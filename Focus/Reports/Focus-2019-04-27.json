{"url": "http://www.focus-news.net/news/2019/04/27/2651725/veliko-tarnovo-gradskiyat-uchenicheski-parlament-dari-nad-3500-leva-na-doma-za-mediko-sotsialni-grizhi-za-detsa-v-grad-debelets.html", "text": "Дарение на обща стойност 3527,97 лв. получи Домът за медико-социални грижи за деца в град Дебелец, предоставено от Градски ученически парламент Велико Търново, съобщиха от  социалното заведение.  То включва вертикализатор, проходилка, два дидактически шкафове, йоника, 40 детски книжки за оцветяване с Великденски мотиви, както и декоративна празнична украса –42  калинки с цветя. \r\nДарението прие директорът на ДМСГД – Дебелец д-р Анелия Георгиева поднесено от председателя на ГУП Савина Иванова, почетния председател Красин Каракоцев и ученика Светлин Даскалов. За предаването на дарението гости бяха и зам.-кметът на Община Велико Търново Снежана Данева, общинският съветник и дебелчанин Георги Недев. \r\nСредствата за дарението бяха събрани на 14 март 2019 г., когато Градски Ученически Парламент с подкрепата на Община Велико Търново, Младежки дом и Младежки информационен консултантски център в старата столица проведоха своя трети Пролетен благотворителен бал на територията на община Велико Търново. Каузата му бе в подкрепа на нуждите на Дома за медико-социална грижа за деца – Дебелец и Дневния център към него, в които пребивават деца от 0 до 7-годишна възраст. \r\nПредаването на дарението става непосредствено преди големия християнски празник Възкресение Христово и в навечерието на празника по повод 65-годишнината от разкриването на ДМСГД и 20-годишнината от създаването на Дневния център към дома – 20 май 2019 г. \r\nДиректорът на ДМСГД д-р Анелия Георгиева използва актът по предаване на дарението да изкаже своята изключителна благодарност към десетките дарители с пожелание за здраве, благополучие и светли Великденски празници.", "date": "2019.04.27", "title": "Велико Търново: Градският ученически парламент дари над 3500 лева на Дома за медико-социални грижи за деца в град Дебелец"}
{"url": "http://www.focus-news.net/news/2019/04/27/2651721/the-wall-street-journal-kitayskiyat-shpionazh-predstavlyava-narastvashta-zaplaha-za-sasht.html", "text": "Китайският шпионаж представлява нарастваща заплаха за САЩ, пише американският вестник  The Wall Street Journal .  \r\nКитайските шпиони все повече вербуват американски разузнавачи като част от разрастваща се и продължителна кампания за придобиване на недобре пазена правителствена информация. \r\nСтаршите американски служители в областта на правоприлагането и разузнаването акцентираха предупрежденията си, характеризиращи китайския шпионаж като най-значимата дългосрочна стратегическа заплаха, предназначена за кражба на правителствена информация и постоянния обем на интелектуална собственост и изследвания от корпоративния и академичния свят. \r\n\"Никоя страна не представлява по-широка и по-сериозна заплаха за разузнаването, колкото Китай\", каза Кристофър Рей, директор на Федералното бюро за разследване, в петък пред Съвета за външни отношения във Вашингтон. \"Правят го чрез китайските разузнавателни служби, чрез държавни предприятия, чрез привидно частни компании, чрез студенти и учени, чрез различни поставени лица, работещи от името на Китай.\" \r\nИзглежда, че Китай се стреми да наеме хора, които преди това не е считал за податливи на неговите методи. Той използва познати стратегии за предоставяне на пари и подаръци, установяване на методи за прикрито общуване с настояване за разкриване на все повече тайни. \r\nПрез последните седмици отново се появиха опасения за китайския шпионаж, след като китайка е била арестувана и обвинена в незаконно влизане в курорта Мар-а-Лаго на президента Тръмп и лъжа пред федералните агенти за нейните планове, въпреки че мотивите й остават неясни. Тя заяви, че не е виновна и ще се изправи пред съда следващия месец. \r\nАмерикански официални лица говориха за кибернетичната кражба на тайни на националната сигурност, включително постоянни усилия да се наруши дейността на военноморския флот и неговите контрагенти, което заплашва позицията на САЩ като водеща световна военна сила, според неотдавнашен вътрешен преглед. Представители на Министерство на правосъдието съобщиха, че в повече от 90% от разследванията на икономическия шпионаж през последното десетилетие е замесен Китай. \r\nАмерикански чиновници смятат, че Китай е по-сериозна  шпионска заплаха, отколкото други страни, като Русия, отчасти защото Пекин има експоненциално повече човешки и икономически ресурси, за да се посвети на своите операции. \r\nНяколко висши американски служители от ФБР, Агенцията за национална сигурност и Министерството на вътрешната сигурност през последните месеци публично обсъдиха опасения относно степента на китайската шпионска заплаха. По време на неотдавнашна конференция по сигурността в Сан Франциско много от тях характеризираха комбинацията от традиционен шпионаж и кибернетична кражба като стратегическа чужда заплаха без паралел. \r\n\"Русия е ураганът: идва бързо и твърдо\", заяви Роб Джойс, старши съветник по киберсигурност в НСА. \"Китай е като изменението на климата: дълго, бавно, проникващо.\"  Юлиян Марков", "date": "2019.04.27", "title": "The Wall Street Journal: Китайският шпионаж представлява нарастваща заплаха за САЩ"}
{"url": "http://www.focus-news.net/news/2019/04/27/2651724/sport-daniyl-medvedev-pobedi-nishikori-s-21-seta-i-e-na-final-v-barselona.html", "text": "Данийл Медведев се класира за финала на турнира на червени кортове в Барселона с награден фонд 2,6 милиона евро. Поставеният под номер 7 руснак победи четвъртият в схематга Кей Нишикори с 2:1 сета, в отделните части 6:4, 3:6, 7:5, за 2 часа и 24 минути игра. Победителят от последното издание на „София оупън“ ще играе за титлата с победителя от двубоя между Рафаел Надал и Доминик Тийм.", "date": "2019.04.27", "title": "Спорт: Данийл Медведев победи Нишикори с 2:1 сета и е на финал в Барселона"}
{"url": "http://www.focus-news.net/news/2019/04/27/2651720/makedonskiyat-episkop-yakov-blagodarya-na-moya-brat-episkop-kiprian-pri-hubavite-sreshti-sartseto-chuvstva-nelitsemerna-i-bratska-lyubov.html", "text": "Аз благодаря на моя брат епископ Киприан, при хубавите срещи сърцето чувства нелицемерна и братска любов. Това каза пред журналисти Македонският епископ Яков след като пристигна Благодатният огън на летище „София“, предаде репортер на  Агенция „Фокус” . За първи път македонски представител на православната църква пътува с българската делегация, за да пренесе Благодатен огън в Северна Македония.  „Аз благодаря на моя брат Киприян. Хубавите срещи имат един момент, когато сърцето чувства нелицемерна и братска любов. За нас от Македонската православна църква Охридска архиепископия е наистина тежка, защото в новата история не се наричаме признати“, отбеляза той. „Любовта винаги е в симбиоза и диша заедно със свободата, но любовта не разбира, когато не почиташ нейната свобода и не я оставиш да живее свободно. При хубавите срещи сърцето е препълнено“, допълни епископ Яков. \r\nДаяна ДЮЛГЕРОВА", "date": "2019.04.27", "title": "Македонският епископ Яков: Благодаря на моя брат епископ Киприан, при хубавите срещи сърцето чувства нелицемерна и братска любов"}
{"url": "http://www.focus-news.net/news/2019/04/27/2651728/nimh-utre-oblachnostta-shte-e-promenliva-i-nad-po-golyamata-chast-ot-stranata-shte-e-pochti-bez-valezhi.html", "text": "През нощта, с преминаването на студения фронт, валежите, придружени с гръмотевици, ще обхванат и централните и източни райони на страната, а от запад ще спират. Вятърът ще се ориентира от запад-северозапад и ще се усили. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Анна Дякова. Утре облачността ще е променлива и над по-голямата част от страната ще е почти без валежи. По-значителна купесто-дъждовна облачност с превалявания от дъжд, придружени с гръмотевици ще има на места в югоизточните райони и планините. Вятърът ще е умерен, в Дунавската равнина и временно силен, след обяд ще отслабва. Минимални температури между 8° и 13°, максимални между 19° и 24°, по Черноморието 17°-21°. Атмосферното налягане след преминаването на студения атмосферен фронт временно ще се повиши, но  през деня ще е по-ниско от средното за април. \r\nНад Черноморието ще има променлива облачност, значителна над южните райони, където ще превали. Ще духа слаб западен вятър. Максимални температури на въздуха: 16°-21°. Температурата на морската вода е 13°-14°. Вълнението на морето ще бъде 2 бала \r\nНад планините ще има променлива облачност, значителна в следобедните часове, когато на места ще превали и прегърми. Ще духа умерен запад-северозападен вятър. Максимална температура на височина 1200 метра около 12°, на 2000 метра - около 5°. \r\n В понеделник облачността ще е по-често значителна, но краткотрайни превалявания ще има само на отделни места, главно в планинските и североизточните райони. В Западна България вятърът ще отслабне, в много райони и ще стихне, в Източна ще бъде слаб до умерен, от юг-югозапад. Във вторник от запад на изток ще превали, на места с гръмотевици; по-интензивни ще са явленията в Централна Северна България. Със запад-северозападен вятър температурите ще се понижават. В сряда облачността ще е променлива, ще има и краткотрайни валежи, но на малко места и предимно слаби. Вятърът ще се запази. Преобладаващите минимални температури ще са между 5° и 10°, максималните - близки до 20°.", "date": "2019.04.27", "title": "НИМХ: Утре облачността ще е променлива и над по-голямата част от страната ще е почти без валежи"}
{"url": "http://www.focus-news.net/news/2019/04/27/2651749/patriarh-neofit-izleze-izvan-hram-pametnik-sv-aleksandar-nevski-za-da-vazvesti-vazkresenie-hristovo.html", "text": "Патриарх Неофит излезе извън храм-паметникa „Св. Александър Невски”, за да възвести Възкресение Христово, предаде репортер на  Агенция „Фокус” . Преди това патриархът благослови българския президент Румен Радев, който също присъства на богослужението. С литийното шествие Благодатният огън беше пренесен от параклиса на Синодалната палата в патриаршеската катедрала „Св. Александър Невски.  \r\nНа летище „София“ светинята беше посрещната от свещеници и духовници от различни епархии в страната, които взеха частица от огъня, за да го занесат на възкресното вечерно богослужение. \r\nБлагодатният огън беше съхраняван в Синодалната палата до около 23.45 часа, когато с литийно шествие беше пренесе в патриаршеската катедрала „Св. Александър Невски“. Огънят беше връчен на патриах Неофит от главния секретар на Светия Синод епископ Герасим. \r\nПразничната нощ преминава спокойно.  \r\nДаяна ДЮЛГЕРОВА", "date": "2019.04.27", "title": "Патриарх Неофит излезе извън храм-паметник „Св. Александър Невски”, за да възвести Възкресение Христово"}
{"url": "http://www.focus-news.net/news/2019/04/27/2651730/kmetat-na-shumen-lyubomir-hristov-gord-sam-s-uspehite-na-nashite-uchenitsi.html", "text": "Кметът на Шумен Любомир Христов се срещна с ученици от ППМГ „Нанчо Попович“, които завоюваха призови места на Националната олимпиада по техническо чертане, която се проведе от 19 до 21 април в София, и на Националната олимпиада по гражданско образование от 19 до 21 април в Трявна. Това съобщиха от  Община Шумен.  На срещата присъстваха Даринка Вълкова, преподавател в училището и ръководител на двата отбора и Вилиола Любенова, директор на ППМГ „Нанчо Попович“. Симеон Маринов, Ива Калинова и Мартин Желязков от седми клас спечелиха първо място на Националната олимпиада по гражданско образование и златен медал с проекта „Деня на шоколада“. В състезанието по техническо чертане възпитаниците на ППМГ „Нанчо Попович“ също направиха много силно представяне и завоюваха всички призови места. Златен медал и първо място заслужи Александра Василева от осми клас, на второ място със сребърното отличие се нареди осмокласничката Дани Стоянова, а на трето място с бронзов медал е Даниел Христов, също от осми клас. В двете олимпиади участие взеха 81 ученици от цялата страна. Любомир Христов поздрави учениците и техния ръководител Даринка Вълкова за отличните постижения. Той им благодари, че с представянето си прославят името на своето училище и на Шумен. „Вярвам, че след време някои от вас ще станат архитекти или проектанти и ще видя имената ви на различни красиви и модерни сгради, които са проектирани или построени от вас. Гордея се с вашите успехи.“ С тези думи кметът се обърна към учениците и отправи покана към тях да издигнат флага на града по време на официалната церемония за Деня на Шумен – 11 май.", "date": "2019.04.27", "title": "Кметът на Шумен Любомир Христов: Горд съм с успехите на нашите ученици"}
{"url": "http://www.focus-news.net/news/2019/04/27/2651729/kremal-pryakata-liniya-s-putin-shte-bade-prez-lyatoto.html", "text": "От Кремъл анонсираха кога ще се състои традиционната (17-та поред) пряка линия с руския президент Владимир Путин, предава агенция  EA Daily . \r\nПрессекретарят на държавния глава Дмитрий Песков съобщи много приблизителен времеви отрязък за събитието. \r\n„Пряката линия ще бъде през лятото“, каза той. \r\nПрез миналата година пряката линия с президента се проведе на 7 юни и продължи 4 часа и 20 минути. \r\nПутин говори с руснаците в променен формат: в студиото нямаше зрители, а на отворена линия с президента бяха губернатори и членове на правителството, с които президентът можеше да говори в режим на конференция. \r\nПреди това Путин, в хода на своята визита в Пекин, заяви, че Северният морски път може да се съедини с китайския „Морски път на коприната“. \r\nПревод и редакция:", "date": "2019.04.27", "title": "Кремъл: Пряката линия с Путин ще бъде през лятото"}
{"url": "http://www.focus-news.net/news/2019/04/27/2651723/sofiya-blagodatniyat-ogan-ot-yerusalim-zagorya-v-sinodalnata-palata.html", "text": "Благодатният огън от Йерусалим загоря в Синодалната палата, предаде репортер на  Агенция „Фокус“ . Огънят беше донесен от Негово високопреосвещенство Старозагорският митрополит Киприан. На летище „София“ светинята беше посрещната от свещеници и духовници от различни епархии в страната, които взеха частица от огъня, за да го занесат на възкресното вечерно богослужение. \r\nБлагодатният огън ще бъде съхраняван в параклиса до около 23.45 часа, когато с литийно шествие ще се пренесе в патриаршеската катедрала „Св. Александър Невски“. \r\nТам Негово светейшество Българският патриарх и Софийски митрополит Неофит ще оглави Пасхалните богослужения за Възкресение Христово. Началото на богослужението е в 23.30 часа. Точно в полунощ Светейшият Патриарх ще поздрави с „Христос воскресе” православните християни. От този момент в продължение на 40 дни те ще разменят помежду си поздравите: „Христос Воскресе!” - „Воистину Воскресе!”. След полунощ в храма ще започне празничната патриаршеска Света Литургия.  \r\nВ неделя, на т.нар. \"Второ Възкресение\", патриарх Неофит ще оглави богослужението в митрополитския катедрален храм \"Св. Неделя\" от 11.00 часа. \r\nДаяна ДЮЛГЕРОВА", "date": "2019.04.27", "title": "София: Благодатният огън от Йерусалим загоря в Синодалната палата"}
{"url": "http://www.focus-news.net/news/2019/04/27/2651732/smolyan-devet-uchebni-zavedeniya-poluchiha-ot-obshtinata-oborudvane-za-obosobyavaneto-na-stai-ili-katove-za-spravyane-s-agresiyata-sred-uchenitsite.html", "text": "Девет учебни заведения в града, които имат обществени възпитатели, получиха от Община Смолян оборудване за обособяването на стаи или кътове за справяне с агресията сред учениците. Това съобщиха за  Радио „Фокус“ – Смолян  от Община Смолян. Инициативата е на Местната комисия за борба с противообществените прояви на малолетни и непълнолетни към община Смолян. Зам.-кметът Венера Аръчкова връчи на всеки възпитател комплектите с игри и други пособия, осигурени от общината. Тя благодари на педагозите за всеотдайните грижи, които полагат за учениците и посочи, че с подобни съвместни инициативи ще се работи по-добре с децата за намаляване на агресията. От името на възпитателите София Иванова благодари на община Смолян, която винаги ги е подкрепяла в тяхната дейност. \r\nНели ГЕРГЬОВСКА", "date": "2019.04.27", "title": "Смолян: Девет учебни заведения получиха от Общината оборудване за обособяването на стаи или кътове за справяне с агресията сред учениците"}
{"url": "http://www.focus-news.net/news/2019/04/27/2651731/sport-dominik-tiym-eliminira-rafael-nadal-i-e-na-final-v-barselona.html", "text": "Рафел Надал отпадна на полуфиналите на турнира по тенис на червени кортове в Барселона с награден фонд 2,6 милиона долара. Водачът в схемата загуби от поставения под номер 3 Доминик Тийм с 0:2 сета, в отделните части 4:6, 4:6, за 2 часа и 4 минути игра. Австриецът ще спори за титлата с Данийл Медведев от Русия, който по-рано днес елиминира японеца Кей Нишикори с 2:1 сета.", "date": "2019.04.27", "title": "Спорт: Доминик Тийм елиминира Рафаел Надал и е на финал в Барселона"}
{"url": "http://www.focus-news.net/news/2019/04/27/2651733/kathimerini-gartsiya-blagodatniyat-ogan-zakasnya-v-gartsiya.html", "text": "Благодатният огън пристигна в Атина от Ерусалим с час и половина закъснение и сега самолетите бързат да го занесат до всяко ъгълче на Гърция навреме за Великденската маса в полунощ, предава електронното издание на вестник  Kathimerini . \r\nВоенният самолет, който транспортира пламъка от Израел, се приземи на военно летище \"Елефсина\", западно от Атина, в 20 часа местно време. Оттам той е пренесен с хеликоптер до международното летище в Атина. Три местни въздушни превозвача ще разнесат пламъка из цяла Гърция. \r\nПревод и редакция:", "date": "2019.04.27", "title": "Kathimerini (Гърция): Благодатният огън закъсня в Гърция"}
{"url": "http://www.focus-news.net/news/2019/04/27/2651734/veliko-tarnovo-blagotvoritelna-proletna-horoteka-shte-se-provede-na-1-may.html", "text": "Благотворителна пролетна хоротека ще се проведе във Велико Търново на 1 май. Това съобщиха за  Радио „Фокус“ – Велико Търново  организаторите от групата за здравословен начин на живот „TurnovoRuns“ и клуб за народни танци „Плетеница“. Събитието ще се проведе от 12.00 часа в парк „Дружба“.  На място ще бъде поставена кутия за дарения „Всички заедно за Никол“. 18-годишната Никол Владкова е с рядко заболяване—Синовиален сарком на меките тъкани. През месец януари и март тази година на Никол са извършени оперативни интервенции в град София,след които спешно се налага заминаване за Турция.Предстои незабавно започване на лъчетерапия,чиято стойност е 27 000 евро. \r\nОрганизаторите призовават, който желае да донесе домашно приготвени соленки, курабийки или плодове. Ако времето е хладно,  ще се раздава и чай, така че е необходимо и всеки да си носи чаша от вкъщи. \r\nНадежда КРЪСТЕВА", "date": "2019.04.27", "title": "Велико Търново: Благотворителна пролетна хоротека ще се проведе на 1 май"}
{"url": "http://www.focus-news.net/news/2019/04/27/2651726/ramush-haradinay-predi-sreshtata-v-berlin-ako-sarbiya-ne-ni-priznae-shte-bade-blokirana-za-es-i-shte-zagubi-vliyanieto-si-v-regiona.html", "text": "Премиерът на Косово Рамуш Харадинай заяви, че на срещата на върха за Западните Балкани в Берлин на 29 април Прищина ще иска репарации от Сърбия, въпреки че е наясно, че този въпрос не може да бъде решен тогава, а освен това предупреди Белград, че ако не признае независимостта на Косово, пътят към Европейския съюз ще бъде блокиран и Сърбия ще загуби влиянието си в региона, предава агенция  „Макфакс“ . \r\n„Това е важен въпрос, който трябва да бъде решен, той е важен за жертвите и за справедливостта, като цяло. Но не мисля, че всичко това ще бъде уредено в Берлин“, каза Харадинай за RTK 2 и добави, че делегацията на Косово ще представи някои възгледи и позиции, както и че не очаква да бъде постигнат някакъв по-голям успех. \r\nКосовският министър председател също така отбеляза, че е постигнато определено съгласуване на позициите с президента на страната Хашим Тачи, но няма промяна в позицията му относно признаването на Косово в рамките на съществуващите граници. \r\nНа констатацията, че освен разграничаването и размяната на територии, като решение вече се споменава и нещо ново – двоен суверенитет и на въпроса какво значи компромис за Прищина, Харадинай отговори, че косовската делегация не отива Берлин със стари предложения, разграничаване или размяна на територии. \r\n„Това са приказки от миналия век. В Берлин отиваме повече, за да решим последния въпрос между Косово и Сърбия. Признаването няма да се случи с някоя нова идея или формула“, каза той и предупреди, че ако Белград не признае независимостта на Косово, пътят към ЕС ще бъде блокиран и Сърбия ще загуби влиянието си в региона. \r\nКакто заяви Харадинай, с признаването на Косово, Сърбия ще загуби нещо на политическо ниво, но от друга страна ще спечели по-широк пазар и по-голямо влияние в региона като икономическа сила \r\nПревод и редакция:", "date": "2019.04.27", "title": "Рамуш Харадинай преди срещата в Берлин: Ако Сърбия не ни признае ще бъде блокирана за ЕС и ще загуби влиянието си в региона"}
{"url": "http://www.focus-news.net/news/2019/04/27/2651558/predstoyashti-sabitiya-v-stranata-za-27-april-agentsiya-fokus.html", "text": "*** \r\nОт 09.00 часа в митрополитската катедрала „Св. Неделя“ ще бъде отслужена архиерейска вечерня със св. Василева литургия. \r\n*** \r\nОколо 19.00-20.00 часа на летище „София“ се очаква българската църковна делегация да пристигне от Божи гроб и да донесе Свещения и Благодатен огън от Йерусалим. \r\n*** \r\nОт 23.30 часа в патриаршеската катедрала „Св. Александър Невски” празничното богослужение за Възкресение Христово (полунощница, пасхална утреня и Златоустова св. Литургия) ще бъде оглавено от Негово Светейшество Българският патриарх Неофит. Към 23.45 часа от параклиса на Синодалната палата в патриаршеския храм ще бъде донесен Благодатният огън, който няколко часа по-рано ще пристигне от Божи Гроб. Точно в полунощ Светейшият Патриарх ще поздрави с „Христос воскресе” православните християни. \r\n*** \r\nВ 23.30 часа започва Тържествена света литургия в храм „Въведение Богородично“. \r\n*** \r\nОт 11.00 часа пред градинката до Часовника ще се проведе „Цветна палитра“ – творчески работилници за багрене на яйца. В Авиомузей „Бургас“ в кв. „Сарафово“, летище „Бургас“ от 11.00 до 15.00 часа предстои боядисване на яйца, а от 13.00 до 17.00 часа е организирана играта „Великденският заек каза…“. \r\n*** \r\nОт 23.30 часа в храм „Св. св. Кирил и Методий“ ще се състои Пасхална служба отслужена от Негово Високопреосвещенство Сливенски митрополит Йоаникий и бургаското православно духовенство.   \r\n*** \r\nСлед 23.30 часа пред Катедралния храм се очаква да бъде донесен Благодатният огън от Йерусалим. Преди това от 23.20 ч. ще се състои посрещане на Архиерея в храма. След 12 часа ще започне Пасхална Света Литургия. \r\n*** \r\nВ 22.30 часа ще отворят портите на крепостта „Царевец“, където ще бъде отбелязано Възкресение Христово. В 23.30 часа ще започне църковната служба. След изнасянето на Благодатния огън в полунощ и тържествения звън на църковните камбани ще започне голямо литийно шествие с факли. То ще премине от Патриаршията на Царевец до катедралата „Рождество на Света Богородица“ и ще бъде водено от кмета на Старата столица Даниел Панов и великотърновския митрополит Григорий. В 01.00 часа след полунощ започва Светата литургия по случай Христовото възкресение. Тя ще бъде отслужена в катедралния храм „Рождество на Света Богородица“. \r\n*** \r\nВ 00.30 часа от Патриаршеската църква „Възнесение Господне” ще тръгне литийно шествие към Катедрален храм „Рождество на Света Богородица”. \r\n*** \r\nОт 00.40 часа на  Площад „Цар Асен I” ще се раздават боядисани яйца и парчета козунак. \r\n*** \r\nОт 01.00 часа в Катедралния храм „Рождество на Света Богородица” ще бъде отслужена Възкресна Света литургия. \r\n*** \r\nОт 18.00 часа в Arte Spa & Park Hotel хиляди брандирани балони ще бъдат пуснати в небето като символ на това, че всички млади момичета и жени, че свободата е избор и право. \r\n*** \r\nВ 23.30 часа кметът на Община Видин Огнян Ценков ще присъства на Пасхалното богослужение в катедралния храм \"Св. вмчк Димитър Солунски“. \r\n*** \r\nОт 09.00 часа в НЧ „Заря-1900“ ще бъде открита Великденска кулинарна изложба. \r\n*** \r\nОт 10.00 часа в НЧ „Звезда-1905“ ще се състои Детски конкурс за декорация на Великденски яйца. \r\n*** \r\nОт 10.00 часа в НЧ „Чичо Стоян-1927 г.“ ще се състои изложба-базар на великденски яйца, направени от деца. \r\n*** \r\nОт 11.00 часа в НЧ „Отец Паисий – 1928 г.“ ще се проведе инициатива „Деца боядисват яйца“. \r\n*** \r\nОт 08.00 часа в храм „Св. великомъченица Неделя“-Райково ще се състои Василиева св. Литургия. \r\n*** \r\nСлед  22.30 в катедралния храм  „Св. Висарион Смоленски” – Смолян ще бъде посрещнат Благодатният огън. От 23.30 часа ще се състои  Пасхално среднощно богослужение. \r\n*** \r\nОт 08.30 часа в храм „Св. Троица“ ще бъде отслужена Вечерня със св. Божествена Василиева литургия. В 23.00 часа ще бъде посрещнат Благодатният огън от Божи гроб на площада пред община Стара Загора. В 23.30 ч. ще започне Великденското (Пасхално) Богослужение. \r\n*** \r\nОт 09.30 часа до 16.00 часа Регионалният исторически музей ще бъде отворен за посетители.", "date": "2019.04.27", "title": "Предстоящи събития в страната за 27 април (Агенция „Фокус“)"}
{"url": "http://www.focus-news.net/news/2019/04/27/2651559/new-europe-kampaniyata-na-manfred-veber-e-fokusirana-varhu-severen-potok-2-i-bryukselskata-byurokratsiya.html", "text": "Водещият кандидат на Европейската народна партия (ЕНП) да застане начело на Европейската комисия Манфред Вебер стартира нова фаза на своята кампания в изложбената зала на Атина \"Запейон\" с нови лозунги и обещание, че ще блокира изграждането на противоречивия руски газопровод „Северен поток 2“, ако успее да наследи Жан-Клод Юнкер на най-високата позиция в Европа, пише базираното в Брюксел издание  New Europe  в материал, представен без редакторска намеса. \r\nВебер, чието ястребово отношение към Москва го поставя в противоречие с по-голямата част от германския политически естаблишмънт, по-голямата част от който е прекалено дружелюбен към Кремъл, каза, че \"Северен поток 2\" не е в интерес на ЕС. \"Аз не съм германският кандидат за ръководител на Европейската комисия, а кандидат за Европейската народна партия\", каза Вебер, като добави, че строителството на газопровода създава сериозни рискове за сигурността на енергийната независимост на блока. \r\n\"Аз съм против проекта \"Северен поток 2“, каза Вебер, като обясни, че: „Това ще увеличи зависимостта на ЕС от руския газ и няма да я намали. И се нуждаем от повече независимост, а не от руски газ“. \r\nПо-рано тази година изпълнителната власт на ЕС се обяви срещу руския проект за газопровода, като се надяваше да измени газовата директива на блока, подписана през ноември 2017 г. Предложените изменения бяха насочени към „Северен поток 2“ и предупредиха главния акционер на проекта, руският „Газпром“, че трябва да спазва правилата на ЕС за конкуренцията или той ще бъде блокиран. \r\n\"Северен поток 2 търси недискриминационно третиране, като се третира еднакво с други сравними вносни офшорни тръбопроводи, в които вече са направени инвестиции преди приемането на изменената Газовата директива“ каза пред New Europe представителят на \"Северен поток 2\" Себастиан Сас. \r\nСпорната нова енергийна връзка на стойност 11 милиарда евро между Русия и Германия ще тече под Балтийско море и ще удвои доставките на руски газ за ЕС. Съединените щати, Великобритания и много страни в Източна Европа, както и Украйна, се противопоставят на тръбопровода. \r\nКато част от старта на кампанията си, Вебер заяви, че неговата кандидатура „ни дава ясна представа, че силата означава единство... че отваряме нова глава за европейската мечта, нова глава с оптимизъм“, която се основава на надежда, единство и в полза на „силна Европа“. \r\nДовършвайки своя 12-точков план за Комисия под наблюдението си, той обеща да увеличи граничната охрана на ЕС с още 10 000 души персонал и подобрени технологии до 2022 г. Той също така планира да се бори с тероризма, като удвои броя на служителите, работещи за Европол, европейският отговор на ФБР. \r\n„Ще дадем възможност на нашите национални полицейски сили да хващат терористите, преди те да могат да извършат първи удар срещу нашите граждани“, обещава Вебер. \r\nВ това, което ще се разглежда като решаващ ход в нарастващия разрив между Запада и авторитарното управление на турския Реджеп Тайип Ердоган, Вебер обеща трайно да спре присъединителните преговори с Турция, но заяви, че Брюксел и Анкара „трябва да се съсредоточат върху партньорството и сътрудничеството“, икономическите връзки и всеобхватното споразумение за миграция. \r\n„Членството в ЕС не е възможност за Турция, а преговорите трябва да бъдат преустановени“, каза той, като се позова на авторитаризма и ислямизма на Ердоган, като и двете са в противоречие с основните европейски ценности. \r\nТой също така обеща да създаде, въпреки че Вебер не е влезе в специфика, механизъм за върховенство на закона, който е \"защитен от политически натиск\" и е упълномощен да „гарантира независимостта на съдебната власт, свободата на печата и борбата с корупцията в Европейския съюз“, добави Вебер за борбата за защита на върховенството на закона на блока. \r\nВ усилията си да подобри позорното тресавище на регулаторната бюрокрация на ЕС, Вебер ще премахне над 1000 „остарели“ регулации, което според него ще „направи системата по-ефективна“. \r\nПревод и редакция:", "date": "2019.04.27", "title": "New Europe: Кампанията на Манфред Вебер е фокусирана върху „Северен поток 2“ и брюкселската бюрокрация"}
{"url": "http://www.focus-news.net/news/2019/04/27/2651560/national-interest-natsionalizmat-na-petro-poroshenko-mu-struva-prezidentstvoto.html", "text": "Петро Порошенко загуби президентските избори в Украйна с по-голяма разлика от всеки друг кандидат в историята на страната. Той победи само в един регион в цялата страна. Неговият опонент, комедиант без политически опит, получи повече гласове от всеки друг кандидат в украинската история. Защо след пет години на политики, който имаха пълната политическа и финансова подкрепа на Запада, украинският народ го отхвърли с разлика три към едно, пише американското списание National Interest в материал, представен без редакторска намеса. \r\nОтговорът се крие в антируските политики, които той и украинският парламент реализираха през тези пет години. Тук са рестрикциите за използване на руски език, пътуване в Русия, търговия с Русия, всякакви социални контакти с руснаци, дори с тези, които открито се противопоставят на Путин и подкрепят Украйна. Беше напълно предвидимо, че това щеше да има политически последствия, особено предвид това, че населението в украинските градове говори почти изцяло на руски, а половината страна има роднини в Русия. Всичко беше ясно за Порошенко, когато ежегодна анкета по-рано тази година показа, че симпатиите към Русия сред украинците сега са дори на по-високо ниво от май 2014 година. \r\nВъпреки това Порошенко продължи да налага националистическата идеология, отнемайки правата на регионите да използват език, различен от украинския, което накрая завърши с ограничение за преподаване на руски до пети клас и премахване на Украинската православна църква и замяната й с по-политически лоялна и националистическа църква. Резултатът, очаквано, беше бавен, но стабилен ръст на недоволството на хората в рускоезичните региони, което се прояви в неочаквано високата избирателна активност в изминалите президентски избори. \r\nМакар и мнозина да не забелязаха покрай вълненията около Владимир Зеленски, си струва да се подчертае, че ако Опозиционният блок бе излязъл с единен кандидат, вместо с трима, тогава той почти без всякакво съмнение щеше да победи Порошенко на първия тур, което щеше да остави украинците с финален избор между двама предполагаемо проруски кандидати. \r\nРазбира се, икономическият колапс на страната, съкращенията в социалните услуги и деветкратното увеличение на цената на газта допринесоха за непопулярността на Порошенко, но те не бяха решаващи фактори. Разделянето на украинците на „истински патриоти на Украйна” и митичната „пета колона”, която подкрепя Русия, винаги е била отличителна визитна картичка на Порошенко и той често го е използвал, за да обясни нарастващите социални и икономически проблеми на страната. Всъщност, неговите билбордове по време на кампанията го изобразяваха не срещу неговите опоненти, а срещу Владимир Путин. В навечерието на първия тур надписа гласеше: „Изборът е между Порошенко или Путин“. На балотажа стана „На 21 април – решаващият избор“. И получили само две възможности от своя президент, украинците направиха своя избор. \r\nКакви поуки могат да извлекат западните политици от съкрушителното поражение на Порошенко? Първо, че народните симпатии към Русия сред украинците няма вероятност да намалеят скоро. Всъщност, ако нямаме отворена война, може би сме ги видели в най-ниската точка. Ако конфликтът в Източна Украйна бъде прекратен и нормалните търговски и политически връзки се възстановят, то политическото и икономическото влияние на рускоезичната Украйна неизбежно ще се повиши, както и симпатиите към Русия. Това е единствената най-важна причина, поради която Порошенко се противопостави на пълното изпълнение на политическите реформи, договорени в Минското споразумение II. \r\nВторо, стратегията на Запада за подкрепа на един регион или фракция в стремежа й да улови и промени посоката на цялата нация не беше по-успешна в Украйна, отколкото в Сирия, Ирак или Афганистан. Винаги е морално съмнително да се насърчават разделенията в дадена страна, за да се предизвика промяната на режима. . В случая с Украйна обаче има допълнителен недостатък. Като съсед на Украйна, която говори един и същ език и споделя едно и също културно наследство, Русия оказва меко културно влияние, което никоя друга страна не може да постигне. Ако някога е било необходимо доказателство, тогава избирателната карта на поражението на Порошенко го осигурява. \r\nНека бъдем ясни, Зеленски не е кукла на Путин. Неговата привлекателност е в това, че не споделя националистическите идеологии, които въплътява Порошенко. Това е едновременно най-големият му източник на подкрепа и най-голямата политическа слабост. През останалата част на 2019 г. той ще бъде принуден да работи с украински парламент, чийто националистически състав не се е променил след разцвета на Майданското движение. Въпреки че популярността му като институция е сред едноцифрените числа, повечето наблюдатели смятат, че той ще се задържи на власт до ноевмри и ще прокара максималнмо количество националистически закони до последния си ден. Първият от тях ще разшири задължителното използване на украински език. Като нов президент, Зеленски вече е изправен пред първото си политическо предизвикателство. Независимо, че не разполага с власт, с която да спре този закон, неговите поддръжници без съмнение ще го обвиняват, след като започне да се прилага. \r\nЗатова основната задача на Зеленски е да измисли как да не става Порошенко, който загуби подкрепата на половината страна, нито да става Янукович, който загуби подкрепата на другата половина.  Ако той успее да постигне това, без съмнение ще стане спасителят на Украйна. \r\nПревод и редакция:", "date": "2019.04.27", "title": "National Interest: Национализмът на Петро Порошенко му струва президентството"}
{"url": "http://www.focus-news.net/news/2019/04/27/2651557/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Срещата на върха във Владивосток между държавния глава на Руската федерация Владимир Путин и председателя на Държавния съвет на Северна Корея Ким Чен-ун, причините за провала на Петро Порошенко на президентските избори в Украйна, а също и възможните сценарии пред Турция, свързани със сделката за доставка на руските зенитно-ракетни системи С-400 са част от основните теми, върху които акцентират водещите световни печатни издания. \r\n***  Петро Порошенко загуби президентските избори в Украйна с по-голяма разлика от всеки друг кандидат в историята на страната. Той победи само в един регион в цялата страна. Неговият опонент, комедиант без политически опит, получи повече гласове от всеки друг кандидат в украинската история. Защо след пет години на политики, който имаха пълната политическа и финансова подкрепа на Запада, украинският народ го отхвърли с разлика три към едно, пише американското списание National Interest в материал, представен без редакторска намеса. \r\nОтговорът се крие в антируските политики, които той и украинският парламент реализираха през тези пет години. Тук са рестрикциите за използване на руски език, пътуване в Русия, търговия с Русия, всякакви социални контакти с руснаци, дори с тези, които открито се противопоставят на Путин и подкрепят Украйна. Беше напълно предвидимо, че това щеше да има политически последствия, особено предвид това, че населението в украинските градове говори почти изцяло на руски, а половината страна има роднини в Русия. Всичко беше ясно за Порошенко, когато ежегодна анкета по-рано тази година показа, че симпатиите към Русия сред украинците сега са дори на по-високо ниво от май 2014 година. \r\nВъпреки това Порошенко продължи да налага националистическата идеология, отнемайки правата на регионите да използват език, различен от украинския, което накрая завърши с ограничение за преподаване на руски до пети клас и премахване на Украинската православна църква и замяната й с по-политически лоялна и националистическа църква. Резултатът, очаквано, беше бавен, но стабилен ръст на недоволството на хората в рускоезичните региони, което се прояви в неочаквано високата избирателна активност в изминалите президентски избори. \r\nМакар и мнозина да не забелязаха покрай вълненията около Владимир Зеленски, си струва да се подчертае, че ако Опозиционният блок бе излязъл с единен кандидат, вместо с трима, тогава той почти без всякакво съмнение щеше да победи Порошенко на първия тур, което щеше да остави украинците с финален избор между двама предполагаемо проруски кандидати. \r\nРазбира се, икономическият колапс на страната, съкращенията в социалните услуги и деветкратното увеличение на цената на газта допринесоха за непопулярността на Порошенко, но те не бяха решаващи фактори. Разделянето на украинците на „истински патриоти на Украйна” и митичната „пета колона”, която подкрепя Русия, винаги е била отличителна визитна картичка на Порошенко и той често го е използвал, за да обясни нарастващите социални и икономически проблеми на страната. Всъщност, неговите билбордове по време на кампанията го изобразяваха не срещу неговите опоненти, а срещу Владимир Путин. В навечерието на първия тур надписа гласеше: „Изборът е между Порошенко или Путин“. На балотажа стана „На 21 април – решаващият избор“. И получили само две възможности от своя президент, украинците направиха своя избор. \r\nКакви поуки могат да извлекат западните политици от съкрушителното поражение на Порошенко? Първо, че народните симпатии към Русия сред украинците няма вероятност да намалеят скоро. Всъщност, ако нямаме отворена война, може би сме ги видели в най-ниската точка. Ако конфликтът в Източна Украйна бъде прекратен и нормалните търговски и политически връзки се възстановят, то политическото и икономическото влияние на рускоезичната Украйна неизбежно ще се повиши, както и симпатиите към Русия. Това е единствената най-важна причина, поради която Порошенко се противопостави на пълното изпълнение на политическите реформи, договорени в Минското споразумение II. \r\nВторо, стратегията на Запада за подкрепа на един регион или фракция в стремежа й да улови и промени посоката на цялата нация не беше по-успешна в Украйна, отколкото в Сирия, Ирак или Афганистан. Винаги е морално съмнително да се насърчават разделенията в дадена страна, за да се предизвика промяната на режима. . В случая с Украйна обаче има допълнителен недостатък. Като съсед на Украйна, която говори един и същ език и споделя едно и също културно наследство, Русия оказва меко културно влияние, което никоя друга страна не може да постигне. Ако някога е било необходимо доказателство, тогава избирателната карта на поражението на Порошенко го осигурява. \r\nНека бъдем ясни, Зеленски не е кукла на Путин. Неговата привлекателност е в това, че не споделя националистическите идеологии, които въплътява Порошенко. Това е едновременно най-големият му източник на подкрепа и най-голямата политическа слабост. През останалата част на 2019 г. той ще бъде принуден да работи с украински парламент, чийто националистически състав не се е променил след разцвета на Майданското движение. Въпреки че популярността му като институция е сред едноцифрените числа, повечето наблюдатели смятат, че той ще се задържи на власт до ноевмри и ще прокара максималнмо количество националистически закони до последния си ден. Първият от тях ще разшири задължителното използване на украински език. Като нов президент, Зеленски вече е изправен пред първото си политическо предизвикателство. Независимо, че не разполага с власт, с която да спре този закон, неговите поддръжници без съмнение ще го обвиняват, след като започне да се прилага. \r\nЗатова основната задача на Зеленски е да измисли как да не става Порошенко, който загуби подкрепата на половината страна, нито да става Янукович, който загуби подкрепата на другата половина.  Ако той успее да постигне това, без съмнение ще стане спасителят на Украйна. \r\n***  Коментирайки споразумението, което Турция постигна с Русия за доставката на зенитно-ракетни системи С-400, професор Ахмет Касъм Хан отбеляза, че Анкара може да поеме по три различни пътя. В статия за вестник  Güneş  професорът разглежда три възможни сценария за бъдещите събития във външната и вътрешната политика с оглед реакцията на САЩ и Русия в случай на финализиране на сделката, отказ от нея или едновременното придобиване на \"Пейтриът\" вместо С-400. \r\nНа фона на изявленията, които идват от САЩ и Турция, системите С-400 са в дневния ред. Турция има три варианта, твърди професорът от Катедрата по икономически, административни и социални науки в Университета в Алтънбаш. Според него във Вашингтон трябва да действат в съответствие с духа на Алианса и да се вслушат в тревогите на Турция. Експертът оцени възможните стъпки на Турция по този въпрос и техните последствия. Първи вариант: Отказ от С-400 \r\nПрофесор Ахмет Касъм Хан отбеляза, че един от възможните варианти за действие на Турция е да откаже от сделката за С-400. \"Решението да не се купува С-400 ще има последствия във външната и вътрешната политика\", пояснява експертът. \"Най-важната от тях във външната политика е реакцията на Русия. На първо място е възможно охлаждането на отношенията. Второ, влошаване на сътрудничеството в Сирия, което по-специално може да засегне положението в Идлиб\". Професор Хан подчертава, че влошаването на отношенията с Русия може да не е напълно неконтролируем процес. „Ако се предположи, че при закупуване на С-400 напрежението със САЩ ще бъде възможно да се контролира, тогава това може да се направи и в отношенията с Русия. Поне съществуват алтернативи\", добави експертът. \r\nЩо се отнася до събитията, които може да се случат във вътрешната политика при такъв сценарий, професор Хан отбеляза: „В случай на отказ да се закупи С-400, опозицията може да използва това решение, за да окаже натиск върху властите и да реагира в тази посока. От друга страна, ще има реакция от руското лоби, което се появи наскоро в Турция и, както става ясно, има много по-голямо влияние, отколкото изглежда. Но тези събития могат да бъдат контролирани\". \r\nХан отбеляза, че ако процесът на закупуване на С-400 бъде финализиран, отношенията със САЩ може да се развият в три посоки. Първият и малко вероятен от тях: в отношенията на двете страни ще има сериозно напрежение, но в крайна сметка то ще е контролирано. При този сценарий, очевидно се смята, че Тръмп ще предприеме стъпки за спасяване на отношенията, подчертава експертът. „Но в условия, когато САЩ се готвят да се потопят в атмосферата на изборите от ноември 2019 г. и да балансират в Камарата на представителите на Конгреса на САЩ в полза на демократите, за Тръмп, който е зает с доклада на Мюлер, няма да бъде толкова лесно, колкото изглежда на пръв поглед поглед. Въпреки това, ако той може да привлече подкрепата на Пентагона и Държавния департамент, ще има повече шансове. Но дори и при тази подкрепа ще бъдат обсъдени неприятни последствия. Освен това има шанс Анкара да бъде изправена пред сериозни американски санкции в случай на покупка от С-400. Въпросът е в това, че Конгресът на САЩ може да наложи санкции съгласно Закона за противодействие на американските противници чрез санкции (CAATSA)\".  Втори вариант: Закупуването на С-400 \r\nВ този случай е важно как се държи Тръмп, защото президентът на САЩ има право да отложи или да не одобри санкциите. Ако Тръмп не е в състояние да преодолее натиска от Конгреса, тогава Турция, според експерта, трябва да бъде подготвена за вероятността от санкции в рамките на CAATSA и евентуално - за лични санкции в рамките на т.нар. Закон \"Магнитски\", главно срещу турски играчи от отбранителната индустрия, някои политици, икономически фигури. Паралелно с влошаването на двустранните отношения, прехвърлянето на изтребители F-35 може да не се осъществи, а в Сирия САЩ може да предприемат стъпки с още по-малка податливост към тезите на Турция. От гледна точка на професор Хан, сред възможните варианти е прехвърлянето от Турция на С-400 към всяка трета страна след покупката. Не е известно дали САЩ ще предприемат такава стъпка. За да направят това, те първо трябва да постигнат общо разбиране в двустранните преговори и да осигурят единство на понятията, в противен случай отношенията между двете страни могат отново да се развият по негативен сценарий, а на дневен ред отново ще се появят санкциите. Според професор Хан, ако бъде избран този вариант, той също ще трябва да бъде съгласуван с Русия. Втори вариант: Закупуването и на С-400, и на \"Пейтриът\" \r\nВъпреки че покупката на С-400 заедно със системите \"Пейтриът\" на пръв поглед изглежда като политика на баланс, ако Анкара избере тази опция, е малко вероятно всичко да върви като по часовников механизъм. При този сценарий многостранната и поляризирана структура на политиката в САЩ ще предотврати положителен резултат. Възможно е закупуването на С-400 заедно с \"Пейтриът\" да доведе до същите последици като закупуването само на ракети С-400. Ако следва този път, Анкара ще трябва да изисква допълнителни гаранции от Конгреса на САЩ, добави експертът. \r\n***  Дори да се сближите със своя поддръжник от годините на  Студената война, пак няма да можете да избягате от изолацията. Има само един изход - денуклеаризацията, пише японското издание  The Asahi Shimbun  в статия, посветена на срещата на върха във Владивосток между държавния глава на Руската федерация Владимир Путин и председателя на Държавния съвет на Северна Корея Ким Чен-ун.  \r\n\"На 25 април лидерът на КНДР Ким Чен-ун за първи път проведе разговори с президента Путин във Владивосток. Преди седем и половина години той оглавяваше страната. От миналата година той прави няколко посещения в Китай, но за първи път пътува до приятелска Русия\", уточнява вестникът.  \r\nПровеждането й  бе повлияно от февруарската среща на ръководителите на САЩ и КНДР, която завърши без конкретни резултати. Американският президент Доналд Тръмп настоява за прекратяването на ядрената програма на Пхенян, което би довело до отмяна  на санкциите. Изглежда обаче севернокорейският лидер не знае как да постъпи в ситуацията, коментира изданието.  \r\nНа фона на преговорите със САЩ, които са в застой, лидерът на Северна Корея най-вероятно иска да демонстрира отношения с Русия и по този начин да обърне ситуацията. Въпреки това той няма да може да излезе извън рамките на дипломатическото позиране, затова не трябва да се очакват значителни резултати. Факт е, че докато КНДР не предприеме конкретни стъпки към ядрено разоръжаване, Съветът за сигурност на ООН няма да отслаби санкциите. \r\nЕксперти смятат, че КНДР е запазила ядрените си бойни глави и съответните институции, които управляват производството им. След срещата във Владивосток Путин подчерта, че Русия и САЩ ще  настояват за ядрено разоръжаване на Корейския полуостров по безопасен начин. \"Нашата обща цел е да намалим ядрената заплаха\", увери руският президент. Ако това наистина е така, тогава и Русия трябва да носи отговорност за процеса.  \r\nМиналата пролет, по време заседание на Съвета за сигурност, Русия призова за облекчаване на санкциите срещу Пхенян. Путин също направи такива изявления, които показаха разбиране по отношение на ядрената програма на КНДР. Чрез тази среща той иска да покаже, че има известно влияние върху Пхенян, но ядрената му програма дестабилизира региона и не може да бъде от полза за Русия.  \r\nТъй като КНДР многократно е извършвала ядрени и ракетни изпитания, международната общност наложи тежки санкции срещу нея. В резултат на това Ким Чен-ун седна на масата за преговори - това не трябва да се забравя. \r\nВодят се преговори между ръководителите на Руската федерация и КНДР, като по този начин министър-председателят на Япония Шиндзо Абе остава единственият лидер, участващ в шестстранните преговори с Пхенян, който все още не се е срещал със севернокорейския лидер.  \r\nЯпонското правителство също се опитва да организира среща на високо равнище по различни канали, но севернокорейската страна на практика не реагира на инициативите на Токио, пише изданието. Япония следва курса на „максимален натиск”, но веднага след като САЩ започнаха диалог, тя незабавно последва примера на Вашингтон. Не може да се отрече, че такава опортюнистична позиция е очевидна за всички. \r\nБез суетене. Токио трябва да използва шанса си и да намери начин за диалог с Пхенян. Тъй като по време на срещата на върха на Г-20 през юни ще бъде възможно да се общува не само със САЩ, но и с Китай, Русия и Южна Корея, Япония трябва да заеме по-независима позиция по въпроса на КНДР, препоръчват от редакцията на вестника. \r\n***", "date": "2019.04.27", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/04/27/2651727/hashim-tachi-v-berlin-ochakvam-merkel-da-ubedi-vuchich-da-priznae-kosovo.html", "text": "Президентът на Косово Хашим Тачи заяви, че очаква на предстоящата на 29 април среща на върха за Западните Балкани в Берлин германският канцлер Ангела Меркел да убеди сръбския му колега Хашим Тачи да признае независимостта на Косово, предава скопското електронно издание  „МКД“ . \r\nСред другите очаквания на държавния глава е Меркел да призове останалите пет страни-членки на ЕС и Босна и Херцеговина да признаят независимостта на Косово. \r\n„Има добър шанс това да се случи. Същевременно, при никакви условия Косово няма да приеме някакъв вид двоен суверенитет или френско-германски модел, Република Сръбска или каквато и да е автономия“, добави Тачи. \r\nОсвен това той отбеляза, че е скептичен относно възможността Белград и Прищина да се съгласят да продължат диалога и смята, че по-скоро ще има призиви за продължаване на разговорите, за да бъде постигнат всеобхватен договор за нормализация на отношенията. \r\nПревод и редакция:", "date": "2019.04.27", "title": "Хашим Тачи: В Берлин очаквам Меркел да убеди Вучич да признае Косово"}
{"url": "http://www.focus-news.net/news/2019/04/27/2651562/gne-turtsiya-v-krizata-sas-s-400-turtsiya-ima-tri-stsenariya.html", "text": "Коментирайки споразумението, което Турция постигна с Русия за доставката на зенитно-ракетни системи С-400, професор Ахмет Касъм Хан отбеляза, че Анкара може да поеме по три различни пътя. В статия за вестник  Güneş  професорът разглежда три възможни сценария за бъдещите събития във външната и вътрешната политика с оглед реакцията на САЩ и Русия в случай на финализиране на сделката, отказ от нея или едновременното придобиване на \"Пейтриът\" вместо С-400. \r\nНа фона на изявленията, които идват от САЩ и Турция, системите С-400 са в дневния ред. Турция има три варианта, твърди професорът от Катедрата по икономически, административни и социални науки в Университета в Алтънбаш. Според него във Вашингтон трябва да действат в съответствие с духа на Алианса и да се вслушат в тревогите на Турция. Експертът оцени възможните стъпки на Турция по този въпрос и техните последствия. Първи вариант: Отказ от С-400 \r\nПрофесор Ахмет Касъм Хан отбеляза, че един от възможните варианти за действие на Турция е да откаже от сделката за С-400. \"Решението да не се купува С-400 ще има последствия във външната и вътрешната политика\", пояснява експертът. \"Най-важната от тях във външната политика е реакцията на Русия. На първо място е възможно охлаждането на отношенията. Второ, влошаване на сътрудничеството в Сирия, което по-специално може да засегне положението в Идлиб\". Професор Хан подчертава, че влошаването на отношенията с Русия може да не е напълно неконтролируем процес. „Ако се предположи, че при закупуване на С-400 напрежението със САЩ ще бъде възможно да се контролира, тогава това може да се направи и в отношенията с Русия. Поне съществуват алтернативи\", добави експертът. \r\nЩо се отнася до събитията, които може да се случат във вътрешната политика при такъв сценарий, професор Хан отбеляза: „В случай на отказ да се закупи С-400, опозицията може да използва това решение, за да окаже натиск върху властите и да реагира в тази посока. От друга страна, ще има реакция от руското лоби, което се появи наскоро в Турция и, както става ясно, има много по-голямо влияние, отколкото изглежда. Но тези събития могат да бъдат контролирани\". \r\nХан отбеляза, че ако процесът на закупуване на С-400 бъде финализиран, отношенията със САЩ може да се развият в три посоки. Първият и малко вероятен от тях: в отношенията на двете страни ще има сериозно напрежение, но в крайна сметка то ще е контролирано. При този сценарий, очевидно се смята, че Тръмп ще предприеме стъпки за спасяване на отношенията, подчертава експертът. „Но в условия, когато САЩ се готвят да се потопят в атмосферата на изборите от ноември 2019 г. и да балансират в Камарата на представителите на Конгреса на САЩ в полза на демократите, за Тръмп, който е зает с доклада на Мюлер, няма да бъде толкова лесно, колкото изглежда на пръв поглед поглед. Въпреки това, ако той може да привлече подкрепата на Пентагона и Държавния департамент, ще има повече шансове. Но дори и при тази подкрепа ще бъдат обсъдени неприятни последствия. Освен това има шанс Анкара да бъде изправена пред сериозни американски санкции в случай на покупка от С-400. Въпросът е в това, че Конгресът на САЩ може да наложи санкции съгласно Закона за противодействие на американските противници чрез санкции (CAATSA)\".  Втори вариант: Закупуването на С-400 \r\nВ този случай е важно как се държи Тръмп, защото президентът на САЩ има право да отложи или да не одобри санкциите. Ако Тръмп не е в състояние да преодолее натиска от Конгреса, тогава Турция, според експерта, трябва да бъде подготвена за вероятността от санкции в рамките на CAATSA и евентуално - за лични санкции в рамките на т.нар. Закон \"Магнитски\", главно срещу турски играчи от отбранителната индустрия, някои политици, икономически фигури. Паралелно с влошаването на двустранните отношения, прехвърлянето на изтребители F-35 може да не се осъществи, а в Сирия САЩ може да предприемат стъпки с още по-малка податливост към тезите на Турция. От гледна точка на професор Хан, сред възможните варианти е прехвърлянето от Турция на С-400 към всяка трета страна след покупката. Не е известно дали САЩ ще предприемат такава стъпка. За да направят това, те първо трябва да постигнат общо разбиране в двустранните преговори и да осигурят единство на понятията, в противен случай отношенията между двете страни могат отново да се развият по негативен сценарий, а на дневен ред отново ще се появят санкциите. Според професор Хан, ако бъде избран този вариант, той също ще трябва да бъде съгласуван с Русия. Втори вариант: Закупуването и на С-400, и на \"Пейтриът\" \r\nВъпреки че покупката на С-400 заедно със системите \"Пейтриът\" на пръв поглед изглежда като политика на баланс, ако Анкара избере тази опция, е малко вероятно всичко да върви като по часовников механизъм. При този сценарий многостранната и поляризирана структура на политиката в САЩ ще предотврати положителен резултат. Възможно е закупуването на С-400 заедно с \"Пейтриът\" да доведе до същите последици като закупуването само на ракети С-400. Ако следва този път, Анкара ще трябва да изисква допълнителни гаранции от Конгреса на САЩ, добави експертът. . Тереза Герова", "date": "2019.04.27", "title": "Güneş (Турция): В кризата със С-400 Турция има три сценария"}
{"url": "http://www.focus-news.net/news/2019/04/27/2651561/tass-sasht-izlizat-ot-dto-sled-provedeni-konsultatsii-sas-sayuznitsite-si.html", "text": "САЩ са провели консултации със своите съюзници преди обявяването на решението за излизане от Договора за търговията с оръжията (ДТО). Това увери представител на администрацията на президента Доналд Тръмп, предава  ТАСС . \r\n\"Проведохме консултации със съюзниците си, ще ги продължим и в следващите дни\", поясни представителят на Вашингтон, като същевременно допълни, че \"САЩ ще се радват, ако и други страни последват примера им... Този договор крие рискове, но не носи ползи\". \r\nПо-рано държавният глава на САЩ Доналд Тръмп обяви оттеглянето на страната от още един важен международен договор - за търговията с оръжията (ДТО). Той бе подписан през 2013 г. от тогавашния американски президент Барак Обама. Съответното лидерът на Белия дом обяви на годишната среща на Националната стрелкова асоциация, която е един от основните противници на ДТО. \r\nТръмп заяви пред членовете на лобито, че възнамерява да отмени статута на САЩ като страна, подписала ДТА, който така и не бе ратифициран от Сената на САЩ. \r\n\"Оттегляме своя подпис\", обяви американският президент пред хиляди участници в срещата, много от които носеха червени шапки с лозунга на президента \"Да направим Америка отново велика\".  \r\nНационалната стрелкова организация на САЩ отдавна се противопоставя на договора, който регулира бизнеса с конвенционалните оръжия и се стреми да държи оръжията далеч от ръцете на нарушителите на човешките права. Групата на лобистите твърди, че ДТО би подкопало правото за притежание на оръжие в страната - твърдение, което администрацията на Обама отхвърли. \r\nТръмп заяви, че ООН скоро ще получи официално уведомление за оттеглянето на САЩ от договора.  \r\nАгенцията припомня, че Националната стрелкова асоциация на САЩ похарчи 30,3 милиона долара в подкрепа на президентската кампания на Тръмп през 2016 г., според организация, която следи разходите за кампаниите. Тереза Герова", "date": "2019.04.27", "title": "ТАСС: САЩ излизат от ДТО след проведени консултации със съюзниците си"}
{"url": "http://www.focus-news.net/news/2019/04/27/2651563/24-vesti-makedoniya-upravlyavashtite-chakat-cherno-na-byalo-predlozheniyata-na-vmro-dpmne-za-sp.html", "text": "Управляващите в Скопие очакват \"черно на бяло\" предложенията на председателя на ВМРО-ДПМНЕ Християн Мицковски за предложенията за Специализираната прокуратура, които според опозицията са спорни. От Министерството на правосъдието твърдят, че ще има сближаване на позициите, ако опозицията и писмено опише разследванията, които екипът на специалния прокурор Катица Янева отвори след 30 юни 2017 г. и ги предаде на Любомир Йовевски и неговите колеги, които да вземат решение кои доказателства ще бъдат използвани и кои процедури ще бъдат продължени, предава скопската телевизия  \"24 Вести\" . \r\n\"Последното изявление на председателя на ВМРО-ДПМНЕ дава надежда, че е приемливо това, което говорим и предлагаме, и затова компетентните прокурори, които ще получат започнатите дела, ще вземат решение за бъдещето им. За да говорим за сближаване на нагласите, не трябва да се изисква да закриваме всички производства след първите 18 месеца и да унищожаваме всички събрани в тях материални доказателства, защото това би означавало скрита амнистия\", се казва в изявление на Министерството на правосъдието на Северна Македония. \r\nОпозицията увери, че ще представи забележките си в понеделник. В интервю за телевизията Мицковски подчерта, че неговият екип търси прокурори, които да поемат случаите от СП. С премира Зоран Заев се разбраха чрез медиите, подчертава \"24 Вести\". \r\nСпоразумението за статута на СП остава неясно. Според източници ай-новите сигнали от опозицията са, че тя ще настоява СП да бъде специално звено, което да не е под юрисдикцията на Прокуратурата за организираната престъпност. Информацията не е потвърдена официално. \r\nПреговорите по закона за прокуратурата, който ще определи статута на СП, започнаха миналия месец. Продължават заседанията на работните групи, анализът на 65-те изменения, предложени от опозицията. Поради необходимостта от получаване на положителна препоръка от Европейската комисия, възможна само с приемането на закона, правителството на Заев настояваше за постигане на споразумението с опозицията до края на март. Това обаче не бе постигнато поради  взаимни обвинения. Тереза Герова", "date": "2019.04.27", "title": "\"24 Вести\" (Македония): Управляващите чакат \"черно на бяло\" предложенията на ВМРО-ДПМНЕ за СП"}
{"url": "http://www.focus-news.net/news/2019/04/27/2651565/vecher-makedoniya-vmro-dpmne-zapochva-ofanziva-za-vtoriya-tur.html", "text": "След изравнените резултати между Гордана Силяновска-Давкова и Стево Пендаровски на първия тур на президентските избори, истинската борба на терен тепърва започва. Колко е напрегнато показват събитията, които ще се провеждат всеки ден, пише опозиционният македонски ежедневник „Вечер“ в материал, представен без редакторска намеса. \r\nМалцинството във ВМРО-ДПМНЕ, водено от някои бивши партийни чиновници, призоваващи за бойкот, за да се позволи отстраняването на Мицковски и превземането на партията, е изправено пред провал. Йове Кекеновски изпраща изявления от несъществуваща „фракция на ВМРО-ДПМНЕ\", с които настоява лично Мицковски да призове за бойкот на изборите изборите, в които Силяновка е фаворит за втория кръг, и бойкот, който затваря на партията и самият Мицковски вратата към сътрудничество с европейски партии и правителства. Колко е отчаяна групата от бивши служители показва също това съобщение, с което тя потвърждава, че няма власт да предизвика бойкот. \r\nТова, че малка и немощна група работи за бойкот показват не само изборните резултати и горните признания, но и промените на терен. Кметът на Кавадарци Митко Янчев показа характер и принципи: „Може и за някои неща да не съм съгласен лично с Мицковски, но ВМРО-ДПМНЕ е моята партия и призовавам всички да гласуват за Силяновска“, заяви Янчев. Резултатът: Силяновска победи убедително в Кавадарци. \r\nСпорадичните призиви за бойкота от дясната политическа партия, които се наблюдават все по-рядко в отделни статуси във „Фейсбук“ и „Туитър“, не оказват съществено влияние върху събитията и до голяма степен са резултат от лично разочарование поради загубено влияние в партията, обществеността и политиката, като цяло. \r\nВиждайки, че са фаворити във втория кръг, ВМРО-ДПМНЕ свикаха веднага най-висшия партиен орган – Централния комитет, на който бе казано ясно кои са възможностите и от къде трябва да се започне, за да се върнат около 50 хиляди гласа, които традиционно гласуват за партията, а в първия кръг не са отишли до избирателните секции. Това е голяма база на потенциални гласоподаватели, каквато СДСМ няма и която сега е напълно наясно, че може да е част от победната приказка. \r\nПосланието на ВМРО ДПМНЕ е: Ние ще спечелим втория тур, без бойкот и без неуспешни коалиции, и незабавно това ще бъде последвано от извънредни парламентарни избори, които ги искат не само избирателите на ВМРО-ДПМНЕ, но и мнозинството от гражданитем като цяло, по причини известни на всички следствие от управлението, корупцията, непотизма, лошите бюджети, данъците, търговията с нацията и националните интереси и хаоса, който провокира властта на Заев. От другата страна е СДСМ \r\nВ първите дни след изборите Заев се изправя пред греховете си и не се чувства комфортно. След митинга в Карпош активистите на СДСМ казаха в социалните мрежи, че не вярват в неговите истории и обещания и че не искат на техните партийни митинги да се говори на албански, който те не разбират. Толкова за „едно общество за всички“ на СДСМ. \r\nКоалицията с ДСИ за изборите, за да не претърпят поражение, ако действат самостоятелно, е отхвърлена от самите избиратели на СДСМ и ДСИ. Одобрените от СДСМ търгове и престъпления на ДСИ не са приемливи за активистите на партията, което се вижда в изявления и публикации на десетки лидери на т.нар. „цветна революция“, която беше, и е, база на управлението на СДСМ, че сега ДСИ е повече воденичен камък, отколкото спасителен пояс за СДСМ. \r\nДСИ е партия на доизживяване, само че все още няма кой от дипломатите да им го каже. Ще го чуят през лятото, когато дойде постоянен посланик от САЩ в Македония. \r\nСДСМ е притиснат в ъгъла: продадоха всичко, което можеха от националния имот о богатство, както и най-скъпото – идентичността и не създават никаква друга стойност, а напротив. Увеличиха данъците, уволняват хора от работа, арестуват хора пожелание, компрометираха съдии и прокурори за свои нужди, имат серия от убийства в подземния свят, които не смеят да разрешат понеже криминалните групи им бяха съюзници при взимането на властта, техни сътрудници рекетират със записани телефонни разговори, позволиха техни медийни поддръжници с достъп до документацията на Специализираната прокуратура и финансовата полиция да рекетират бизнесмени, забраняваха филми, книги и смениха ръководителите на редица медии, нямат инвеститори и дават държавни пари като подаръци за Нова година за Фонда за иновации и банките, които миналата година заработиха рекордните 120 милиона евро печалба от джобовете на гражданите и фирмите, които изстискват. Те получиха оценка 0 (нула) за бизнес климата в държавата, обидиха чуждестранните инвеститори с новите данъци и позволиха да се превозват с автобуси избиратели от Косово с фалшиви лични карти... това като че ли е преписано от доклад за управлението на колумбийските власти от най-лошите времена. И тук е ключът. Бойкотът съответства на СДСМ  \r\nЧрез бойкота те ще се оправдаят, че не са загубили на избори. С бойкота те ще се спасят от последиците от грешката с кандидатурата на Стево Пендаровски и ще успокоят духовете вътре в партията. С бойкотът Зоран Заев ще получи възможност да се кандидатира за президент и с евентуална победа да се спаси от преследването, което го очаква, когато бъде свален от сегашната си позиция. С бойкот на изборите ще се спасят от заложничеството на нуждите на ДСИ. С бойкота те ще се оправдаят пред хората за това, че през юни няма да започнат присъединителни преговори с ЕС, защото ВМРО-ДПМНЕ е виновна заради бойкота си. \r\nНовият скандал и война с нахлуването в Ислямската религиозна общност, направени от СДСМ, означава сигурна загуба на албански гласове във втория кръг, освен ако не бръкнат дълбоко в джоба, в който случай ще имаме ясна корупция и компрометиране на Ислямската религиозна общност пред техните вярващи и цялото общество и окончателния край на сегашния лидер на ИРО Сюлейман Реджепи, който вече бе обявен от „Алианса на албанците“. \r\nСДСМ може да предизвика бойкот и чрез скандала с проникването в ИРО, заради който от там да поискат бойкот от албанците и мюсюлманите и избирателната активност да не бъде достигната – по вина и желание точно на СДСМ. Бойкотът е последната надежда на СДСМ \r\nНо този, който веднъж е усетил свободата, трудно може да бъде върнат назад в тъмнината на подземията и деспотизма. А в първия кръг на изборите мнозина усетиха тази свобода на избора и важността на своя глас, което даде резултат и опозицията има около 80 хиляди гласа повече от властта. Тази свобода и сила бе видяна и от другите и сега този процес ще се разшири. \r\nПредсрочните парламентарни избори са извадени на масата. Трябва само да вземете химикалката и да тръгнете към тях. Това ще бъде гражданско отмъщение за всичко онова, което направиха Заев, СДСМ и ДСИ през тези години, а всички го усетиха на своя гръб. \r\nПревод и редакция:  \r\n„Фокус“ (Македония): Пендаровски води със 7% пред Силяновска-Давкова, показва анкета \r\nСкопие. Анкетите преди втория тур на президентските избори в Македония показват увеличаване на преднината на кандидата на СДСМ и управляващата коалиция Стево Пендаровски пред представителя на ВМРО-ДПМНЕ Гордана Силяновска-Давкова. Ако преди първия кръг разликата беше в рамките на статистическата грешка, анкетата на агенция Market Vision този път показва 7% разлика в полза на социалдемократа, пише македонският „Фокус“. \r\nСпоред това изследване на общественото мнение, 22% са посочили, че на балотажа ще гласуват за Стево Пендаровски, а 15,9% за кандидата на ВМРО-ДПМНЕ. \r\nБлизо половината от участниците в допитването (47,7%) отказват да кажат за кой кандидат ще гласуват, а 14,3% са посочили, че няма да гласуват. Това означава, че достигането на нужната избирателна активност от 40% на втория тур все още не е сигурно. \r\nЩо се отнася до националностите, 0,2% от респондентите с албански произход са заявили, че ще гласуват за Силяновска и 8,1% - за Пендаровски. \r\nЩо се отнася до партиите, анкетата показва, че рейтингът на „Алианса на албанците“ вече е с 0,6% по-висок от този на ДСИ. При партиите на славяните, ВМРО-ДПМНЕ води с 0,6% на СДСМ \r\nПревод и редакция:", "date": "2019.04.27", "title": "„Вечер“ (Македония): ВМРО-ДПМНЕ започва офанзива за втория тур"}
{"url": "http://www.focus-news.net/news/2019/04/27/2651566/aleksis-tsipras-v-pekin-gartsiya-e-most-a-ne-granitsa-mezhdu-zapada-i-iztoka.html", "text": "Обръщайки се към форума за инициативата „Пояс и път“ в Пекин, министър-председателят на южната ни съседка Алексис Ципрас описа Гърция като мост, а не като граница между Запада и Изтока, и като регионален център за растеж, който придобива глобално влияние и значение, съобщава електронното издание на водещия атински ежедневник  Kathimerini . \r\nЦипрас бе първият лидер на държава от Европейския съюз, който излезе на трибуната в дебата на високо равнище на форума, който ще приключи в събота. \r\n\"За Гърция е ясно, че целите на съвременния Път на коприната са съвместими с регионалните икономически цели, които сме си поставили, и които искаме да преследваме, оставяйки след себе си зависимостта от нашите кредитори\", подчерта Ципрас, като допълни, че \"сътрудничеството и външният фокус са бъдещето\". \r\nГръцкият премиер добави, че Гърция използва уникалното си геополитическо местоположение на три континента, както и ролята си като сила с глобално влияние в корабоплаването и туризма. \r\n\"Искаме нашият регион, Югоизточното Средиземноморие и Балканите, да не бъде границата между Запада и Изтока, а мост\", отбеляза Ципрас, добавяйки, че целта е тази част от картата на Европа да се превърне в \"глобален център за транспорт, енергетика и търговия\".  \r\nТой посочи инвестицията на китайския логистичен гигант Cosco в най-голямото гръцко пристанище Пирея, заявявайки, че тя ще играе ключова роля в това усилие. \r\n\"Пристанището се превръща в глобален вход към Европа за продукти, идващи от китайски и азиатски пристанища през Суецкия канал\", заяви гръцкият премиер, добавяйки, че целта е тя да бъде свързана с транспортните мрежи към Балканите и Източна Европа. \r\nПриветствайки \"новата роля\", която Гърция пое в региона, Ципрас заяви, че страната има за цел да подпомогне засилването на връзките между Китай и Европейския съюз \"в контекста на международните разпоредби, регулиращи търговията и нашите ангажименти като член на ЕС\". \r\nПо-късно в петък Ципрас ще има срещи с китайския президент Си Дзинпин и други висши държавни служители. \r\nГръцки и китайски служители ще подпишат тригодишен меморандум за сътрудничество в ключови сектори, включително транспорт, енергетика и финанси. Тереза Герова", "date": "2019.04.27", "title": "Алексис Ципрас в Пекин: Гърция е мост, а не граница между Запада и Изтока"}
{"url": "http://www.focus-news.net/news/2019/04/27/2651567/vecherne-novosti-osven-investitsii-za-75-miliarda-i-podkrepa-za-kosovo-si-dzinpin-izprashta-na-sarbiya-i-orazhie.html", "text": "Сърбия и в бъдеще може да разчита на искрената поддръжка на Китай в защитата на териториалния й интегритет, пристигането на нови инвестиции, както и на сътрудничество при закупуването на ново военно оборудване и оръжие, пише белградският ежедневник  „Вечерне новости“  в материал, представен без редакторска намеса. \r\nТова са трите ключови точки от срещата в четвъртък на четири очи между сръбския президент Александър Вучич с ръководителя на китайската държава Си Цзинпин и двустраните разговори с най-близките им сътрудници. Вучич се срещна със Си в Пекин, където участва в форума \"Пояс и път\", като в присъствието на двамата президенти бяха подписани няколко споразумения за китайските инвестиции в Сърбия, които ще достигнат общо 7.5 млрд. евро. \r\nВучич, който бе приет във Великия дом на народа в Пекин, заяви, че е много доволен от срещата, както и че ще донесе добри новини в Сърбия след искрения и приятелски разговор с китайския президент. \r\n„Президентът на Китай даде зелена светлина за военно-техническото сътрудничество със Сърбия. Вече договорихме два безпилотни летателни апарата, искахме от Китай и трансверсална технология и „ноу хау“ за нашите дронове „Пегас“, а мислим и за китайски ракети „земя-въздух“ със среден обсег. Става въпрос за три батареи, с които да защитаваме нашето небе. Днес Сърбия е значително по-силна от преди 20 години, а след 5 или 10 очаквайте силата на нашата страна да се увеличи още повече“, поясни сръбският държавен глава. \r\nКакто неофициално разбира „Вечерне новости“, Белград е заинтересован да купи дронове от ново поколение „Вин Лун“. Също така е изказано желание за закупуване на системи за противовъздушна отбрана (ПВО) FK-300 за защита на територията от въздушни нападение, известни, като „китайските С-300“. Те могат да изстрелват 12 ракети едновременно по шест цели на височина до 30 километра. \r\nПрезидентът Си е казал на Вучич, че малко страни по света, освен Сърбия, открито говорят и приемат приятелството с Китай. Той заяви, че Сърбия е важна страна в изграждането на инициативата „Пояс и път“ и е подчертал, че позицията на Пекин по косовския въпрос не се е променила. \r\n„Китай има много твърда позиция за Косово, защото уважава Сърбия, която взема независимо своите решения и е държава в истинския смисъл на тази дума. \r\n„Можем да разчитаме и в бъдеще на това разбиране и подкрепата от страна на Китай в предотвратяването на това, Косово да стане член на Интерпол, ООН и други международни организации“, заяви Вучич, който още веднъж е уверил Си, че Пекин винаги ще има подкрепата на Сърбия за Тайван и други области. \r\nСръбският президент разкри още, че Си му е казал, че никога няма да забрави посещението си в Сърбия и смедеревския завод „Железари“, както и че, дори да не е било планирано, по настояване на китайската страна е подписано споразумение с „Ексим банк“ за финансиране на линията Нови Сад - Суботица. Подписано е споразумение за финансиране на строителството на автомагистрала \"Прелина-Пожега\" по Коридор № 11 и е подписано Споразумение за икономическо и техническо сътрудничество между правителствата на Сърбия и Китай, което предвижда предоставяне на безвъзмездна помощ от Китай за съвместни проекти. \r\nПървият човек на Сърбия също така се обърна към делегатите на Комунистическата партия на Китай на панела „Свързване между хората“. \r\n„Важно е Сърбия да си сътрудничи с Китай, защото тя е голяма сила, която, за разлика от другите, не оказва натиск, но винаги се придържа към уважение към малките страни. Ако Пекин продължи и поддържа този подход към малките нации и държави, уважението и взаимното уважение, това е нещо, което целият свят иска да види и да придобие нови приятели и хора, които ще подкрепят китайските идеи“. \r\nПрезидентът Си е приел поканата на Вучич да посети отново Сърбия. \r\n„Даде разпореждане на външния си министър да намери време в пълния му график. Със смях ми каза да знам колко му е било важно да види моята воля да го посрещна още веднъж. Ще бъде короната на моята работа и кариера, че президент Си ще дойде втори път в Сърбия, защото това ще донесе много неща в страната ни“. \r\nПревод и редакция:", "date": "2019.04.27", "title": "„Вечерне новости“: Освен инвестиции за 7,5 милиарда и подкрепа за Косово, Си Дзинпин изпраща на Сърбия и оръжие"}
{"url": "http://www.focus-news.net/news/2019/04/27/2651569/independent-avstraliya-shte-izbie-milioni-kotki-kato-hvarlya-ot-vazduha-otroveni-nadenichki.html", "text": "Правителството на Австралия хвърля от въздуха отровни наденички над хектари земя в опит да убие милиони диви котки, пише британското ляво-либерално издание  Independent . \r\nТова е само една от тактиките, използвани от властите в плана за ликвидирането на два милиона котки до 2020 година, за да бъдат спасени местните видове. \r\nКотките също са хващани в капани и застрелвани от държавни служители. \r\nКакто съобщава The New York Times, котката умира до 15 минути, след като яде от наденичките от кенгуруво месо, пилешка мазнина, билки, подправки и отрова. \r\nСамолетите, които разхвърлят отровните лакомства, произвеждани във фабрика в близост до град Пърт, пускат по 50 наденички на всеки километър в районите, където котките се разхождат свободно. \r\nДр Дейв Алгар, който е помогнал за разработването на отровната рецепта, казва, че е използвал своите котки, за да изпробва рецептата за наденичките, преди да добави отровата. \r\n„Те трябва да са вкусни“, заяви той пред изданието. „Те са последното ястие на котките“. \r\nСлед като за пръв път били внесени от европейските заселници, подивелите котки са частично отговорни за изчезването на около 20 вида бозайници, обяснява пред Sydney Morning Herald Грегъри Андрюс, национален комисар за застрашените видове. \r\nСпоред него, това прави подивелите котки „най-голямата заплаха“ за местните видове в Австралия. \r\n„Трябва да направим такъв избор, за да спасим животно, които обичаме и които ни определят като нация, като бандикута, уаруто (чернокрако скално валаби) и нощният папагал“, каза Андрюс. \r\nСпоред изследване от 2017 година, публикувано в списание Biological Conservation, котките убиват по 377 милиона птици и 649 милиона влечуги ежегодно в Австралия. \r\nКогато австралийското правителство за първи път обяви целта си за унищожаване на котки през 2015 г., то предизвика международни критики. \r\nПовече от 160 000 души подписаха половин дузина онлайн петиции, призоваващи Австралия да се откаже от плана. Бригет Бардо пише писмо, в което призовава правителството да спре \"геноцида на животните\", докато Мориси отговаря с думите \"идиоти управляват земята\". \r\nВъпреки по-креативните методи на правителството, използвани в контролирането на популациите на котките, отделните стрелци са отговорни за 83% от убитите досега котки, според The Royal Melbourne Institute. \r\nНе само в Австралия, но и в Нова Зеландия призовават за незабавен отказ от домашните котки. \r\nСтраната обяви цел да се справи с цялата популация от хищници до 2050 година. И миналата година Омауи, малко крайбрежно градче на Южния остров, обмисляше да забрани на хората да притежават котки – въпреки че оттогава се отказа от този план. \r\nПревод и редакция:", "date": "2019.04.27", "title": "Independent: Австралия ще избие милиони котки, като хвърля от въздуха отровени наденички"}
{"url": "http://www.focus-news.net/news/2019/04/27/2651722/the-korea-herald-severna-koreya-prizovava-yuzhna-koreya-da-otblasne-amerikanskiya-natisk.html", "text": "Северна Корея призовава Южна Корея да отблъсне американския натиск, предупреждава за подновяване на напрежението между двете страни, пише южнокорейското англоезично издание  The Korea Herald .  \r\nСпециалното послание на Комитета за мирното обединение на Отечеството дойде, когато двете Кореи отбелязват първата годишнина от историческата среща в Панминджон на лидерите на двете страни на фона на съмненията относно процеса на ядрено разоръжаване.   \r\nСАЩ явно оказват натиск върху Южна Корея, като настояват, междукорейските връзки да не изпреварват отношенията на Вашингтон със Северна Корея, каза органът, който се занимава с ежедневните дела на Пхенян в Сеул.    \r\nВашингтон се опитва да принуди междукорейските отношения да бъдат подчинени на политиката на санкции, се казва в изявлението.    \r\n\"Създава се тежко състояние на сигурността, което може да ни върне в миналото, когато настъпи катастрофа на фона на сгъстяващата се опасност от война\", коментира комисията в \"меморандума\".   \r\nТой призова южнокорейското правителство да проучи \"по-активни мерки\" за реализиране на устойчивото развитие на междукорейските връзки и мирното обединение. \r\nВ продължителното изявление комисията изброява постиженията от преговорите на върха между лидера Ким Чен-ун и президента Мун Джей-ин.    \r\nВ него се споменава седем пъти южнокорейския президент, но не го критикува пряко.    \r\nМун и Ким проведоха първата си среща в Панминджон, селището на примирието в Демилитаризираната зона, която пресича полуострова.    \r\nТе имаха още две срещи на високо равнище през 2018 г., които произвеждаха последващи сделки за намаляване на военното напрежение и изграждане на взаимно доверие. Лидерът на Севера изрази своята ангажираност към пълната денуклеаризация на Корейския полуостров.  Юлиян Марков", "date": "2019.04.27", "title": "The Korea Herald: Северна Корея призовава Южна Корея да отблъсне американския натиск"}
{"url": "http://www.focus-news.net/news/2019/04/27/2651571/the-guardian-postignata-e-dogovorka-za-pregovori-mezhdu-politicheskite-partii-v-severna-irlandiya-i-premierite-na-velikobritaniya-i-irlandiya.html", "text": "Постигната е договорка за провеждане на нов кръг от преговори между основните политически партии в Северна Ирландия и премиерите на Ирландия и Великобритания Лео Варадкар и Тереза Мей, заявиха самите те чрез съвместно съобщение, пише британското левичарско издание  The Guardian . \r\nОбществените искания за политически напредък след убийството на журналиста Лира МакКи насърчиха двете правителства да започнат нов опит за възстановяване на споделянето на властта в Северна Ирландия, се казва в изявление, публикувано в петък следобед. \r\nКато се обединихме с други политически лидери в катедралата„ Сейнт Ан ”, за да отдадем почит на Лира МакКи, изразихме ясната воля и решимост на всички хора на тези острови да отхвърлят насилието и да подкрепят мира и по-доброто бъдеще за всички в Северна Ирландия“, се казва в изявлението. \r\n„Чухме и недвусмисленото послание към всички политически лидери, че хората в Северна Ирландия искат да видят нов импулс за политически напредък. Съгласни сме, че сега е необходимо да се предприемат действия, а не само думи от всички нас, които са на ръководни позиции“. \r\nНовият процес ще включва всички основни политически партии в Северна Ирландия, заедно с правителствата на Обединеното кралство и Ирландия. \r\n„Целта на тези преговори е бързото възстановяване до пълноценно функциониране на демократичните институции на споразумението от Белфаст / Добър петък - изпълнителната власт, събранието и министерския съвет Север-Юг - така че те да могат ефективно да служат на всички хора за в бъдеще“. \r\nСекретарката на Северна Ирландия Карън Брадли и ирландският външен министър Саймън Ковини трябва да разкрият подробности на съвместна пресконференция в Белфаст по-късно. \r\nСъобщението идва седмица след убийството на МакКи, което предизвика широко разпространени призиви за прекратяване на политическата безизходица, която е оставила Северна Ирландия без функциониращо правителство повече от 800 дни. \r\nБрадли и Ковъни ще поискат от политическите партии да възобновят преговорите в Стормонт, мястото на обезглавеното събрание, \"възможно най-скоро\" след местните избори на 2 май, според изявлението на Мей и Варадкар. \r\nМинистър-председателите, които присъстваха на погребението на МаКки в Белфаст в сряда, се съгласиха също, че трябва да се проведе заседание на междуправителствената конференция на Велкикобритания и Ирландия, на което да бъдат обсъдени отношенията между страните, сътрудничеството в сферата на сигурността и политическата стабилност в Северна Ирландия. \r\nКоалиционното правителство между Син Фейн и Демократическата юнионистка партия (ДЮП) се разпадна през януари 2017 година заради спорове около ирландския език и схема за възобновяемо отопление, която отрази дълбокото недоверие и ожесточение. \r\nПородената от Брекзит несигурност на границата на Северна Ирландия с Република Ирландия и бъдещето й в рамките на Обединеното кралство възпрепятства усилията за възстановяването на децентрализираното правителство, оставяйки държавните служители да управляват това, което някои наричат „зомбирана“ администрация. \r\nПревод и редакция:", "date": "2019.04.27", "title": "The Guardian: Постигната е договорка за преговори между политическите партии в Северна Ирландия и премиерите на Великобритания и Ирландия"}
{"url": "http://www.focus-news.net/news/2019/04/27/2651570/zasilen-trafik-i-v-parviya-ot-pochivnite-dni-obzor.html", "text": "Засилен бе трафикът и в първия от почивните дни. Колони от автомобили затрудняваха преминаването по магистралите и през граничните пунктове с Гърция, Турция и Сърбия. Сериозни бяха и задръстванията на изхода на София и Благоевград. Срив на компютърната информационна система на турските митници сериозно усложни ситуацията с трафика на ГКПП „Капъкуле“ и там се образуваха опашки от изчакващи автомобили и автобуси. Проблеми за пътуващите имаше и в участъците на „Хемус“ и „Тракия“, където се извършват ремонтни дейности, както и в района на Кресненското дефиле. За улеснение на трафика и в петък движението се извършваше в две ленти за Бургас и за Варна в района на виадуктите, които се ремонтират. От 10.00 часа на 28 април до 10.00 часа на 30 април, когато много хора ще пътуват към столицата, в същите участъци ще има по две ленти за София и една за Бургас или Варна. Във връзка с въведените ограничения поради извършването на ремонтни дейности от МВР припомниха на водачите, че могат да използват и следните алтернативни маршрути: на АМ „Тракия“ в посока Бургас Подбалканския път I-6, а на АМ „Хемус“ в посока Монтана и Видин - прохода „Петрохан“ и Искърското дефиле. Полицейското присъствие по основните пътни направления в страната бе изключително засилено и от полицията напомниха, че за водачите, шофиращи в аварийната лента са предвидени сериозни санкции в размер на 1000 лева и 3 месеца лишаване от правоуправление. В по-късните следобедни часове трафикът постепенно се нормализира и колоните от чакащи се изтеглиха.", "date": "2019.04.27", "title": "Засилен трафик и в първия от почивните дни (ОБЗОР)"}
{"url": "http://www.focus-news.net/news/2019/04/27/2651572/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "***  Постигната е договорка за провеждане на нов кръг от преговори между основните политически партии в Северна Ирландия и премиерите на Ирландия и Великобритания Лео Варадкар и Тереза Мей, заявиха самите те чрез съвместно съобщение, пише британското левичарско издание  The Guardian . \r\nОбществените искания за политически напредък след убийството на журналиста Лира МакКи насърчиха двете правителства да започнат нов опит за възстановяване на споделянето на властта в Северна Ирландия, се казва в изявление, публикувано в петък следобед. \r\nКато се обединихме с други политически лидери в катедралата„ Сейнт Ан ”, за да отдадем почит на Лира МакКи, изразихме ясната воля и решимост на всички хора на тези острови да отхвърлят насилието и да подкрепят мира и по-доброто бъдеще за всички в Северна Ирландия“, се казва в изявлението. \r\n„Чухме и недвусмисленото послание към всички политически лидери, че хората в Северна Ирландия искат да видят нов импулс за политически напредък. Съгласни сме, че сега е необходимо да се предприемат действия, а не само думи от всички нас, които са на ръководни позиции“. \r\nНовият процес ще включва всички основни политически партии в Северна Ирландия, заедно с правителствата на Обединеното кралство и Ирландия. \r\n„Целта на тези преговори е бързото възстановяване до пълноценно функциониране на демократичните институции на споразумението от Белфаст / Добър петък - изпълнителната власт, събранието и министерския съвет Север-Юг - така че те да могат ефективно да служат на всички хора за в бъдеще“. \r\nСекретарката на Северна Ирландия Карън Брадли и ирландският външен министър Саймън Ковини трябва да разкрият подробности на съвместна пресконференция в Белфаст по-късно. \r\nСъобщението идва седмица след убийството на МакКи, което предизвика широко разпространени призиви за прекратяване на политическата безизходица, която е оставила Северна Ирландия без функциониращо правителство повече от 800 дни. \r\nБрадли и Ковъни ще поискат от политическите партии да възобновят преговорите в Стормонт, мястото на обезглавеното събрание, \"възможно най-скоро\" след местните избори на 2 май, според изявлението на Мей и Варадкар. \r\nМинистър-председателите, които присъстваха на погребението на МаКки в Белфаст в сряда, се съгласиха също, че трябва да се проведе заседание на междуправителствената конференция на Велкикобритания и Ирландия, на което да бъдат обсъдени отношенията между страните, сътрудничеството в сферата на сигурността и политическата стабилност в Северна Ирландия. \r\nКоалиционното правителство между Син Фейн и Демократическата юнионистка партия (ДЮП) се разпадна през януари 2017 година заради спорове около ирландския език и схема за възобновяемо отопление, която отрази дълбокото недоверие и ожесточение. \r\nПородената от Брекзит несигурност на границата на Северна Ирландия с Република Ирландия и бъдещето й в рамките на Обединеното кралство възпрепятства усилията за възстановяването на децентрализираното правителство, оставяйки държавните служители да управляват това, което някои наричат „зомбирана“ администрация. \r\n***  Правителството на Австралия хвърля от въздуха отровни наденички над хектари земя в опит да убие милиони диви котки, пише британското ляво-либерално издание  Independent . \r\nТова е само една от тактиките, използвани от властите в плана за ликвидирането на два милиона котки до 2020 година, за да бъдат спасени местните видове. \r\nКотките също са хващани в капани и застрелвани от държавни служители. \r\nКакто съобщава The New York Times, котката умира до 15 минути, след като яде от наденичките от кенгуруво месо, пилешка мазнина, билки, подправки и отрова. \r\nСамолетите, които разхвърлят отровните лакомства, произвеждани във фабрика в близост до град Пърт, пускат по 50 наденички на всеки километър в районите, където котките се разхождат свободно. \r\nДр Дейв Алгар, който е помогнал за разработването на отровната рецепта, казва, че е използвал своите котки, за да изпробва рецептата за наденичките, преди да добави отровата. \r\n„Те трябва да са вкусни“, заяви той пред изданието. „Те са последното ястие на котките“. \r\nСлед като за пръв път били внесени от европейските заселници, подивелите котки са частично отговорни за изчезването на около 20 вида бозайници, обяснява пред Sydney Morning Herald Грегъри Андрюс, национален комисар за застрашените видове. \r\nСпоред него, това прави подивелите котки „най-голямата заплаха“ за местните видове в Австралия. \r\n„Трябва да направим такъв избор, за да спасим животно, които обичаме и които ни определят като нация, като бандикута, уаруто (чернокрако скално валаби) и нощният папагал“, каза Андрюс. \r\nСпоред изследване от 2017 година, публикувано в списание Biological Conservation, котките убиват по 377 милиона птици и 649 милиона влечуги ежегодно в Австралия. \r\nКогато австралийското правителство за първи път обяви целта си за унищожаване на котки през 2015 г., то предизвика международни критики. \r\nПовече от 160 000 души подписаха половин дузина онлайн петиции, призоваващи Австралия да се откаже от плана. Бригет Бардо пише писмо, в което призовава правителството да спре \"геноцида на животните\", докато Мориси отговаря с думите \"идиоти управляват земята\". \r\nВъпреки по-креативните методи на правителството, използвани в контролирането на популациите на котките, отделните стрелци са отговорни за 83% от убитите досега котки, според The Royal Melbourne Institute. \r\nНе само в Австралия, но и в Нова Зеландия призовават за незабавен отказ от домашните котки. \r\nСтраната обяви цел да се справи с цялата популация от хищници до 2050 година. И миналата година Омауи, малко крайбрежно градче на Южния остров, обмисляше да забрани на хората да притежават котки – въпреки че оттогава се отказа от този план. \r\n***  Бившият директор на Централното разузнавателно управление (ЦРУ) на САЩ Майк Помпео „потвърди това, което мнозина вече знаят – че шпионите на САЩ работят от десетилетия за свалянето на демократични избрани правителства“, пише британското радикално ляво издание The Morning Star в материал, представен без редакторска намеса. \r\nИзненадващо честното признание бе направено от Помпео, понастоящем държавен секретар на САЩ, пред аудиторията в Тексаския университет на 15 април, когато разкри, че службата обучава оперативните си работници да „лъжат, мамят и крадат“. \r\nТой се изказа пред делегатите на конференцията „Защо дипломацията има значение“, възхвалявайки добродетелите на „военната сила“, твърдейки, че тя е тясно свързани си дипломацията. \r\nПомпео намекна, че международните отношения на САЩ се ръководят от търсенето на печалба и отварянето на нови пазари за капиталистическа експлоатация. \r\n„Истината е, че ние трябва да се конкурираме в глобалната икономика. Бизнесът на САЩ се нуждае от достъп до пазари из целия свят. Президентът Тръмп е решен да отвори тези пазари за нашите стоки“, заяви той. \r\nДържавният секретар твърди, че САЩ имат „1600 икономически офицери из целия свят“, които се опитват „да убедят“ правителствата да отворят пазарите си за частните компании от Америка. \r\nЦРУ отдавна е обвинявано, че работи тайно в подкрепа на промяна на режими и сваляне на демократично избрани правителства, които заплшват печалбите на САЩ, което се отнася особено за Латинска Америка. \r\nВ най-известния случай, разузнавателната служба подкрепи т.нар. „Чикаго бойс“, които изиграха ключова роля за свалянето на чилийския лидер Салвадор Алиенде, който бе застрелян и умря на 11 септември 1973 година. \r\nНаскоро разсекретени документи разкриха степента на подкрепяната от ЦРУ операция \"Кондор\", в рамките на която САЩ са подкрепяли диктатори в Южна Америка, измъчвалии, убивали и отвличали опоненти на правителствата в региона през 70-те години. \r\nОколо 60 000 души са били убити в латиноамериканските държави в рамките на нелегалната операция, 30 000 в Аржентина само от военната хунта, управлявала между 1976 и 1983 година. \r\nСъщо така са вкарани в затвора 400 хиляди души. Сега е известно, че ЦРУ е обучавал и подкрепял военни и цивилни лица, замесени в брутално потисничество. \r\nВъпреки това, Помпео похвали глобалната намеса на САЩ, казвайки на събралите през смях: „Когато бях кадет, какъв е девизът на кадетите в Уест Пойнт? Вие няма да лъжете, мамите или крадете, или толерирате тези, които правят това. \r\n„Бях директор на ЦРУ. Лъгахме, мамихме и крадохме. Имахме цели курсове за обучение. Това напомня за славата на американския експеримент“. \r\n***", "date": "2019.04.27", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/27/2651573/pregled-na-mezhdunarodnite-novini-do-600-agentsiya-fokus.html", "text": "Във връзка със санкциите, наложени от Вашингтон на първия дипломат на Каракас Хорхе Ареаса, Министерството на външните работи на Руската федерация призова САЩ да прекратят политиката на шантаж и да се завърнат в полето на международното право. Това се казва в разпространен коментар на външнополитическото ведомство в Москва, предава  TACC . \r\n\"Призоваваме САЩ да се завърнат в полето на международното право, да прекратят политиката на шантаж и провокации по отношение на Венецуела. Международната общност трябва да съдейства за насърчаване на приобщаващ вътрешновенецуелски диалог. Няма алтернатива на това”, се казва в изявлението от руското МВнР. \r\n***  Властите в Шри Ланка са задържали трима души с експлозиви недалеч от железопътна гара в столицата Коломбо, предава руската информационна агенция  РИА Новости , като се позовава на местни медии, цитирали представители на военните. \r\nСъгласно разпространената информация, властите са иззели един килограм взривно вещество С-4 (динамит).  \r\nПрипомня се, че по-рано през деня избухнаха три експлозии в град Калмунай, където бе в ход антитерористична операция. Информация за загинали и пострадали не бе приведена. \r\n***  Постигната е договорка за провеждане на нов кръг от преговори между основните политически партии в Северна Ирландия и премиерите на Ирландия и Великобритания Лео Варадкар и Тереза Мей, заявиха самите те чрез съвместно съобщение, пише британското левичарско издание  The Guardian . \r\nОбществените искания за политически напредък след убийството на журналиста Лира МакКи насърчиха двете правителства да започнат нов опит за възстановяване на споделянето на властта в Северна Ирландия, се казва в изявление, публикувано в петък следобед. \r\nКато се обединихме с други политически лидери в катедралата„ Сейнт Ан ”, за да отдадем почит на Лира МакКи, изразихме ясната воля и решимост на всички хора на тези острови да отхвърлят насилието и да подкрепят мира и по-доброто бъдеще за всички в Северна Ирландия“, се казва в изявлението. \r\n„Чухме и недвусмисленото послание към всички политически лидери, че хората в Северна Ирландия искат да видят нов импулс за политически напредък. Съгласни сме, че сега е необходимо да се предприемат действия, а не само думи от всички нас, които са на ръководни позиции“. \r\nНовият процес ще включва всички основни политически партии в Северна Ирландия, заедно с правителствата на Обединеното кралство и Ирландия. \r\n„Целта на тези преговори е бързото възстановяване до пълноценно функциониране на демократичните институции на споразумението от Белфаст / Добър петък - изпълнителната власт, събранието и министерския съвет Север-Юг - така че те да могат ефективно да служат на всички хора за в бъдеще“. \r\nСекретарката на Северна Ирландия Карън Брадли и ирландският външен министър Саймън Ковини трябва да разкрият подробности на съвместна пресконференция в Белфаст по-късно. \r\nСъобщението идва седмица след убийството на МакКи, което предизвика широко разпространени призиви за прекратяване на политическата безизходица, която е оставила Северна Ирландия без функциониращо правителство повече от 800 дни. \r\nБрадли и Ковъни ще поискат от политическите партии да възобновят преговорите в Стормонт, мястото на обезглавеното събрание, \"възможно най-скоро\" след местните избори на 2 май, според изявлението на Мей и Варадкар. \r\nМинистър-председателите, които присъстваха на погребението на МаКки в Белфаст в сряда, се съгласиха също, че трябва да се проведе заседание на междуправителствената конференция на Велкикобритания и Ирландия, на което да бъдат обсъдени отношенията между страните, сътрудничеството в сферата на сигурността и политическата стабилност в Северна Ирландия. \r\nКоалиционното правителство между Син Фейн и Демократическата юнионистка партия (ДЮП) се разпадна през януари 2017 година заради спорове около ирландския език и схема за възобновяемо отопление, която отрази дълбокото недоверие и ожесточение. \r\nПородената от Брекзит несигурност на границата на Северна Ирландия с Република Ирландия и бъдещето й в рамките на Обединеното кралство възпрепятства усилията за възстановяването на децентрализираното правителство, оставяйки държавните служители да управляват това, което някои наричат „зомбирана“ администрация. \r\n***  Управляващите в Скопие очакват \"черно на бяло\" предложенията на председателя на ВМРО-ДПМНЕ Християн Мицковски за предложенията за Специализираната прокуратура, които според опозицията са спорни. От Министерството на правосъдието твърдят, че ще има сближаване на позициите, ако опозицията и писмено опише разследванията, които екипът на специалния прокурор Катица Янева отвори след 30 юни 2017 г. и ги предаде на Любомир Йовевски и неговите колеги, които да вземат решение кои доказателства ще бъдат използвани и кои процедури ще бъдат продължени, предава скопската телевизия  \"24 Вести\" . \r\n\"Последното изявление на председателя на ВМРО-ДПМНЕ дава надежда, че е приемливо това, което говорим и предлагаме, и затова компетентните прокурори, които ще получат започнатите дела, ще вземат решение за бъдещето им. За да говорим за сближаване на нагласите, не трябва да се изисква да закриваме всички производства след първите 18 месеца и да унищожаваме всички събрани в тях материални доказателства, защото това би означавало скрита амнистия\", се казва в изявление на Министерството на правосъдието на Северна Македония. \r\nОпозицията увери, че ще представи забележките си в понеделник. В интервю за телевизията Мицковски подчерта, че неговият екип търси прокурори, които да поемат случаите от СП. С премира Зоран Заев се разбраха чрез медиите, подчертава \"24 Вести\". \r\nСпоразумението за статута на СП остава неясно. Според източници ай-новите сигнали от опозицията са, че тя ще настоява СП да бъде специално звено, което да не е под юрисдикцията на Прокуратурата за организираната престъпност. Информацията не е потвърдена официално. \r\nПреговорите по закона за прокуратурата, който ще определи статута на СП, започнаха миналия месец. Продължават заседанията на работните групи, анализът на 65-те изменения, предложени от опозицията. Поради необходимостта от получаване на положителна препоръка от Европейската комисия, възможна само с приемането на закона, правителството на Заев настояваше за постигане на споразумението с опозицията до края на март. Това обаче не бе постигнато поради  взаимни обвинения. \r\n*** Лидерът на британската опозиционна Лейбъристка партия съобщи в петък, че е отхвърлил покана за държавната вечеря, която ще е част от визитата на президента на САЩ Доналд Тръмп в Обединеното кралство през юни, предава Reuters. \r\n„Тереза Мей не трябва да разпъва червения килим за държавна визита, за да почете президент, който къса жизнени международни договори, подкрепя отричането на климатичните промени и използва расистка и женомразка (мисогинистка) реторика“, заяви Корбин чрез съобщение. \r\nЛидерът на опозицията посочи, че за да се поддържат добри отношения със САЩ, не се изисква „помпозността и церемонията на държавна визита“ и заяви, че ще приветства среща с Тръмп, на която „да обсъдим теми от общ интерес“. \r\n***", "date": "2019.04.27", "title": "Преглед на международните новини до 6:00 (Агенция „Фокус“)"}
{"url": "http://www.focus-news.net/news/2019/04/27/2651568/otkriha-pestitsidi-vav-vodata-v-general-toshevo-obzor.html", "text": "200 домакинствата в квартал „Пастир“ в Генерал Тошево са засегнати от замърсяване на водата за питейно-битови нужди с пестициди и хербициди. Очаква се водоподаването там да бъде възстановено едва след потвърждение с лабораторни анализи, че всички показатели са в норма. Очаква се това да се случи в първия работен ден след празника. Използването на вода от водопреносната мрежа в квартала е било изрично забранено още в 20.30 в четвъртък със заповед на директора на Регионалната здравна инспекция в Добрич Светла Димитрова. По първоначална информация доливане на вода в цистерна, съдържаща пестицид е станало причина за инцидента. Поради ниско налягане на водата се е получило засмукване на течността във водопреносната мрежа в квартала. Незабавните действия по разследването от страна на Районната прокуратура в Генерал Тошево са установили източника на замърсяването на водата с пестициди. Извършен е оглед на местопроизшествието и са иззети веществени доказателства. Действията на няколко институции – ОД на МВР, РЗИ, Община Генерал Тошево, ВиК – Добрич се съгласуват с Окръжната прокуратура в Добрич. Изпълняващият длъжността административен ръководител на Окръжната прокуратура Пламен Николов също направи оглед. Към момента се води досъдебно производство за евентуално престъпление по непредпазливост, което ангажира вината на всеки, който сложи или примеси опасен за живота или здравето предмет във водопровод, откъдето се черпи вода за пиене.  Заради случая, заседание проведе Областният щаб за изпълнение на областния план за защита при бедствия. Вчера на два пъти представители на местната власт и Областната дирекция на МВР са обхождали всички засегнати адреси в квартала, като хората са били предупредени за замърсяването. Започнало е и промиване на водопреносната мрежа и домовите отклонения, като водата, изразходвана за това, ще бъде приспадната от партидите на абонатите. Местното ВиК дружество е осигурило водоноска, но водата, доставяна с нея е само за битови нужди, но не е годна за пиене. За случая е информиран и министърът на здравеопазването Кирил Ананиев. По данни на Регионалната здравна инспекция, вчера в 17.37 часа е бил подаден сигнал от разследващ полицай от Районното управление на МВР в Генерал Тошево за замърсена с продукт за растителна защита (пестицид) вода за питейно- битови нужди в квартала. От крана на консуматора в няколко къщи е изтичала вода, силно пенеща се и със силен мирис на продукт за растителна защита. При проверка на място на е установено, че сигналът е основателен. От крана на консуматора е изтичала вода с органолептични показатели, неотговарящи на изискванията на Наредба №9 за качеството на водата, предназначена за питейно-битови цели по показатели цвят, вкус и мирис. Според становището на РЗИ питейната вода е представлявала потенциална опасност за здравето на населението на квартал „Пастир“ поради несъответствие със стойности на показателите, поради неизяснено съдържание на продукти за растителна защита (пестициди) и поради невъзможност за бързо отстраняване на несъответствието и възстановяваване качеството на водата за питейно-битови нужди. Нарушени са няколко нормативни актове, поради непосредствена опасност за живота и здравето на хората и опасност за възникване на отравяния. Още в 14 часа кметският наместник е установил проблем с течащата вода от чешмата, съобщи по-рано днес кметът на Генерал Тошево Валентин Димитров. След констатирането на проблема своевременно е започнало източване на системата, взети са проби, предупредено е населението да не ползва никаква вода. Един мъж е бил прегледан в спешния център, но по-късно е бил освободен. Той е жител на квартала и приет в медицинския център заради лек обрив по ръцете.", "date": "2019.04.27", "title": "Откриха пестициди във водата в Генерал Тошево (ОБЗОР)"}
{"url": "http://www.focus-news.net/news/2019/04/27/2651575/predstoyashti-mezhdunarodni-sabitiya-za-27-april-agentsiya-fokus.html", "text": "В Сеул отбелязват една година след първата по рода си среща на върха между лидерите на Северна и Южна Корея. \r\n***  Втори и последен ден от срещата на върха в Пекин за инициативата \"Пояс и път\". \r\n***  \"Жълтите жилетки\" излизат на 24-ти пореден протест. \r\n***  Консерваторите стартират кампанията за европейските избори с водещ кандидат Манфред Вебер. \r\n***  Посещение на японския министър-председател Шиндзо Абе. \r\n***  Посланиците, които подкрепят Хуан Гуайдо, се събират на среща. \r\n***", "date": "2019.04.27", "title": "Предстоящи международни събития за 27 април (Агенция \"Фокус\")"}
{"url": "http://www.focus-news.net/news/2019/04/27/2651564/pravoslavnite-hristiyani-otbelyazaha-razpeti-petak-obzor.html", "text": "На Разпети петък бяха отслужени Царски часове и вечерня с изнасяне на св. Плащаница във всички храмове на Българската православна църква. Разпети петък е денят, в който е разпнат Божият син Исус Христос, за да стане изкупителна жертва за греховете на човечеството. На този ден от Страстната седмица постът в Православната църква е особено строг – тогава най-силно вярващите пият само вода. В петък вярата повелява да не се подхваща каквато и да е работа. Извършват се Царските часове, защото в този ден сам Господ е принесъл себе си в жертва. \r\nПреди богослужението в митрополитската катедрала „Св. Неделя“ Негово Негово Светейшество патриарх Неофит припомни, че на Разпети петък си спомняме състраданията на Господ Иисус Христа и се стараем да следваме Господа в неговия път към Голгота и Възкресението. „Нека да се вдъхновим от величието на Спасителя и неговия подвиг, за който сме честити като православни християни, да го имаме като пример в живота“, каза още Неофит. Преди началото на службата, на специално място в средата на храма се издигна символичен гроб Христов, украсен с цветя, а на престола се постави Плащеницата – платът, с който е било завито мъртвото тяло на Христос след свалянето му от кръста. Плащаницата представлява парче плат, на което е извезан образът на положения в гроба Спасител. Стотици миряни се стекоха в храмовете и минаха под Плащаницата. Ритуалът символизира погребението на човешките грехове, които Христос изкупува със смъртта си. \r\nНа вечерня в храма се припомнят и съпреживяват Христовите страдания, смъртта му и погребението му. По време на вечерното богослужение се извършва опелото на Господа пред плащаницата. Песнопенията са посветени на страданията и смъртта на Христос. След като се изнесе Плащаницата на вечерното богослужение, с нея се обикаля около храма и символично се извършва погребението на Христос. В края на вечернята свещениците взимат Плащаницата от центъра на храма и я слагат на светия престол в олтара. \r\nДаяна ДЮЛГЕРОВА", "date": "2019.04.27", "title": "Православните християни отбелязаха Разпети петък (ОБЗОР)"}
{"url": "http://www.focus-news.net/news/2019/04/27/2651576/predstoyashti-sabitiya-v-stranata-za-27-april-agentsiya-fokus.html", "text": "*** \r\nОт 09.00 часа в митрополитската катедрала „Св. Неделя“ ще бъде отслужена архиерейска вечерня със св. Василева литургия.  \r\n*** \r\nОколо 19.00-20.00 часа на летище „София“ се очаква българската църковна делегация да пристигне от Божи гроб и да донесе Свещения и Благодатен огън от Йерусалим.  \r\n*** \r\nОт 23.30 часа в патриаршеската катедрала „Св. Александър Невски” празничното богослужение за Възкресение Христово (полунощница, пасхална утреня и Златоустова св. Литургия) ще бъде оглавено от Негово Светейшество Българският патриарх Неофит. Към 23.45 часа от параклиса на Синодалната палата в патриаршеския храм ще бъде донесен Благодатният огън, който няколко часа по-рано ще пристигне от Божи Гроб. Точно в полунощ Светейшият Патриарх ще поздрави с „Христос воскресе” православните християни.  \r\n*** \r\nВ 23.30 часа започва Тържествена света литургия в храм „Въведение Богородично“.  \r\n*** \r\nОт 11.00 часа пред градинката до Часовника ще се проведе „Цветна палитра“ – творчески работилници за багрене на яйца. В Авиомузей „Бургас“ в кв. „Сарафово“, летище „Бургас“ от 11.00 до 15.00 часа предстои боядисване на яйца, а от 13.00 до 17.00 часа е организирана играта „Великденският заек каза…“. \r\n*** \r\nОт 23.30 часа в храм „Св. св. Кирил и Методий“ ще се състои Пасхална служба отслужена от Негово Високопреосвещенство Сливенски митрополит Йоаникий и бургаското православно духовенство.   \r\n*** \r\nСлед 23.30 часа пред Катедралния храм се очаква да бъде донесен Благодатният огън от Йерусалим. Преди това от 23.20 ч. ще се състои посрещане на Архиерея в храма. След 12 часа ще започне Пасхална Света Литургия.  \r\n*** \r\nВ 22.30 часа ще отворят портите на крепостта „Царевец“, където ще бъде отбелязано Възкресение Христово. В 23.30 часа ще започне църковната служба. След изнасянето на Благодатния огън в полунощ и тържествения звън на църковните камбани ще започне голямо литийно шествие с факли. То ще премине от Патриаршията на Царевец до катедралата „Рождество на Света Богородица“ и ще бъде водено от кмета на Старата столица Даниел Панов и великотърновския митрополит Григорий. В 01.00 часа след полунощ започва Светата литургия по случай Христовото възкресение. Тя ще бъде отслужена в катедралния храм „Рождество на Света Богородица“.  \r\n*** \r\nВ 00.30 часа от Патриаршеската църква „Възнесение Господне” ще тръгне литийно шествие към Катедрален храм „Рождество на Света Богородица”. \r\n*** \r\nОт 00.40 часа на  Площад „Цар Асен I” ще се раздават боядисани яйца и парчета козунак. \r\n*** \r\nОт 01.00 часа в Катедралния храм „Рождество на Света Богородица” ще бъде отслужена Възкресна Света литургия. \r\n*** \r\nОт 18.00 часа в Arte Spa & Park Hotel хиляди брандирани балони ще бъдат пуснати в небето като символ на това, че всички млади момичета и жени, че свободата е избор и право. \r\n*** \r\nВ 23.30 часа кметът на Община Видин Огнян Ценков ще присъства на Пасхалното богослужение в катедралния храм \"Св. вмчк Димитър Солунски“. \r\n*** \r\nОт 09.00 часа в НЧ „Заря-1900“ ще бъде открита Великденска кулинарна изложба.  \r\n*** \r\nОт 10.00 часа в НЧ „Звезда-1905“ ще се състои Детски конкурс за декорация на Великденски яйца. \r\n*** \r\nОт 10.00 часа в НЧ „Чичо Стоян-1927 г.“ ще се състои изложба-базар на великденски яйца, направени от деца.  \r\n*** \r\nОт 11.00 часа в НЧ „Отец Паисий – 1928 г.“ ще се проведе инициатива „Деца боядисват яйца“.  \r\n*** \r\nОт 08.00 часа в храм „Св. великомъченица Неделя“-Райково ще се състои Василиева св. Литургия.  \r\n*** \r\nСлед  22.30 в катедралния храм  „Св. Висарион Смоленски” – Смолян ще бъде посрещнат Благодатният огън. От 23.30 часа ще се състои  Пасхално среднощно богослужение. \r\n*** \r\nОт 08.30 часа в храм „Св. Троица“ ще бъде отслужена Вечерня със св. Божествена Василиева литургия. В 23.00 часа ще бъде посрещнат Благодатният огън от Божи гроб на площада пред община Стара Загора. В 23.30 ч. ще започне Великденското (Пасхално) Богослужение.  \r\n*** \r\nОт 09.30 часа до 16.00 часа Регионалният исторически музей ще бъде отворен за посетители.", "date": "2019.04.27", "title": "Предстоящи събития в страната за 27 април (Агенция „Фокус“)"}
{"url": "http://www.focus-news.net/news/2019/04/27/2651574/aktualna-patna-obstanovka.html", "text": "Информация за състоянието на републиканските пътища и въведени ограничения за 27 април 2019 г., предоставена от  пресцентъра на Агенция \"Пътна инфраструктура\" . \r\nІ. Метеорологична обстановка: \r\nНа 27.04.2019 г. ще преобладава слънчево време. Около и след обяд над западната половина от страната, а през нощта срещу неделя и на изток ще се развива купеста и купесто-дъждовна облачност. Ще има краткотрайни, на места интензивни валежи, придружени с гръмотевици и временно усилване на вятъра. Ще има условия за градушки. Ще духа слаб до умерен вятър от юг-югоизток, но привечер ще започне да се ориентира от запад-северозапад. Минималните температурите ще са от 8° до 13°. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ.  Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 и от км 18+530 до км 23+330 се осъществява двупосочно в платното посока София поради ремонтно – възстановителни дейности. През празничните и почивни дни движението е както следва:  \r\n−\t до 28.04.2019 г., както и в периода 03 - 05.05.2019 г., две ленти за Бургас и една лента за София;  \r\n−\t от 28.04.2019 г. до 30.04.2019 г. две ленти за София и една лента за Бургас; \r\n−\t в периода 05 - 07.05.2019 г. две ленти за София и една лента за Бургас; \r\n−\t след 07.05.2019 г. се обособяват по една лента за посока Бургас и посока София.  \r\nДо 31.05.2019 г. Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък.  \r\nШофьорите да се движат с повишено внимание от 45+900 до км 53+000 и в двете посоки поради констатирани неравности по пътната настилка. Скоростта на движение се ограничава до 90 км/ч.  \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в платното за София, поради ремонтни дейности на платното посока Бургас до 31.05.2019 г. Почасовите ограничения са следните: \r\n-\tот 10 часа всеки понеделник до 13 часа всеки петък движението е в по една лента за движение в двете посоки; \r\n-\tот 13 часа всеки петък до 17 часа всяка събота движението е двупосочно в  две ленти за Бургас и една лента за София; \r\n-\tот 17 часа всяка събота до 10 часа всеки понеделник движението е в една лента за Бургас и две ленти за София. \r\n За периода на Великденските празници се обособяват две ленти за Бургас и една лента за София до 10 часа на 28.04.2019 г. От 10 часа на 28.04.2019 г. до 10 часа на 30.04.2019 г. са обособени една лента за Бургас и две ленти за София. \r\nОт 10 часа на 01.05.2019 г. до 10 часа на 02.05.2019 г. и от 10 ч на 03.05.2019 г. до 10 часа на 05.05.2019 г. се обособяват две ленти за движение в посока Бургас и една лента за София. \r\nОт 10 часа на 05.05.2019 г. до 10 часа на 07.05.2019 г. движението е в една лента за  Бургас и две ленти за София. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\n-\tпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“; \r\n-\tпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“; \r\n-\tпътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n−\t до 10 ч на 28.04.2019 г. - две ленти за  Варна и една лента за София; \r\n−\t от 10 ч на 28.04.2019 г. до 10 ч на 30.04.2019 г.  две ленти за София и една лента за Варна; \r\n−\t от 10 ч на 01.05.2019 г. до 10 ч на 02.05.2019 г. От 01.05.2019 г.- две ленти за София  и  една лента за Варна; \r\n−\t от 10 ч на 02.05.2019 г. до 10 ч на 03.05.2019 г. една лента за Варна и една лента за София; \r\n−\t от 03.05.2019 г. до 05.05.2019 г. - обособяване на две ленти за Варна и една лента за София; \r\n−\t От 05.05.2019 г. до 07.05.2019 г. - две ленти за София  и една лента за Варна; \r\n−\t На 07.05.2019 г. по една лента Варна и една лента за София.  \r\nДо 31.05.2019 г. е ограничено движението на МПС над 12 тона само в посока София от км 30+260 до км 35+450 /от п.в. „Витинска река“ до служебна пътна връзка/ поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София.  \r\nДо 28.05.2019 г. движението от км 31+996 до км 33+780 се осъществява двупосочно в платното за Варна поради ремонтно-възстановителни дейности на виaдукт при км 33+600 и тунел „Витиня“  в посока София.  \r\nДвижението от км 33+960 до км 40+310 се осъществява двупосочно в платното за София поради ремонтно-възстановителни дейности на виадукти при км 36+450 /Коренишки дол/ и км 37+920 в посока Варна. За празничните дни движението ще се осъществява както следва: \r\n−\t До 10 ч на 28.04.2019 г., както и в периода от 03 - 05.05.2019 г., в две ленти за Варна и в една лента за София; \r\n−\t От 10 на 28.04.2019 г. до 10 ч на 30.04.2019 г., както и от 10 ч на 01.05.2019 г. до 10 ч на 02.05.2019 г. две ленти за София и една лента за Варна; \r\n−\t От 10 ч на 02.05.2019 г. до 10 ч на 03.05.2019 г., както и в периода 05 - 07.05.2019 г. включително в една лента за Варна и в две ленти за София; \r\nДвижението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360. до 31.05.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в платното в посока Варна поради ремонтни дейности. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното за Варна поради ремонтни дейности. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението на виадукт „Звездица\" от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица до 07.05.2019 г. \r\nАМ „Струма“:  няма ограничения. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС;  \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т; \r\n- „Петрохан“ - забранен за МПС над 12 т, както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т - целогодишно; \r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път I-1 Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 30.04.2019 г. \r\nДвижението в участъка с. Белотинци – с. Краводер от км 73+542 до км 125+450 се осъществява в една лента поради възстановяване на ограничителни системи /мантинели/. Движението се регулира от сигналисти на място. Срок до 30.04.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г. \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Разград:  \r\nОбласт Шумен: \r\nДвижението по път I-2 между Нови Пазар и Зайчино ореше от км 138+103 до км 146+760 се осъществява в една лента поради облицоване на канавки и частични ремонтни дейности на асфалтовата настилка. Срок до 30.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Хасково – Кърджали в участъка граница с област Хасково – с. Калинка от км 319+000 до км 336+000 се осъществява с повишено внимание поради извършване на частични ремонтни дейности на асфалтовата настилка. Движението е сигнализирано с пътни знаци и сигналисти. Срок до 30.04.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 03.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 30.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 14.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 09.05.2019 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности:  \r\nПът ІІ-19: Движението по път IІ-19 Симитли – Разлог в участъка от гр. Симитли до проход „Предел“ от км 0+000 до км 21+400 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г.; \r\nПът ІІІ-106: Движението по път IІІ-106 Благоевград – ГКПП „Станке Лисичково“ от км 0+000 до км 24+000 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+112 до км 89+598 в урбанизираната територия на гр Бургас от кръстовище с ул. „Александър „Коджакафалията” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 30.04.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 30.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ –7909: Движението по път III-7909 Горно Езерово – Братово от км 11+000 до км 12+000 се осъществява с повишено внимание поради частични ремонтни дейности на асфалтовата настилка.Участъкът е сигнализиран с пътни знаци. Срок: до 10.05.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-609: Движението по път III-609 Чуково – Гостилица при км 72+050 се осъществява в едната лента поради извършване на ремонтни дейности на мостово съоръжение. Движението се регулира с пътни знаци. Срок до 02.05.2019 г.” \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 08.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-305: Движението по път III-305 Ъглен – Боаза от км 34+000 до км 51+800 се осъществява с повишено внимание поради подравняване на банкети и почистване на окопи. Водачите да се движат със съобразена скорост. Срок: 30.04.2019г. \r\nПът ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-162: Движението по път III-162 с. Горна Бела речка – с. Стояново от км 18+000 до км 35+000 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г.; \r\nПът III-1301: Движението по път III-1301 с. Фурен – с. Лехчево от км 23+600 до км 30+580 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 с. Видрица – с. Ребро от км 23 до км 30 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 03.05.2019 г.  \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-623: Движението по път III-623 с. Жедна – с. Извор от км 24 до км 30 в участъка се осъществява в една лента поради машинно подравняване на банкети, оформяне на земни окопи, изсичане на храсти, в двете направления. Срок до 03.05.2019 г.;  \r\nПът III-623:  Движението по път III-623 Егълница – Лобош от км 36 до км 41 се осъществява в една лента поради ремонтни дейности на асфалтовата настилка. Организацията на движението се регулира с пътни знаци. Срок до 03.05.2019 г.     \r\nПът III-811: Движението по път III-811 Ракита – Брезник от км 31+500 до 34+000 в района на гр. Брезник се осъществява в една лента поради частични ремонтни дейности на асфалтовата настилка. Организацията на движение се регулира с пътни знаци. Срок до 03.05.2019 г.;   \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 03.05.2019 г.; \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-34: Движението по път II-34 Жернов – Никопол от км 41+300 до км 43+100 се осъществява с повишено внимание поради частични и довършителни ремонтни дейности и оформяне на окопи и улеи. Срок до 30.04.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение, поради изпълнение превантивен ремонт на пътя. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка . Движението се регулира със знаци и конуси. Срок до 07.05.2019 г. \r\nПът ІІ-23: Движението по път ІІ-23 Исперих - Дулово в участъка от границата с Област Разград до края на гр.Дулово от км 94+200 до км 116+546 се осъществява в една лента с повишено внимание поради полагане на хоризонтална маркировка . Движението се регулира със знаци и  конуси. Срок до 07.05.2019 г. \r\nПът ІІ-71: Движението по път ІІ-71 Силистра - Добрич в участъка от началото на пътя до границата с Област Добрич от км 0+000 до км 32+729 се осъществява в една лента с повишено внимание, поради полагане на хоризонтална маркировка . Движението се регулира със знаци и  конуси. Срок до 27.04.2019 г. \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание, поради изпълнение на строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Чирпан – Мирово от км 103+500 до км 120+000 се осъществява в една лента поради ремонтни дейности. Движението се регулира от сигналисти. Срок до 03.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.04.27", "title": "Актуална пътна обстановка"}
{"url": "http://www.focus-news.net/news/2019/04/27/2651577/nimh-vremeto-shte-bade-predimno-slanchevo-no-v-sledobednite-chasove-nad-zapadna-balgariya-shte-se-razviva-kupesto-dazhdovna-oblachnost.html", "text": "Днес ще преобладава слънчево време. Около и след обяд над западната половина от страната, а през нощта срещу неделя и на изток ще се развива купеста и купесто-дъждовна облачност. Ще има краткотрайни, на места интензивни валежи, придружени с гръмотевици и временно усилване на вятъра. Ще има условия за градушки. Ще духа слаб до умерен вятър от юг-югоизток, но привечер ще започне да се ориентира от запад-северозапад и ще се усили. Максимални температури - между 24° и 29°, по-ниски по Черноморието - 15°-17°. Атмосферното налягане е близко до средното за месеца - ще продължи да се понижава и до края на деня ще е по-ниско от средното. След преминаването на студения атмосферен фронт ще започне да се повишава. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Красимир Стоев.    \r\nНад Черноморието ще преобладава слънчево време. Ще духа слаб до умерен югоизточен вятър. Максимални температури на въздуха: 15°-17°. Температурата на морската вода е 12°-14°. Вълнението на морето ще бъде 1-2 бала \r\nНад планините преобладава слънчево време, след обяд над масивите в Западна и Централна България ще се развива купеста и купесто-дъждовна облачност. Ще има краткотрайни валежи, временно интензивни валежи и гръмотевични бури. Ще духа умерен югозападен вятър, който след обяд най-напред в ниските части ще се ориентира от запад и ще се усили. Максимална температура на височина 1200 метра около 17°, на 2000 метра - около 10°.", "date": "2019.04.27", "title": "НИМХ: Времето ще бъде предимно слънчево, но в следобедните часове над Западна България ще се развива купесто-дъждовна облачност"}
{"url": "http://www.focus-news.net/news/2019/04/27/2651581/gd-granichna-politsiya-intenziven-e-trafikat-na-gkpp-kalotina-na-izhod-za-tovarni-avtomobili-i-na-gkpp-dunav-most-ruse-na-vhod-za-leki-koli.html", "text": "Интензивен е трафикът на ГКПП „Калотина“ на изход за товарни автомобили и на ГКПП „Дунав мост-Русе“ на вход за леки коли. Това съобщиха от  ГД „Гранична полиция“ . Информацията за трафика на българските гранични контролно-пропускателни пунктове е към 07.00 ч.  \r\nНа българо-македонската, българо-гръцката и на българо-турската граница трафикът е нормален на всички гранични контролно-пропускателни пунктове.", "date": "2019.04.27", "title": "ГД „Гранична полиция“: Интензивен е трафикът на ГКПП „Калотина“ на изход за товарни автомобили и на ГКПП „Дунав мост-Русе“ на вход за леки коли"}
{"url": "http://www.focus-news.net/news/2019/04/27/2651582/nimh-v-14-oblasti-ot-stranata-e-obyaven-zhalt-kod-za-dazhd-i-gramotevitsi.html", "text": "В 14 области от страната е обявен жълт код за дъжд и гръмотевици. Това сочи справка на сайта на  Националния институт по метеорология и хидрология (НИМХ) . Областите, за които важи предупреждението, са: Видин, Монтана, Враца, Плевен, Ловеч, Габрово, София-област, София-град, Пловдив, Смолян, Пазарджик, Благоевград, Кюстендил и Перник. \r\nОт НИМХ предупреждават, че атмосферата ще е неустойчива. Около и след обяд ще има гръмотевични бури с краткотрайни валежи от дъжд, усилване на вятъра и градушки. На места явленията временно ще са интензивни.  \r\nПри тази степен на опасност хората трябва да бъдат внимателни за възможност от локални наводнения, малко на брой. Възможно е да се наложи прекъсване на дейности на открито. Има опасност от затруднения при шофиране заради намалена видимост и аквапланинг.  \r\nХората трябва да внимават при гръмотевична дейност, особено в планински, горски и открити местности.", "date": "2019.04.27", "title": "НИМХ: В 14 области от страната е обявен жълт код за дъжд и гръмотевици"}
{"url": "http://www.focus-news.net/news/2019/04/27/2651585/denyat-27-april-v-balgarskata-istoriya.html", "text": "На 27 април 1872 Екзарх Антим І отправя писмена молба до вселенския патриарх, с която иска разрешение да извърши“ божествената служба по случай празника на възкресението на нашия Спасител Иисуса Христа в българската църква “Св. Стефан” на Балат (цариградски квартал), с поменаване на Вашето име”. През 1881 Княз Александър I разпуска второ ОНС, уволнява правителството на Петко Каравелов и назначава нов служебен кабинет начело с руския ген. Казимир Ернрот. Установен е т. нар. “Режим на пълномощията” (до 7 септември 1883 г.). На 27 април 1957 г. се възобновява закритата през 1951 г. Българска държавна лотария. През 1963 година в България е открита първата в страната електрифицирана жп линия София– Пловдив. На тази дата са родени: Боян Николов Пенев- литературен историк и критик, поетът Пенчо Славейков. На 27 април умират: Владимир Димитров Стойчев - военен, политически и спортен деец, генерал-полковник; Никола Димитров-Пощата –цирков артист  \r\n2016 г. \r\nПазарджик стана първият град в България, който забрани носенето на обществени места на бурки, никаби и всякакви други облекла и/или аксесоари, които прикриват лицето и пречат за идентификацията му. \r\n2011 г. \r\nФрегатата „Дръзки“ отплава за Либия, където се включва във военната операция на НАТО „Обединен защитник“, в подкрепа на оръжейното ембарго срещу Либия. \r\n2009 г. \r\nПрезидентът на Република България връчва Орден „Стара планина“ - първа степен на Фернандо Ариас Гонсалес, извънреден и пълномощен посланик на Кралство Испания в Република България „за изключително големия му принос за развитието и укрепването на българо-испанските отношения, както и по повод окончателното му отпътуване от страната.“ \r\n2006 г. \r\nНа посещение в България пристигат американският държавен секретар Кондолиза Райс и главнокомандващият силите на НАТО в Европа генерал Джеймс Джоунс. \r\nДепутатите приемат на първо четене Законопроекта за данък добавена стойност по време на редовното си заседание. Проектът е изготвен във връзка с предстоящото присъединяване на България към Европейския съюз и необходимостта от хармонизация на българското данъчно законодателство с изискванията на европейските директиви в областта на косвеното облагане. В новия закон се предлагат три режима за облагане с ДДС. Първият от тях е за облагане на доставки, извършвани на територията на България, вторият е за облагане на доставки, извършвани между България и държавите-членки на ЕС. Третият е за облагане с ДДС на доставки, извършвани между България и трети страни. \r\nОсобено внимание в законопроекта е отделено на режима на облагане с ДДС на търговията между България и държавите-членки на ЕС. Освен това в проекта за закон се уреждат и следните нови режими: облагане с ДДС на дистанционните продажби, на тристранните операции, на новите превозни средства и на акцизните стоки. \r\nВ законопроекта са направени и промени в правилата за формиране на данъчната основа. Предвидено е в нея да не се включват неустойките и лихвите, когато имат обезщетителен характер. Запазен е прагът за задължителната регистрация при оборот от 50 хил. лева, но в него се включват и доставките, облагаеми със ставка “нула”. \r\nЗаконопроектът предвижда и съществени промени по отношение на доставките на стоки при условия на финансов лизинг. Съобразно Шеста директива на ЕС в тези случаи ДДС ще се начислява при фактическото предоставяне на стоките. \r\n2001 г. \r\nНа 26 - 27 април в Кишинев, Молдова, е проведена международна кръгла маса по проблемите на младежките неправителствени организации в страните от Югоизточна Европа, организирана от молдовския Център за прозрачност и демокрация. Участват представители на НПО от СР Югославия, Словения, Хърватия, България, Румъния, Гърция, Албания и Молдова. В дискусиите са засегнати редица аспекти на утвърждаването ролята на младежките неправителствени организации и възможностите за взаимодействие със съществуващи регионални инициативи и преди всичко с Пакта за стабилност за Югоизточна Европа Всички участници се обединяват около идеята за необходимостта от развиване на регионалното сътрудничество между младежки неправителствени организации в контекста на усилията по стабилизиране на Югоизточна Европа. \r\nСофийски градски съд отхвърля молбата за регистрация на НДСВ. Симеон Сакскобургготски обявява, че ще се яви на изборите с регистрацията на две малки партии - Партията на жените и на Движението за възраждане \"Оборище\". \r\n1999 г. \r\nВъв вечерните информационни емисии на електронните медии е съобщено, че Министерството на отбраната поставя нови зенитни ракети около Атомната електроцентрала в “Козлодуй”. Целта е, както обяснява Министерството на отбраната, да се засилят отбранителните системи на АЕЦ при евентуална опасност. Необходимостта е продиктувана от действията на НАТО в региона и общата нестабилна обстановка в западната ни съседка. \r\n1998 г. \r\nСлед продължили повече от месец преговори по споразумението Бакърджиев-Вяхирев в София са подписани два търговски договора - за доставка на газ между \"Газпром\" и \"Топенерджи\" и за транзит на природен газ между \"Булгаргаз\" и \"Газекспорт\". \"Мултигруп\" е отстранена от доставките на газ. \r\n1963 г. \r\nОткрита е първата в страната електрифицирана жп линия София– Пловдив. \r\n1957 г. \r\nВъзобновява се закритата през 1951 г. Българска държавна лотария. \r\n1941 г. \r\nБългарски войски от 2-ра армия започват заемането на Западна Тракия. \r\nНа 20 април 1941 г. започва навлизането на българската армия в Гърция. България получава правото да окупира земите между Марица и Струма (без граничния с Турция окръг Еврос) и островите Тасос и Самотраки. Югозападна Македония (Костурско и Леринско), където има компактно българско население остава под италианска окупация до 1943 г. (капитулацията на Италия). Местните жители впоследствие вдигат въстание, с което искат да се присъединят към българската окупационна зона, но то е потушено от германците, които въвеждат своя администрация, подкрепена от властта на Атина. В новоучредената Беломорска област българите са малцинство, а местното гръцко население, което в голямата си част произхожда от Мала Азия е силно антибългарски настроено. Още през есента на 1941 г. избухва антибългарското Драмско въстание, което е потушено. Българските власти насърчават завръщането на бежанците от Македония и Тракия в Беломорската област. На 24 април 1941 г. е сключена тайна германо-българска спогодба, според която България трябва не само да изплати разходите на Германия по тези военни операции, но и да поеме част от югославските и гръцките дългове към Берлин. Българската военна и гражданска администрация в новите земи е с ограничени правомощия, а разходите по окупацията са значителни. България трябва да увеличи и доставките си за германската армия на базата на териториалното си разширение. \r\n1881 г. \r\nКняз Александър I разпуска второ ОНС, уволнява правителството на Петко Каравелов и назначава нов служебен кабинет начело с руския ген. Казимир Ернрот. Установен е т. нар. \"режим на пълномощията\" (до 7 септември 1883 ). Още с идването си в България княз Александър I Батенберг не скрива недоволството си от правата, предоставени му по силата на основния закон и прави различни опити за тяхното разширяване. Поради съпротивата на руския император Александър II той е принуден да се въздържа от каквито и да било по-решителни мерки в тази насока. След убийството на императора (на 1 март 1881), възползвайки се от надигането на руската реакция, княз Александър I Батенберг успява да склони новия руски император в полза на своя план. След завръщането си от Санкт Петербург, където присъства на погребението на император Александър II, той извършва преврата. С княжески указ страната е разделена на 5 области, начело на всяка от които са поставени т. нар. чрезвичайни комисари, ползващи се с почти неограничени права. На тях е възложена задачата да подготвят провеждането на изборите за второ Велико народно събрание, насрочени за началото на юли 1881 г. Учредени са също така и военни съдилища, които да се справят бързо с недоволстващите от извършения акт. При засилен полицейски терор и потъпкване на избирателните права на гражданите князът успява да си избере камара, свикана в Свищов 1 юли същата година. Тя гласува поисканите от него в ултимативна форма извънредни пълномощия, посредством които той да управлява Княжеството в продължение на 7 години. \r\n1872 г. \r\nЕкзарх Антим І отправя писмена молба до вселенския патриарх, с която иска разрешение да извърши “божествената служба по случай празника на възкресението на нашия Спасител Иисуса Христа в българската църква “Св. Стефан” на Балат (цариградски квартал), с поменаване на Вашето име”. \r\n1857 г. \r\nВ Цариград се провежда събрание, което избира ново настоятелство на българската църква в турската столица. Настоятелството поема задължението да построи по-голям храм, който да отговаря на реалните нужди на многобройната българска колония в Цариград. На тази дата са родени: \r\n1935 г. \r\nРоден е Любомир Спиридонов Левчев – български писател, поет. През 1957 г.  завършва библиография и библиотекознание в СУ “Св. Климент Охридски”. Работи като литературен консултант във в-к \"Народна младеж\" (1957 г.), редактор в литературната редакция на Радио София (1957 г.-1958 г.), главен редактор на вестник \"Литературен фронт\" (1962 г.-1972 г.). В годините 1979-1988 г. е председател на Съюза на българските писатели. По-важни книги: \"Звездите са мои. Стихотворения\" (1957 г.), \"Завинаги. Стихотворения\" (1960 г.), \"Позиция. Стихотворения\" (1962 г.), \"Но преди да остарея. Стихотворения\" (1964 г.), \"Пристрастия. Стихотворения\" (1966 г.), \"Обсерватория. Стихотворения\" (1967 г.), \"Рецитал. Стихотворения\" (1968 г.), \"Стрелбище. Стихотворения\" (1971; 1974 г.), \"Дневник за изгаряне. Стихотворения\" (1973; 1975 г.), \"Звездопът. Поеми\" (1973 г.), \"Самосъд. Стихотворения из десет книги\" (1975 г.), \"Свобода. Стихове\" (1975 г.), \"Изход. Стихове\" (1976 г.), \"Поздрав към огъня. Стихове\" (1976; 1978 г.), \"Откъс. Стихове\" (1980 г.), \"Заклинания. Стихотворения\" (1981 г.), \"Самосъд '83. Стихотворения из четиринадесет книги\" (1983 г.), \"Работническа кръв. Стихотворения\" (1984 г.), \"Бавен марш и други стихотворения\" (1984 г.), \"Поетическото изкуство\" (1986 г.), \"Метроном. Стихове\" (1986 г.), \"Убий българина. Роман\" (1988 г.), \"Седмата смърт. Стихове\" (1989 г.). \r\n1930 г. \r\nРоден е Юлий Стоянов – български режисьор. През 1953 г. завършва киношкола в Прага. Автор е на филмите:  “Дни” (1964 г.), “Биографична справка” (1969 г.), “Призивът” (1972 г.), “Патриотизъм и интернационализъм” (1972 г.), “Захари Стоянов” (1975 г.), “Любен Каравелов” (1978 г.), “Школа и занаятчийство” (1981 г.), “Към биографията на Димитров” (1984 г.), “Борислав и Балканите” (1993 г.), “Българско време” (1995 г.), “Конституцията като история” (1999 г.), “Като на кино” (1999 г.). \r\n1923 г. \r\nРоден е Петър Исаев Ступел – български композитор, пианист. Завършва Държавната музикална академия (дн. БДК, 1947 г.), специалност пиано. В периода 1949-1951 г. специализира в Будапеща. От 1945 г. до 1949 г. работи като музикален ръководител на детски предавания в Радио София. През 1951 г. е асистент по хармония в Музикална академия. В годините 1951-1966 г. е  композитор в Ансамбъла за песни и танци на БНА. От 1965 г. до 1966 г. е  главен музикален  редактор в “Балкантон”, а от 1966 г. до 1973 г. в комитета за телевизия и радио. Директор е на международния фестивал “Софийски музикални седмици” от 1980 г. До 1953 г. изнася много концерти, главно с цигуларя Б. Лечев. Композира детски и естрадни песни, филмова и театрална музика. Сред по-известните му произведения са ораториите: “Държава “Пионерия” (1974 г.), “Древна и млада родина” (1978 г.), оперетата “Сламената шапка” (1961 г.), детският балет “Златното момиче” (1959 г.), детските мюзикъли “Въртележката” (1975 г.), “Приключенията на Лукчо” (1981 г.), “Поема за Япония” (1982 г., на японски език, изпълнена в Япония), песни (“Зайченцето бяло”, “Сънчо иде от горица” и др.). \r\n1899 г. \r\nРоден е Бенчо Йорданов Обрешков – български художник. През 1925 г. завършва Дрезденската художествената академия. Специализира пластика и живопис в свободната академия \"Гран Шомиер\" в Париж (1926 г.-1927 г.). Има самостоятелни изложби в Дрезден, Берлин, Бремен, София и др. Творби: \"Автопортрет\", \"Портрет на г-жа Пиоро\", \"Портрет на проф. Морен\", \"Портрет на д-р Михов\" и др. В годините  1967 г.-1970 г. Бенчо Обрешков е председател на творческия фонд на Съюз на Българските Художници. \r\n1886 г. \r\nРоден е Георги Панайотов Петров – български политик, юрист. Завършва Одринската българска гимназия (1910 г.) и право в СУ “ Св. Климент Охридкси”(1915 г.). В периода 1929 г.-1933 г.  Георги Петров е лидер на Националнолибералната партия. Той е  един от инициаторите за създаване на Народния блок (1931 г.). В годините 1931-1932 г. е министър на търговията, промишлеността и труда. \r\n1886 г. \r\nРоден е Боян Николов Пенев – български литературен историк и критик. През 1907 г. завършва славянска филология в СУ “Св. Климент Охридски”. От 1909 г. преподава в СУ “Св. Климент Охридски”. Автор е на следните издания: \"Посоки и цели при проучване на новата ни литература\" (1910 г.) , \"Г. С. Раковски. Живот и дейност\" (1917 г.), \"Сръбският шовинизъм\" (издадена на френски език, 1916 г.), \"П. Р. Славейков. Живот и творчество\" (1919 г.), \"Начало на Българското възраждане (1918 г.), \"История на новата българска литература\", т. 1-4 (1931-1936 г.). \r\n1868 г. \r\nРоден е Петър Нойков – български педагог и професор. Завършва висше образование в Берлин и Лайпциг, професор по педагогика в СУ ” Св. Климент Охридски”. Съчинения: \"Учение за активното образование\" (1916 г.), \"Педагогиката на Л. Н. Толстой\" (1910 г.), \"Поглед върху развитието на българското образование\" (I-1925 г., II-1926 г.). \r\n1866 г. \r\nРоден е Пенчо Петков Славейков – български поет. Син на  Петко Рачев Славейков. Учи в Трявна и Стара  Загора по време на Руско-турската война (1877 -1878 г.) През 1884 г. след нещастен случай заболява тежко и остава частично неподвижен.  Заминава да учи философия в Германия през 1892 г. По време на престоя си там сътрудничи на списанията “Мисъл” и “Българска сбирка”. През 1898 г. се завръща в България, където продължава своята публицистична дейност. От 1901 до 1908 г. е поддиректор на Националната библиотека, а от 1909 г. до 1911 г. е директор. Създава поемите “Ралица”, “Бойко” и “Неразделни”, антологията “На острова на блажените”, съчиненията “Момини сълзи”, “Епически песни”, “Блянове”, Епически песни”, “Сън за щастие”, “Кървава песен”, “Книга на песните” (1917) и др. На тази дата умират: \r\n1990 г. \r\nУмира Владимир Димитров Стойчев - български военен, политически и спортен деец, генерал-полковник. Завършва Терзианската полувоенна академия във Виена (1911 г.), Военното училище (1914 г.) и Военната академия в София (1929 г.); участник в Балканската (1912 г.-1913 г.) и в Първата Световна  (1914 г.-1918 г.) войни. Активен деец на български спортно движение, спортист. Участва в VIII (1924 г., Париж) и IX (1928 г., Амстердам) олимпиади, в много международни  конни състезания. Военно аташе във Франция и Англия (1930 г.-1934 г.), политически представител във Вашингтон и политически представител на България в ООН (1945 г.-1947 г.). Депутат в II-IX НС. Член на Бюрото на Националния  съвет на ОФ (от 1944 г.), председател  на Върховния комитет за физкултура и спорт при МС (1947 г.-1951 г.), председател на БОК (1951 г.-1982 г.), пожизнен почетен  председател  на БОК (от 1982 г.). \r\n1969 г. \r\nУмира Никола Димитров-Пощата – български цирков артист. Дебютира през 1904 г. като клоун на арената на Ал. Добрич. През 1920 г. заедно с А. Димитров основава цирк \"Танго\". Един от основателите (1931 г.) на Първия български кооперативен цирк и на Българската циркова артистична организация (БЦАО). За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.27", "title": "Денят 27 април в българската история"}
{"url": "http://www.focus-news.net/news/2019/04/27/2651578/velika-sabota-e.html", "text": "Православната църква почита днес Велика събота – последния ден от Страстната седмица, предшестваща Великден. На този ден се отбелязва погребението на Исус Христос, извършено от Йосиф и Никодим, оплакването му от майка му света Богородица и от жените, носещи миро, както и слизането на Спасителя в царството на тъмнината – ада. \r\nКогато Христос издъхнал като човек, тялото му било положено в гроб. Душата му слязла в ада, победила го и освободила пленените там души. На третия ден душата и тялото отново се съединили и тялото възкръснало от мъртвите. На Велика събота над гроба на Исус Христос в храма „Възкресение Христово“ в Йерусалим от небето се спуска Благодатният огън. Православните християни вярват, че това е чудо, което се случва всяка година в деня преди Великден. Синя светлина се появява в гробницата на Христос обикновено от мраморната плоча, покриваща мястото, върху което се смята, че е било положено тялото му за погребение. Вярва се, че в първите минути след запалването си този огън има уникалното свойство да не излъчва топлина и да не изгаря. \r\nВелика събота e \"най-благословения седми ден\", с който приключва Страстната седмица. Това е най-дългата седмица в годината,когато постът е най-строг. Тази седмица се свързва със страданията Господни. На Велика събота се служи утреня, която започва привечер на предния ден - Велики петък. Храмът се осветява и се провъзгласява вестта за жените мироносици, дошли на гроба на Иисус Христос. Свещеникът, носещ Евангелието и Плащаницaта, заедно с богомолците обикалят около храма със запалени свещи Тази тържествена процесия свидетелства, че цялата вселена е очистена, избавена и възстановена, че живота и светлината са победили смъртта и мрака. На Велика Събота започва и празничната подредбата на храма. От траурни и в тъмни окраски илитоните и централната завеса се заменят с бели такива с празнично везмо. Различно е и облеклото на йереите, които сменят своите тъмни одежди с тържествени. Тези промени стилизирано показват триумфа на Христос над тъмните сили и грехопадението. Вечерта преди Възкресение храмът символизира гроба, в които било положено тялото на Спасителя. Вратите са затворени, а подготовката за възкресното богослужение започва отвън, където йерейте изпълняват последните молитви. Миряни и богомолци се събират пред храма в очакване на Великото тайнство – Възкресение Всеки държи в ръката си свещ, с която да отнесе светлината на Словото Божие в дома си. На Великата Събота се четат 15 паремии или пророчествата за Христа, някои, от които самият Иисус Христос е говорил на учениците си. Службата на Велика Събота принадлежи вече към Пасхалната неделя. \r\nНа Велика Събота християнските православни семейства полагат последни усилия за посрещането най-големия празник Възкресение Христово. Тогава обикновено се месят и пекат обредните великденски хлябове и козунаци. Разрешено боядисването на яйца. Тогава се принася в символична жертва и пасхалното агне. По правило първото боядисано яйце се оставя за Богородица. Вярва се, че то има чудодейна, лечебна сила. В някои краища на страната ни дори се пазели черупките от първото яйце, които били добавяни към тестото при приготвянето на ритуални хлябове за други празници през годината както и служели за лек при болести. На други места пък първото яйце задължително се пази до иконата през цялата година, а вечерта преди Възкресение се заравя в земята за плодородие и благоденствие в дома.", "date": "2019.04.27", "title": "Велика събота е"}
{"url": "http://www.focus-news.net/news/2019/04/27/2651580/negovo-visokopreosveshtenstvo-starozagorskiyat-mitropolit-kiprian-shte-donese-blagodatniya-ogan-ot-yerusalim.html", "text": "На Велика събота, в изпълнение на решение на Светия синод на Българската православна църква, Негово високопреосвещенство Старозагорският митрополит Киприан ще донесе Свещения и Благодатен огън от Йерусалим. Българската делегация ще присъства на богослужението в храма „Възкресение Христово”, построен точно върху Божия гроб в Йерусалим. \r\nБългарските представители заминават за Божи гроб в ранните зори. Огънят се очаква да пристигне не летище „София“ в периода от 19.40 до 20.00 часа. Тази година е 15-ата поред, при която Благодатният огън се пренася до България. Превозът на светинята се осигурява с правителствен самолет „Фалкон“. Огънят ще бъде пренесен в четири фенера, поставени в специален сандък. По време на полета механикът на борда на самолета има отговорността да следи огъня. Тази година за първи път Македонският епископ Яков ще пътува с българската делегация до Йерусалим, за да пренесе Благодатния огън в Скопие.  \r\nПо традиция се очакват свещеници и духовници от всички епархии в страната да присъстват при пристигането на летище „София“, за да вземат частица от огъня и да го занесат на възкресното вечерно богослужение. Част от него ще се пренесе отново със самолет до Варна. Така по-лесно до ще достигне до градовете в региона. В София огънят се съхранява в Синодния параклис до около 23.45 часа, когато с литийно шествие се донася в патриаршеската катедрала \"Св. Александър Невски\" за Пасхалното богослужение.  \r\nВсяка година на Велика Събота от небето се спуска Благодатният огън, наричан още Свещен или Небесен. Той се запалва свръхестествено всяка година на Възкресение Христово. Този огън в първите минути след запалването има уникалното свойство да не излъчва топлина и да не изгаря.  \r\nСпоред каноните на православието Благодатният огън е чудо, което се случва всяка година в деня преди Великден. Синя светлина се появява в гробницата на Иисус Христос обикновено от мраморната плоча, покриваща мястото, върху което се смята, че е било положено тялото на Иисус за погребение. Първите сведения за запалването на свещите и на кандилата в църквата на Божи гроб са от четвърти век. Тогава за празника нямало масло и патриарх Нарцис наредил да сложат вода. В нощта на Литургията, внезапно всички кандила и свещите на самия патриарх се запалили. Оттогава чудото се случва всяка година. \r\nКогато Йерусалим преминавал „през ръцете“ на кръстоносци, евреи, византийци, османци, църквата била разрушавана, поругавана, наново достроявана, но Благодатният огън бил все там на Великден. Има сведение, че Огънят не слязъл един-единствен път в самата църква, а около нея. Арменският патриарх през 1579 г. подкупил султан Мурад, за да получи неговата църква единствена правото да служи Пасха в Божи гроб. \r\nВсички вярващи излезли извън затворената църква. Но колкото и да се молел патриархът, огънят така и не слизал. Но вместо това като мълния се запалил извън храма, блеснал в една от колоните, където се молел православният патриарх и всички вярващи вече могли да получат частица от него.", "date": "2019.04.27", "title": "Негово високопреосвещенство Старозагорският митрополит Киприан ще донесе Благодатния огън от Йерусалим"}
{"url": "http://www.focus-news.net/news/2019/04/27/2651587/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ движението също е нормално, както и на останалите пунктове по българо-гръцката граница. Преминаването през пунктове между България и Северна Македония също е обичайно натоварено. \r\nЛивия НИНОВА", "date": "2019.04.27", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2019/04/27/2651584/emil-velinov-ministerski-savet-ochakva-se-blagodatniyat-ogan-da-pristigne-v-balgariya-okolo-1950-2000-chasa.html", "text": "Очаква се Благодатният огън да пристигне в България около 19.50 - 20.00 часа. Това каза в интервю за  Агенция „Фокус“  Емил Велинов, директор на Дирекция „Вероизповедания“ към Министерски съвет по повод пренасянето на Благодатния огън от Йерусалим в България. „Благодарение на Светия синод и разбирателството на правителството Благодатният огън е донасян като надежда и светлина за всички в страната. Това е огънят, който се пали сам. Много е интересен самият ритуал“, обясни той. „Аз много пъти съм се взирал да видя какво става. Не мога да вляза в пещерата вътре. Самият Йерусалимски патриарх влиза само по един хитон, преди това се проверява пещерата за запалки и кибрити“, уточни Емил Велинов. „Много е интересно как пламва огънят и в тези 33 свещи Йерусалимският патриарх ги изнася от гроба Господен и дава на поклонниците да запалят своите свещички и да ги разнесат по всички краища на света“, добави той. По думите му обстановката в Йерусалим в този ден е страхотна. Емил Велинов каза, че в този ден градът е заграден с 3-4 ограждения. „През тези заграждения минават само делегации, със специални покани, издадени от полицията в Йерусалим. Това се прави при организацията, когато се свързваме с полицията, благодарение на нашето посолство“, добави още той.  \r\n„Иначе стълпотворението е страшно. Ако влезете в църквата, точно когато се чака огънят, има около 20 хил. души. Просто си рамо в рамо. Всички са много впечатлени и има много народ“, допълни директорът на Дирекция „Вероизповедания“ към Министерски съвет. „Само от Русия пристигат два правителствени самолета с по 150-200 души. Гръцките и румънските делегации също са много големи“, посочи той, като допълни, че нашата е малка, но сплотена. „Много бързо се придвижваме, гледаме да отидем първи на ВИП-а на летището на Тел Авив. Ако тези хора всички минат през нас, ние няма да можем да се приберем до 12.00 часа в България“, добави той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.04.27", "title": "Емил Велинов, Министерски съвет: Очаква се Благодатният огън да пристигне в България около 19.50-20.00 часа"}
{"url": "http://www.focus-news.net/news/2019/04/27/2651583/smolyan-velikdenskite-bogosluzheniya-na-arhimandrit-visarion-shte-badat-v-hramovete-sveta-nedelya-i-v-sv-visarion-smolenski.html", "text": "Великденските богослужения на Архиерейския наместник на Смолянска духовна околия Негово Високопреподобие архимандрит Висарион ще бъдат в храмовете „Света Неделя“ и в „Св. Висарион Смоленски“. Това съобщиха от  Архиерейско наместничество – Смолян . \r\nНа 27 април – Велика Събота в храм „Св. великомъченица Неделя“ – Райково от 08:00 часа – Василиева св. Литургия. \r\nНа 27 април  – вечерта  след  22,30  – посрещане на Благодатния огън в катедралния храм  „Св. Висарион Смоленски” – Смолян. От 23:30 часа –  Пасхално среднощно богослужение в  катедралния храм  „Св. Висарион Смоленски”. \r\nНа 28 април – Възкресение христово в храм “Св. великомъченица Неделя“ – Райково – от 10:30 часа Пасхално последование на Второ Възкресение.", "date": "2019.04.27", "title": "Смолян: Великденските богослужения на архимандрит Висарион ще бъдат в храмовете „Света Неделя“ и в „Св. Висарион Смоленски“"}
{"url": "http://www.focus-news.net/news/2019/04/27/2651586/stara-zagora-v-grada-shte-se-provede-muzikalniyat-forum-dzhaz-na-dvora.html", "text": "Шестото издание на музикалния форум \"Джаз на двора\" ще се проведе от 27 до 30 април в \"Къщата на архитекта\" в Стара Загора. Това съобщиха от пресцентъра на  Община Стара Загора . Събитието се организира от „Сдружение за съвременно изкуство и култура – Различният поглед“, с подкрепата на Община Стара Загора. С него ще бъде отбелязан Международният ден на балета (27 април) и Международният ден на джаз музиката (30 април). \r\nДжаз вечерите се осъществяват с подкрепата на Община Стара Загора и Национален фонд „Култура“.   \r\nНа 29 април от 20.00 часа ще се представи BOSSA NOVA TRIO - Павел Терзийски (вокал), Михаил Йосифов (китара) и Александър Даниел (ударни). \r\nКонцертът на JOHNNY MERCER SONGBOOK - Даниел Николов (вокал) и Валентин Данев (китара) е на 30 април от 20.00 часа. \r\nЛекциите с дискусии на тема THE GREAT AMERICAN SONGBOOK ще се провеждат на 29 и 30 април от 17.00 часа. \r\nВходът за всички прояви е свободен.", "date": "2019.04.27", "title": "Стара Загора: В града ще се проведе музикалният форум „Джаз на двора“"}
{"url": "http://www.focus-news.net/news/2019/04/27/2651579/patriarh-neofit-shte-oglavi-pashalnite-bogosluzheniya-za-vazkresenie-hristovo.html", "text": "Негово светейшество Българският патриарх и Софийски митрополит Неофит ще оглави Пасхалните богослужения за Възкресение Христово, предаде репортер на  Агенция \"Фокус\" . В София вечерта на Велика събота в патриаршеската катедрала „Св. Александър Невски” празничното богослужение за Възкресение Христово (полунощница, пасхална утреня и Златоустова св. Литургия) ще бъде оглавено от Негово Светейшество Българският патриарх Неофит. Начало на богослужението е от 23.30 часа. \r\nКъм 23.45 часа от параклиса на Синодалната палата в патриаршеския храм ще бъде донесен Благодатния огън, който няколко часа по-рано ще пристигне от Божи Гроб. \r\nТочно в полунощ Светейшият Патриарх ще поздрави с „Христос воскресе” православните християни. От този момент в продължение на 40 дни те ще разменят помежду си поздравите: „Христос Воскресе!” - „Воистину Воскресе!”. След полунощ в храма ще започне празничната патриаршеска Света Литургия.  \r\nВ неделя, на т.нар. \"Второ Възкресение\", патриарх Неофит ще оглави богослужението в митрополитския катедрален храм \"Св. Неделя\". Начало: 11.00 часа.  \r\nНикола ПЕТКОВ", "date": "2019.04.27", "title": "Патриарх Неофит ще оглави Пасхалните богослужения за Възкресение Христово"}
{"url": "http://www.focus-news.net/news/2019/04/27/2651588/denyat-27-april-v-svetovnata-istoriya.html", "text": "На този ден през 1509 г. Римският папа Юлий II отлъчва от църквата Венеция. На 27 април 1867 г. в Париж се състои премиерата на операта на Шарл Гуно “Ромео и Жулиета”. През 1908 в Лондон започват Четвъртите Олимпийски игри. На този ден през 1992 е провъзгласена Съюзна  Република Югославия, съставена от Сърбия и Черна гора. Този ден е обявен за Световен ден на дизайна. През 1994 г. се провеждат първите демократични избори в Северна Африка, в който чернокожите имат право на глас. През 2017 г. македонският парламент е щурмуван от протестиращи, които се противопоставят на избирането на Талат Джафери, етнически албанец, като председател на парламента. Същата година одобрява забраната на бурките да бъдат носени от членовете на германската държавна служба. На тази дата са родени: Хърбърт Спенсър – английски философ и Николай Иванович Новиков – руски писател, просветител, журналист. На 27 април умират: Рут Хендлър – американска дизайнерка, създателка на куклата Барби, както и Карлос Кастанеда – английски социолог, антрополог, магистър по изкуствата. \r\n2018 г.  \r\nСъстои се историческата среща на Ким Чен-ин и Мун Дже-ин. Двамата си стискат ръцете дружески над демаркационната линия. Първо Ким-чен ун преминава на територията на юга за малко, а след това и Мун също преминава от другата страна на границата преди да се върне обратно. Лидерите обявяват, че ще постигнат пълно ядрено разоръжаване на полуострова и ще намалят напрежението. \r\n2018 г.  \r\nГерманският канцлер Ангела Меркел и президентът на САЩ Доналд Тръмп провеждат съвместна пресконференция в Белия дом. Меркел заявява, че смята, че може да има двустранно търговско споразумение между Европейския съюз и САЩ. \r\n2018 г.  \r\nЧленките на ЕС подкрепят предложение за разширяване на частичната забрана за използване на пестициди, известни като неоникотиноиди, за които проучвания показват, че са вредни за пчелите. \r\n2017 г. \r\nМакедонският парламент е щурмуван от протестиращи, които се противопоставят на избирането на Талат Джафери, етнически албанец, като председател на парламента. \r\n2017 г. \r\nБундестага одобрява забраната на бурките да бъдат носени от членовете на германската държавна служба. \r\n2015 г. \r\nВ Бурунди избухват протести срещу досегашният президент Пиер Нкурунзиза поради решението му да се кандидатира за трети мандат на поста. \r\nУмереният социалист Мустафа Акънджъ побеждава досегашният президент Дервиш Ероглу на президентските избори в Северен Кипър. \r\n2014 г. \r\nВторият тур на президентските избори в Република Македония са спечелени отново от Георге Иванов. \r\n2013 г. \r\nВ Исландия се провеждат парламентарни избори. \r\n2012 г. \r\nДясноцентристкото правителство, начело с Михай Разван Унгуряну, получава вот на недоверие в парламента. Президентът на Румъния Траян Бъсеску номинира лидера на опозиционната Социалдемократическа партия Виктор Понта за нов министър-председател. \r\nВ Днепропетровск, Украйна са извършени четири последователни взрива в различни части на града. Пострадват около 30 човека. \r\nКредитният рейтинг на Испания е понижен с две степени от международната рейтингова агенция Standard & Poor's от А на ВВВ+ с негативна прогноза и вероятност от допълнително влошаване на рейтинга още в следващите три месеца. Краткосрочният рейтинг е намален с една степен от А-1 на А-2. Кредитният рейтинг на България е понижен през 2008 г. от ВВВ+ на ВВВ, а краткосрочният – от A-2 на A-3. \r\nБезработицата в Испания достига 24,44% в края на месец март. \r\n2011 г. \r\nФрегатата „Дръзки“ отплава за Либия, където се включва във военната операция на НАТО „Обединен защитник“, в подкрепа на оръжейното ембарго срещу Либия. \r\n2009 г. \r\nГрадът Чилпансинго е епицентър на земетресение от 5,9 по скалата на Рихтер. \r\n2006 г. \r\nБеларуският опозиционен лидер Александър Милинкевич е арестуван  и осъден на 15 дни затвор, след като е признат за виновен в организирането на незаконна демонстрация. \r\nНа 26 април  Александър Милинкевич оглави протестен митинг срещу авторитарния режим на беларуския президент Александър Лукашенко. \r\nРумъния дава първата си жертва в Ирак . При атентат в Насирия загиват трима италиански и един румънски войник. 28-годишният румънски войник, част от състава на многонационалните сили, разположени в Насирия, е в Ирак от януари 2006 г.  \r\nСъщия ден  при бомбен атентат в град Басра загиват  двама британски войници. \r\n2005 г. \r\nНай-големият пътнически самолет в света, Еърбъс А380, прави своя първи изпитателен полет от Тулуза, Франция. \r\n2002 г. \r\nЗапочва официалното посещение на полк. Кадафи в Брюксел. Това е първата му европейска визита за последните 15 години.  В същия ден ирландският държавен министър по европейските въпроси Дик Роуш, чиято страна председателства ЕС, призовава за решаване на \"висящите проблеми\" с Либия, преди да бъде отбелязан напредък в отношенията между ЕС и Триполи. Роуш цитира конкретно проблема с изплащането на обезщетения на жертвите при атентата в дискотеката Ла Бел в Берлин през 1986 г., както и случая със задържаните в Либия шестима български медици. След среща с Кадафи председателят на ЕК Романо Проди заявява, че ЕС се ангажира при първа възможност да направи Либия пълноправен член на процеса от Барселона. Той изразява увереността си, че висящите въпроси между ЕС и Триполи, свързани с обезщетяването на жертвите от атентата в дискотека Ла Бел и със задържането на чужди медици в Либия, ще получат в близките седмици удовлетворително решение. В 45-минутно слово пред медиите в Брюксел Кадафи призовава Запада да приеме либийското предложение за мир и да не тласка страната му назад към дните, когато тя е спонсорирала и подслонявала борци за свобода. Той изразява надежда, че страната му няма да се обръща назад. По повод делото срещу българите Кадафи заявява, че се е намесил, за да гарантира честен и справедлив съдебен процес. \"Използвах моралното си влияние в либийската съдебна система, за да призова да бъдат допуснати всякакви адвокати, да бъде разрешено присъствието на посланика, за да може правителството на България да бъде свидетел на всяко решение на съда\", посочва Кадафи. Романо Проди подчертава готовността на ЕС за оказване на помощ за решаването на споровете със София и Берлин. \r\n2001 г. \r\nНа 26 - 27 април в Кишинев, Молдова, е проведена международна кръгла маса по проблемите на младежките неправителствени организации в страните от Югоизточна Европа, организирана от молдовския Център за прозрачност и демокрация. Участват представители на НПО от СР Югославия, Словения, Хърватия, България, Румъния, Гърция, Албания и Молдова. В дискусиите са засегнати редица аспекти на утвърждаването ролята на младежките неправителствени организации и възможностите за взаимодействие със съществуващи регионални инициативи и преди всичко с Пакта за стабилност за Югоизточна Европа Всички участници се обединяват около идеята за необходимостта от развиване на регионалното сътрудничество между младежки неправителствени организации в контекста на усилията по стабилизиране на Югоизточна Европа. \r\n1994 г. \r\nПровеждат се първите демократични избори в Северна Африка, в който чернокожите имат право на глас. \r\n1992 г. \r\nРусия е приета в МВФ. Международният валутен фонд е международна  агенция, основана на конференцията в Бретън Уудс през 1945 г., със седалище във Вашингтон и със 151 държави членки. Фондът осигурява валутни запаси, злато и специални права на тираж за стабилизиране на националните валутни курсове. \r\nПровъзгласена е Съюзна Република Югославия, съставена от Сърбия и Черна гора. Съюзна република Югославия (съкратено СРЮ) съществува до 4 февруари 2003 г., когато се трансформира в хлабава уния Държавна общност на Сърбия и Черна гора. \r\nСлед кървавото разпадане на Социалистическа федеративна република Югославия в началото на 90-те години на XX век, двете нейни бивши републики Сърбия и Черна гора сформират нова държава - Съюзна република Югославия. Първи президент на СРЮ е Добрица Джосич. Новата държава се смята за наследник на СФРЮ, но след дългогодишни спорове с останалите бивши югославски републики, чак през 2001 година се подписва споразумение, според което наследници на бивша Югославия са всички нейни бивши републики. През 1993 година, почти веднага след образуването й, Генералната асамблея на ООН налага пълно ембарго нa Съюзна република Югославия, заради войната в Босна и Херцеговина. Страната претърпява най-голямата инфлация в света. Политиката на Слободан Милошевич води до международна изолация на страната и до радикализиране на косовските албанци. След международен натиск започват преговорите в Рамбуйе за връщане автономията на Косово. Преговоите са стопирани от твърдата позиция на Слободан Милошевич и етническото прочистване на косовските албанци от областта, в резултат на което на 24 март 1999 година силите на НАТО започват бомбардировки на Съюзна република Югославия. По време на бомбардировките загиват от 1200 до 2500 цивилни и ранени около 5000 души. Щетите от бомбардировките се изчисляват на 30 млрд. долара. На 9 юни 1999 г. в македонския град Куманово e подписано споразумение за прекратяване на военните действия, а на 10 юни спират и бомбардировките. ООН гласува резолюция 1244 за Косово, според която областта преминава под управлението на Обединените нации. \r\nНа 24 септември 2000 година в Съюзна република Югославия се провеждат избори, на които за президент на страната е избран кандидата на коалиция Демократическа опозиция на Сърбия (ДОС) Воислав Кощуница. Режимът на Слободан Милошевич не признава изборните резултати. Това води до масови протести в столицата Белград от 5 октомври 2000 г., на които се събират над 100 хиляди души. Протестите на опозицията и международния натиск принуждават Слободан Милошевич да признае изборните резултати и победата на Воислав Кощуница. На парламентарните избори в Сърбия побеждава ДОС и новият министър-председател става Зоран Джинджич. \r\nНа 4 февруари 2003 година е прието Конституционно решение на Сърбия и Черна гора, с която се преустановява съществуването на Съюзна република Югославия и се създава Държавна общност Сърбия и Черна гора. \r\nОт 3 юни 2006 г. Черна гора е самостоятелна държава. \r\n1989 г. \r\nКитайските власти прогонват групи протестиращи студенти от площад “Тянанмън” в Пекин. \r\nПрез 1989 г. на площада (капацитет 1 млн. души) в Пекин се събират десетки хиляди хора. Те настояват за по-открита политическа система, демократизация и край на корупцията. През месец юни същата година студентските вълнения са смазани с намесата на военните. Обяснението на режима е, че трябва да се възстанови редът и законът, да се потуши метеж. Няма официални данни за броя на убитите - стотици, а може би хиляди. Китайското правителството нарича случилото се \"инцидент\", историците го определят като масово убийство. Години наред властта отказва да промени позицията си по смазването на бунта, въпреки натиска на дисидентите и чуждите правителства. \r\n1981 г. \r\nXerox PARC представят компютърната мишка. \r\n1978 г. \r\nВ Афганистан е извършен преврат, при който е свален законноизбрания президент на страната Мохамед Дауд Хан. \r\n1961 г. \r\nСиера Леоне получава независимостта си от Обединеното кралство. \r\n1960 г. \r\nТого получава независимостта си от Франция. \r\n1950 г. \r\nАнглия признава държавата Израел. \r\n1947 г. \r\nТур Хейердал започва своето пътешествие с тръстиковата си лодка “Кон-Тики”, с която изминава повече от 5000 морски мили и доказва своето твърдение за начина, по който са заселени островите в Тихия океан.  \r\nТур Хейердал е норвежки учен-етнограф, пътешественик и писател. Роден е на 6 октомври 1914 г. Завършва Естествено-географски факултет на университета в Осло (1933-1938 г.). По време на Втората световна война участва в норвежката Съпротива. Изучава приемствеността на културата и възможността за трансокеански миграции на народите между Стария и Новия свят. Преплува със сала “Кон-Тики” Тихия океан от Перу до архипелага Туамоту (за 101 дни, 1947 г.), за да докаже възможността за заселване на Полинезия от Америка. Открива остатъци на селища от доинкския период на Галапагоските острови (1953 г.). В периода 1955-1956 г. извършва археологически изследвания на островите Пасха, Рапа-Ити и Маркизкия архипелаг и определя времето на заселването им (IV в. пр. Хр.). През 1969 г. и 1970 г. организира експедиции на папирусните лодки “Ра” и “Ра-2” от западните брегове на Мароко до бреговете на Америка. Особено популярни са неговите научно-художествени книги. Има над 10 почетни докторски титли от световни университети. Лауреат е на Българското географско дружество (1972 г.). Национален  герой на Норвегия. Хейердал умира на 19 април 2002 г. \r\n1945 г. \r\nПо време на Втората световна война: Съюзниците отхвърлят предложението на Хитлер за мир и искат безусловна капитулация на Германия, а Финландия е освободена изцяло от германско военно присъствие. \r\n1940 г. \r\nХайнрих Химлер издава заповед за строителството на Освиенцим - първият концлагер, предназначен за масово унищожение. Броят на жертвите е между 1 и 4 милиона души. \r\n1909 г. \r\nСолунските войски влизат в Цариград и свалят от власт султан Абдул Хамид II. Мехмед V Решад е провъзгласен за султан и разрешава на Младотурската партия да управлява империята. По време на неговото царуване се водят три войни: Итало-турската, Балканската и Първата световна. Мехмед V Решад (1844 г.-1918 г.) е тридесет и петият турски султан. Син е на султан Абдул-Меджид, брат на султан Мурад V и на султан Абдул Хамид II. \r\n1908 г. \r\nВ Лондон започват Четвъртите Олимпийски игри. Една година преди Игрите на Четвъртата олимпиада, Рим, под натиска на вътрешната опозиция, се отказва от организацията им. Домакинството поема Лондон.   \r\nНай-важната последица от подмяната е, че съжителството игри-технически изложения става фиктивно. То засяга програмата, в смисъл на принципното й обособяване и мащабите на строителството. За шест месеца е построен стадион \"Уайт сити\" за 100 хил. зрители с принадлежащите му писти, сектори за хвърляне и мятане, игрище за футбол, плувен басейн, зала за борба.  \r\nПовлияни са и основните показатели -брой на страните и на участниците, съответно 23 и 2035, 36 от които - жени. Дебютират отборите на Исландия, Нова Зеландия, Русия и Турция. Програмата съставят 22 спорта - вече утвърдените (академично гребане, борба - свободен и класически стил, бокс, колоездене, водна топка, гимнастика, лека атлетика, лакрос, ветроходство, плуване, скокове във вода, ръгби, рок, стрелба с лък, тенис на корт и в зала, фехтовка, футбол) и такива с първо участие (водомоторен спорт, жьо де пом, конно поло, хокей на трева, фигурно пързаляне). Обновен е и церемониалът. Състезателите дефилират в собствен екип след своето знаме, сподиряни от погледите и на короновани особи - крал Едуард VII, шейхът на Непал, принцесата на Гърция, посланниците на Франция, Русия, Италия. Най-блестящи са атлетите от САЩ: Френсис Айрънс - 7,48 м в скока на дължина; Ралф Роуз - 14,21 м на тласкане на гюлле; Мелвин Шепърд - с три златни медала - на 800 и 1 500 м и в щафетата 200 х 200 х 400 х 800 м; Рей Еури - скок на дължина и на височина от място; Алберт Джилбърг и Едуард Кук - с равен брой опити и резултат - 3,71 м в овчарския скок, но с отлика, че Алберт използва бамбуков прът; Мартин Шеридън - златни медали в мятането на диск (свободен и гръцки стил) и бронзов в скока на дължина от място. \r\n1881 г. \r\nКняз Александър I разпуска второ ОНС, уволнява правителството на Петко Каравелов и назначава нов служебен кабинет начело с руския ген. Казимир Ернрот. Установен е т. нар. \"режим на пълномощията\" (до 7 септември 1883 ). Още с идването си в България княз Александър I Батенберг не скрива недоволството си от правата, предоставени му по силата на основния закон и прави различни опити за тяхното разширяване. Поради съпротивата на руския император Александър II той е принуден да се въздържа от каквито и да било по-решителни мерки в тази насока. След убийството на императора (на 1 март 1881), възползвайки се от надигането на руската реакция, княз Александър I Батенберг успява да склони новия руски император в полза на своя план. След завръщането си от Санкт Петербург, където присъства на погребението на император Александър II, той извършва преврата. С княжески указ страната е разделена на 5 области, начело на всяка от които са поставени т. нар. чрезвичайни комисари, ползващи се с почти неограничени права. На тях е възложена задачата да подготвят провеждането на изборите за второ Велико народно събрание, насрочени за началото на юли 1881 г. Учредени са също така и военни съдилища, които да се справят бързо с недоволстващите от извършения акт. При засилен полицейски терор и потъпкване на избирателните права на гражданите князът успява да си избере камара, свикана в Свищов 1 юли същата година. Тя гласува поисканите от него в ултимативна форма извънредни пълномощия, посредством които той да управлява Княжеството в продължение на 7 години. \r\n1867 г. \r\nВ Париж се състои премиерата на операта на Шарл Гуно “Ромео и Жулиета”. \r\nШарл Гуно е френски композитор, основоположник на ново направление във френския оперен театър - лиричната опера. Роден е през 1818 година в Париж. Печели Голямата Римска премия с кантатата си \"Фердинанд\" и получава възможността да живее и работи 3 години в Италия. Завръща се в Париж през 1843 г., работи като органист. Първата му опера е \"Сафо\" (1851 г.); следва \"Кървавата монахиня\" (1854 г.) - и двете без особен успех. Впоследствие опитва да твори в областта на комичната опера - \"По неволя доктор\" (1858 г.). Истинският му талант се проявява във \"Фауст\" (1859 г.). Следват: \"Савската царица\" (1862 г.), \"Мирей\" (1864 г.), \"Ромео и Жулиета\" (1867 г.) и др. Автор е на няколко оратории, меси, симфонии, пиеси за пиано и орган и др., както и на една мемоарна книга. Шарл Гуно умира през 1893 година в Париж. \r\n1861 г. \r\nВ САЩ местният парламент на щата Мериленд взима решение да не се отделя от държавата. \r\nВ периода 1861-1865 г. се води гражданската война в САЩ между Северните и Южните щати. Тя е  предизвикана от противоречията между робовладелската олигархия, от една страна, и буржоазията, фермерите и работниците - от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия.  \r\nПрез първия етап на войната (1861-1862 г.) войските на Юга имат надмощие и нееднократно застрашават федералната столица Вашингтон. Революционните действия на новото правителство - приемането на закона за хоумстедите, освобождаването на робите и др., водят до прелом в хода на войната (1863-1865 г.). Изходът на битката при Гетисбърг през юли 1863 г. е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите й и войските й капитулират  на 9 април 1865 г.. Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната. \r\n1857 г. \r\nВ Цариград се провежда събрание, което избира ново настоятелство на българската църква в турската столица. Настоятелството поема задължението да построи по-голям храм, който да отговаря на реалните нужди на многобройната българска колония в Цариград. \r\n1813 г. \r\nАмериканските войски превземат столицата на Онтарио, Йорк (днес Торонто, Онтарио). \r\n1773 г. \r\nБританският парламент прокарва Чаения указ, с който се установява монопол на Британската Източна Индийска Компания върху търговията с чай в Северна Америка. \r\n1644 г. \r\n За първи път в Канада е посадена пшеница. \r\n1521 г. \r\nАборигени убиват португалският мореплавател Фернандо Магелан. Отначало той е на португалска служба в Индия, след това в Африка. След уволнението си през 1512 г. постъпва на испанска служба. Крал Карл V му дава средства, за да потърси през Южна Америка път към бреговете на Азия. Магелан потегля от Испания през 1519 г. с 5 кораба. Минава край бреговете на Южна Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Извършено е първото околосветско пътешествие, продължило 3 години и 14 дни, установено е единството на световния океан, както и кълбовидната форма на Земята. \r\n1509 г. \r\nРимският папа Юлий II отлъчва от църквата Венеция. \r\n1296 г. \r\nАнглийската армия под ръководството на Едуард I побеждава шотландците в битката при Дънбар.  \r\nЕдуард I (17 юни 1239 г. – 7 юли 1307 г.) e  крал от 1272 г. При Едуард  I окончателно се затвърдява редовното свикване на парламента, с което в Англия се оформя съсловно-представителна монархия. Във вътрешната политика се стреми да запази равновесието между феодалите, оформило се след гражданската война през 60-те год. на ХIII в. и да укрепи съюза на кралската власт с рицарите и градовете при внимателно настъпление срещу светската и духовната аристокрация. Недоволството на рицарите и гражданите от увеличаването на данъците го принуждават да признае на парламента правото да определя държавните данъци (1297 г.). При управлението на Едуард  I насилствено към Англия е присъединен Уелс (1282-1284 г.); направен е опит за завоюване на Шотландия (от 1286 г.), на който упорито се съпротивява народът. \r\n1124 г. \r\nДейвид I става крал на Шотландия. На тази дата са родени: \r\n1959 г. \r\nРодена е Шийна Ийстън – английска поп изпълнителка. Завършва Кралската академия за драма и изкуство в Шотландия. През 1981 г. издава дебютния си албум \"Take my Time\", който достига до 17 позиция в английските класации. През 1982 г. издава вторият си албум \"Madness, Money and Music\". Същата година получава награда “Грами” за най – добър нов артист. Други албуми:  \"A Private Heaven\" (1984 г.), \"No Sound But a Heart\" (1987 г.) и др. \r\n1876 г. \r\nРоден е Клод Фарер (псевдоним на Фредерик Шарл Едуар Баргон) – френски писател, член на Френската академия (от 1935 г.). Първата му книга е сборник с новели “Димът на опиума” (1904 г.). В романа “Цивилизованите” (1935 г., награда “Гонкур”) идеализира френските колонизатори. По-късните му романи (“Новите хора”, 1922 г., и др.) са неприкрито натуралистични. Автор на много пътни очерци и на книги “История на френския флот” (1934 г.). \r\n1822 г. \r\nРоден е Юлисис Грант – американски офицер, генерал-лейтенант, политик и държавник, президент на САЩ (1869-1877), от Републиканската партия. \r\n1820 г. \r\nРоден е Хърбърт Спенсър – английски философ. Основател на еволюционистичната философия в Англия. Автор на: “Първите принципи”, “Принципи на биологията”, “Принципи на психологията”, “Принципи на социологията”, “Принципи на еволюционистическия морал”, “Индивидът срещу държавата” и др. \r\n1744 г. \r\nРоден е Николай Иванович Новиков – руски писател, просветител, журналист, книгоиздател. През 1769 г. основава в Москва сп. \"Живописец\". Редактира също \"Московски ведомости\". Създава училища, печатници и книжарници. Основава Дружеството на приятелите на науката. Затворен през 1792 г. по заповед на Екатерина II и пуснат на свобода в началото на царуването на Павел I. По-важни съчинения: \"Руска историческа библиотека\" и \"Речник на руските писатели\". На тази дата умират: \r\n2002 г. \r\nУмира Рут Хендлър – американска дизайнерка, създателка на куклата Барби, основател  на империята за детски играчки “Мател”. Измисля куклата през 1959 г., кръщава я на дъщеря си Барбара. През първата година са продадени 350 000 кукли; до смъртта на Хендлър са купени 1 млрд. кукли в 150 страни. От 1959 г. куклата може да сменя етническия  си облик и професиите си. През 1994 г. е издадена автобиографията на Хендлър. \r\n1998 г. \r\nУмира Карлос Кастанеда – английски социолог, антрополог, магистър по изкуствата, д-р по философия. Роден е в Перу, по-късно се премества в САЩ. Завършва антропология в Калифорнийския университет в Лос Анджелис. Автор е на книгите: “Пътуване към Икстлан”, “Една отделна реалност”, “Приказки за Силата”, “Вторият пръстен на Силата”, “Дарът на орела”, “Огънят отвътре”, “Силата на мълчанието”. \r\n1997 г. \r\nУмира Габриел Фегероа – мексикански оператор. Учи в Школата за изящни изкуства и в Мексиканската  национална консерватория. От 1932 г. работи в киното като фотограф и асистент-оператор. През 1935 г. учи операторско майсторство в Холивуд. След завръщането си в родината снима “Там, в голямото ранчо” (1936 г.). С “Планинското цвете” (1943 г.) започва многогодишното му сътрудничество с режисьора Емилио Фернандес, включващо “Мария Канделария” (1944 г.), “Перлата” (1946 г.), “Макловия” (1948 г.), “Рио Ескондидо” (1948 г.), “Необичайната” (1949 г.), “Селската девойка” (1949 г.). Снима следните филми за Луис Бунюел - “Забравените” (1950 г.), “Той” (1953 г.), “Назарин” (1958 г.), “Ангелът-унищожител” (1962 г.), “Симон пустинникът” (1965 г.. През 60-те и 80-те год. работи в САЩ - “Нощта на игуаната” (1964 г., “Оскар”), “Две мулета за сестра Сара” (1969 г.), “Героите на Кели” (1970 г.), “Децата на Санчес” (1979 г.), “Под вулкана” (1984 г.). Снима и с млади режисьори и дебютанти - “Хартиеният човек” (1963 г.), “Педро Парамо” (1966 г.), “Предсказанието” (1974 г.), “Убийте лъва” (1975 г.), “Кананея” (1977 г.), “Границата” (1979 г.) , “Сърцето на нощта” (1983 г.). \r\n1937 г. \r\nУмира Антонио Грамши – философ, един от създателите и ръководителите на Италианската комунистическа партия. Избран за депутат в италианския парламент (1924 г.). През 1926 г. е арестуван е осъден на 20 год. затвор, пуснат на свобода през 1937 г. \r\n1917 г. \r\nУмира Людвиг Лазар Земенхоф – полски лекар, окулист и лингвист от еврейски произход, полиглот, създател на изкуствения език есперанто. Учи във Варшава, Москва и Виена. През 1887 г. издава (под псевд. D-ro Esperanto) проект за универсален изкуствен спомагателен международен език с надеждата, че той ще послужи за разбирателството между народите. По-късно публикува речници на есперанто, христоматии, свои оригинални произведения и преводи на есперанто на световна художествена класика. През 1959-1960 г. по решение на ЮНЕСКО се отбелязва столетието от неговото рождение в цял свят. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.27", "title": "Денят 27 април в световната история"}
{"url": "http://www.focus-news.net/news/2019/04/27/2651590/kyustendil-ogranicheno-e-dvizhenieto-za-tovarni-avtomobili-nad-35-tona-na-tretoklasen-pat-smolichano-pelatikovo-ot-km-10-do-km-14-poradi-propadane-na-chast-ot-patnoto-platno.html", "text": "Ограничено е движението за товарни автомобили над 3.5 тона на третокласен път Смоличано - Пелатиково от км 10 до км 14 поради пропадане на част от пътното платно на няколко места. Това съобщи за  Радио „Фокус“ – Пирин  дежурният служител в Областно пътно управление - Кюстендил. Обходният маршрут е през селата Згурово, Неделкова Гращица, Невестино, Друмохар и Ваксево. Нормално се осъществява движението по главен Е-79 и автомагистрала „Струма“. В една лента се извършва движението на третокласен път 107 в участъка между село Пастра и Рилски манастир от км 27+575 до км 27+825 поради аварийно-възстановителни дейности по укрепването свлачищни процеси. Участъкът е сигнализиран със светофарна уредба и сигналисти. \r\nЛивия НИНОВА", "date": "2019.04.27", "title": "Кюстендил: Ограничено е движението за товарни автомобили над 3.5 тона на третокласен път Смоличано - Пелатиково от км 10 до км 14 поради пропадане на част от пътното платно"}
{"url": "http://www.focus-news.net/news/2019/04/27/2651591/blagoevgrad-kosene-na-treva-i-izryazvane-na-hrasti-se-izvarshva-po-vtoroklasen-pat-19-v-uchastaka-ot-grad-simitli-do-prohod-predela.html", "text": "Косене на трева и изрязване на храсти се извършва по второкласен път-19 в участъка от град Симитли до проход Предела. Това съобщиха за  Радио „Фокус“ – Пирин  от Областно пътно управление – Благоевград. Преминаването трябва да се извършва с повишено внимание. Също така движението по главен път Е-79 в участъка от Благоевград до отклонение за село Стара Кресна трябва да се осъществява с повишено внимание поради косене на трева и изрязване на храсти. Водачите е необходимо да карат със съобразена скорост, съобразно създадената организация на движение до 30 април. Освен това временно е създадена организация за движението по третокласен път – 108 автомагистрала „Струма“ – село Рибник, където е ограничено преминаването на МПС с тегло над 12 тона поради аварийни ремонтни дейности. Обходния маршрут, който е обособен минава по третокласен път – 198 село Дрангово – село Ръждак – град Петрич и обратно за срок до 31 юли.Освен това движението по път третокласен-106 Благоевград – ГКПП Станке Лисичково от км 0+000 до км 24+000, се осъществява с повишено внимание поради косене на трева и изрязване на храсти. Двете ограничения са в сила до 30 април. Към този час трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. Няма данни за регистрирани тежки пътни инциденти. \r\nЛивия НИНОВА", "date": "2019.04.27", "title": "Благоевград: Косене на трева и изрязване на храсти се извършва по второкласен път-19 в участъка от град Симитли до проход Предела"}
{"url": "http://www.focus-news.net/news/2019/04/27/2651596/gd-granichna-politsiya-intenziven-e-trafikat-na-balgaro-srabskata-i-balgaro-rumanskata-granitsa.html", "text": "Интензивен е трафикът на българо-сръбската и българо-румънската граница. Това съобщиха от  ГД „Гранична полиция“ . Информацията за трафика на граничните пунктове е към 8.00 часа. На българо-сръбската граница на ГКПП „Калотина“ трафикът е интензивен на изход за товарни автомобили. На българо-румънската граница на ГКПП „Дунав мост“, ГКПП „Дуранкулак“ и ГКПП „Кардам“ трафикът е интензивен на вход от леки автомобили. На българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове.", "date": "2019.04.27", "title": "ГД „Гранична полиция“: Интензивен е трафикът на българо-сръбската и българо-румънската граница"}
{"url": "http://www.focus-news.net/news/2019/04/27/2651597/sport-montana-2003-specheli-shampionskata-titla-po-basketbol-pri-zhenite.html", "text": "Баскетбол: Монтана 2003 победи гостуващия Берое (Стара Загора) с 84:64  в петия мач от финалната серия на женското баскетболно първенство на България. Така домакините спечелиха серията с 3:2 победи и взеха втора поредна шампионска титла и пета в историята си след 1995, 2000, 2016 и 2018 година. \r\nЗа победителките най-много точки реализираха Радостина Димитрова - 20 точки, Христина Иванова - 19, а Димана Макариева - 16. За Берое Виолина Кочева отбеляза 15 точки, а Карина Константинова - 14 точки.", "date": "2019.04.27", "title": "Спорт: Монтана 2003 спечели шампионската титла по баскетбол при жените"}
{"url": "http://www.focus-news.net/news/2019/04/27/2651589/afp-sled-reyd-na-silite-za-sigurnost-v-shri-lanka-sa-zaginali-15-dushi.html", "text": "По време на операцията на силите за сигурност в Шри Ланка след атаките на Великден  15 души, включително шест деца, са загинали, след като трима обградени самоубийствени атентатори са се взривили, а други са били застреляни, съобщи полицията в събота, цитирани от  AFP . \r\nТримата мъже са задействали експлозиви, които са убили три жени и шест деца в джихадистка къща близо до източния град Калмунаи в петък вечерта. \r\n\"Трима други мъже, за които се смята, че са атентатори-самоубийци, са открити мъртви извън къщата\", се казва в изявление на полицията, добавяйки, че са били застреляни. \r\nПолицията, подкрепена от войници, е влязла в престрелка с намиращите се в къщата, продължила повече от час, съобщи военен служител, добавяйки, че телата са били извадени рано в събота след операция за претърсване на адреса. \r\nСъвместната операция между полицията и армията беше извършена след информация, че отговорните за атентатите се  намират в жилищен район на Калмунай, на 370 км източно от столицата. \r\nСред силите за сигурност няма жертви, съобщиха от полицията.  Юлиян Марков", "date": "2019.04.27", "title": "AFP: След рейд на силите за сигурност в Шри Ланка са загинали 15 души"}
{"url": "http://www.focus-news.net/news/2019/04/27/2651594/emil-velinov-ministerski-savet-za-15-a-poredna-godina-blagodatniyat-ogan-ot-yerusalim-shte-bade-prenesen-v-balgariya.html", "text": "За 15-а поредна година Благодатният огън от Йерусалим ще бъде пренесен в България. Това каза в интервю за  Агенция „Фокус“  Емил Велинов, директор на Дирекция „Вероизповедания“ към Министерски съвет. \"За 15-а година поред вече Благодатният огън се пренася от Йерусалим до феодалния параклис в България, след това се връчва на патриарха в катедралния храм \"Св. Александър Невски\", посочи той, като обясни, че за пренасянето на огъня разчитат на правителствения „Фалкон“. „Всички премиери откликват на молбата на патриарха. Само една година сме летели с частен самолет, защото „Фалкон“-ът беше на ремонт“, обясни Емил Велинов. По думите му всяка година полицията в Йерусалим им съдейства за успешното пренасяне на огъня. „Получихме необходимите пропуски, които трябва да вземем в 8.00 часа от Сионската порта в Йерусалим“, уточни той.   \r\nДиректорът на дирекция „Вероизповедания“ отбеляза, че за пренасянето на огъня в страната, си взаимодействат с авиоотряда. „Те са изработили един специален сандък, в който има място за 4 фенера. Фенерите са специално закупени, като цената на един такъв е 1 000 лв. Те са доста стабилни. Знаете, че пренасянето на огън в самолет е забранено. За него през цялото време на полета, около 2 часа и 30-40 минути се грижи механикът на борда на самолета“, коментира още Велинов. „Пренасяме ги през летището, като минаваме през специален вип. През нормалните зали на терминалите не може да минава огън, затова се плаща допълнително и минаваме през техния вип. Преглеждат се фенерите, оттам директно ни карат към самолетите. Качваме се и пътуваме до София“, добави още Емил Велинов.  \r\nДаяна ДЮЛГЕРОВА  Пълния текст на интервюто четете по-късно в „Мнение”.", "date": "2019.04.27", "title": "Емил Велинов, Министерски съвет: За 15-а поредна година Благодатният огън от Йерусалим ще бъде пренесен в България"}
{"url": "http://www.focus-news.net/news/2019/04/27/2651602/veliko-tarnovo-ogranicheno-e-dvizhenieto-na-avtomobili-nad-12-tona-po-pat-lozen-polski-trambesh-zaradi-namalen-gabarit-na-patnoto-platno.html", "text": "Спокоен е трафикът в града, предаде репортер на  Радио „Фокус“ – Велико Търново . Условията за пътуване в града са добри. Пътните настилки са сухи. Времето е слънчево. Температурата на въздуха е 12 градуса. Интензивно е движението в района на пътен възел „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“, която е отворена за двупосочно движение. Интензивен е трафикът по ул. „Магистрална“ във Велико Търново, която е  част от главен път София – Варна \r\nДобри са условията за пътуване на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.04.27", "title": "Велико Търново: Ограничено е движението на автомобили над 12 тона по път Лозен – Полски Тръмбеш заради намален габарит на пътното платно"}
{"url": "http://www.focus-news.net/news/2019/04/27/2651600/mkd-makedoniya-yohanes-han-ochakva-es-da-dade-polozhitelna-preporaka-za-makedoniya.html", "text": "Еврокомисарят по разширяването Йоханес Хан в интервю за германска агенция  предупреди, че отлагането на започването на присъединителните преговори с държавите от Западните Балкани, постигнали напредък в изпълнението на поставените критерии, като Северна Македония, може да дестабилизира целия регион, цитира думите му македонското електронно издание  “МКД“ .  \r\nХан даде интервю преди среща в Берлин в понеделник, организирана от германския канцлер Ангела Меркел и френския президент Еманюел Макрон с представители на страните от Западните Балкани. \r\n„Отлагането или непризнаването на обективния напредък на страните кандидатки би имало драматични последици за засегнатите страни и за целия регион като цяло. Това вероятно ще доведе до отрицателен ефект на доминото, каза Хан. \r\nТой очаква в края на следващия месец Европейската комисия да даде положителна препоръка за Северна Македония и Албания да започнат преговори за членство въз основа на единодушно приетите от държавите-членки критерии. \r\nСтава дума за доверието в ЕС, като държавите-членки определиха юни като месец за решение за започване на преговори за присъединяване със Северна Македония и Албания и че всяко забавяне или непризнаване на напредъка ще има пагубни последици. \r\nБи било особено рисковано, ако започването на преговори за членство на Северна Македония бъде отхвърлено или се отложи, каза Хан, добавяйки, че ако тази страна сега е разочарована след трийсетгодишния спор за името въпреки въведените реформи, съществува опасност от вътрешна дестабилизация със сериозни последствия за целия регион. \r\nДържавите-членки на ЕС ще вземат решение въз основа на настоящата политическа оценка, като например разрешаването на дългогодишния спор за името с Гърция в случая със Северна Македония и напредъка в съдебните реформи в случая с Албания. \r\nЕврокомисарят отбеляза също, че основната цел на Берлинската среща трябва да бъде намирането на решение на блокирането на диалога между Сърбия и Косово. Той приветства инициативата на Париж и Берлин и техния интерес към региона, но предупреди, че решението на въпроса не може да бъде наложено отвън. \r\n„Ясно е, че двете страни(Сърбия и Косово – бел.ред.) трябва да вземат устойчиво решение, което в крайна сметка трябва да доведе до възможно споразумение и да го представят на своите граждани. Външно наложено решение не може да действа,” каза Хан в интервю за германската агенция.  Юлиян Марков", "date": "2019.04.27", "title": "„МКД“ (Македония): Йоханес Хан очаква ЕС да даде положителна препоръка за Македония"}
{"url": "http://www.focus-news.net/news/2019/04/27/2651603/lovech-zadarzhan-e-20-godishen-mazh-zapodozryan-za-ubiystvo-v-troyan.html", "text": "Задържан е 20-годишен мъж, заподозрян за убийство в Троян. Това съобщиха от  ОДМВР - Ловеч . На 26 април около 19.35 часа в град Троян пред блок в жк. „Христо Смирненски“ след възникнало спречкване между двама души се е стигнало до смъртта на един от тях - мъж на 32-години. На мястото на инцидента незабавно са изпратени полицейски екипи, извършен е оглед и е установено, че мъжът е починал на място, а на врата му има дълбока рана. След проведени оперативно-издирвателни мероприятия задържан за срок от 24 часа в РУ - Троян по подозрение в извършването на престъплението е 20-годишен мъж. \r\nПо случая е образувано досъдебно производство и работата продължава под наблюдението на Окръжна прокуратура - Ловеч.", "date": "2019.04.27", "title": "Ловеч: Задържан е 20-годишен мъж, заподозрян за убийство в Троян"}
{"url": "http://www.focus-news.net/news/2019/04/27/2651599/veliko-tarnovo-vazkresenie-hristovo-shte-bade-otbelyazano-na-krepostta-tsarevets-otkadeto-shte-zapochne-golyamo-litiyno-shestvie-s-fakli.html", "text": "За девета поредна година Велико Търново ще посрещне Христовото Възкресение на върха на крепостта „Царевец“. Това съобщиха от пресцентъра на  Община Велико Търново . В полунощ на 27 срещу 28 април десетки църковни камбани ще звънят в унисон, за да възвестят настъпването на Великден. Благодатният огън ще бъде изнесен от Патриаршията музей „Възнесение Господне“, а пред храма ще бъде отслужено Пасхалното богослужение. \r\nПортите на \"Царевец\" ще бъдат отворени в 22.30 часа вечерта на Велика събота, а в 23.30 часа започва църковната служба. След изнасянето на Благодатния огън в полунощ и тържествения звън на църковните камбани ще започне голямо литийно шествие с факли. То ще премине от Патриаршията на Царевец до катедралата „Рождество на Света Богородица“ и ще бъде водено от кмета на Старата столица Даниел Панов и великотърновския митрополит Григорий.  \r\nВ 1.00 часа след полунощ започва Светата литургия по случай Христовото възкресение. Тя ще бъде отслужена в катедралния храм „Рождество на Света Богородица“.  \r\n2700 осветени яйца и парчета козунаци ще бъдат осигурени за жителите и гостите на Велико Търново, избрали да посрещнат Великден на Царевец. Жестът е на фирмите „Консорциум Агробизнес“ АД, „Метро Кеш Енд Кери България“ ЕООД и „ЦБА Асет Мениджмънт“, със съдействието на кмета Даниел Панов. Подаряването им ще започне в 00.40 часа във великденската нощ.  \r\nБогослужението по случай Второ възкресение ще бъде в новия храм „Възкресение Христово” и ще започне в 11,00 ч. навръх Великден. В 21.00 часа в празничната вечер ще бъде излъчен аудиовизуалният спектакъл „Царевград Търнов – Звук и светлина”. Прожекцията може да бъде наблюдавана от площад „Цар Асен I”. \r\nОрганизатори на програмата за отбелязване на Христовото възкресение са Община Велико Търново, Великотърновска митрополия и Регионален исторически музей.  \r\nЖивеещите в домовете за възрастни хора „Венета Ботева” и в с. Балван, заедно с младежите от Кризисния център в селото и децата в Центъра за настаняване от семеен тип /В. Търново/ също ще бъдат зарадвани с осветени великденски яйца и козунаци.  \r\nЗа сигурността и опазването на обществения ред ще се грижат служители на Районно управление на полицията – В. Търново, на Регионална дирекция „Пожарна безопасност и защита на населението”, както и частни охранители.", "date": "2019.04.27", "title": "Велико Търново: Възкресение Христово ще бъде отбелязано на крепостта „Царевец“, откъдето ще започне голямо литийно шествие с факли"}
{"url": "http://www.focus-news.net/news/2019/04/27/2651595/burgas-obshtinata-osiguryava-izvanredni-kursove-po-liniite-b1-i-b2-sled-polunosht-na-28-april.html", "text": "Извънредни курсове по линиите Б1 и Б2 ще бъдат извършени след полунощ на 28 април. Това съобщиха от пресцентъра на  Община Бургас . Хиляди жители на града ще излязат в нощта на събота срещу неделя да запалят свещ и за традиционното обикаляне около храмовете в града. За да е по-лесно прибирането им у дома, по линии Б1 и Б2 ще бъдат извършени извънредни курсове с часове на тръгване от начална спирка в 00.30 часа, с нормално таксуване. За да е пътуването безопасно и комфортно, нека не внасяме запалени свещи в автобуса! „Бургасбус“ ЕООД уведомява своите клиенти, че за предстоящите великденски празници – 26, 27, 28 и 29 април 2019 г., въвежда следната организация в работното време на касовите салони на Дружеството: \r\n– Транспортна къща – 26, 27, 28 и 29 април – почивни дни; \r\n– Терминал „Меден рудник\" – 26 и 29 април – от 08.30 до 16.45 часа; 27 и 28 април – почивни дни; \r\n– Каса „Поморие\" – 26, 27, 28 и 29 април – почивни дни; \r\n– Каса „Камено\" – 26 и 27 април – от 07.00 до 13.00 часа; 28 и 29 април – почивни дни; \r\n– Автогара „Юг\" и автогара „Запад\" – касовите салони работят без почивен ден \r\nПрез предстоящите празнични и почивни дни – 26, 27, 28 и 29.04.2019 г., всички линии в градския и междуселищен транспорт, обслужвани от „Бургасбус“ ЕООД, ще се движат по установените разписания за празнични дни.", "date": "2019.04.27", "title": "Бургас: Общината осигурява извънредни курсове по линиите Б1 и Б2 след полунощ на 28 април"}
{"url": "http://www.focus-news.net/news/2019/04/27/2651604/gabrovo-dvizhenieto-mezhdu-dryanovskite-sela-chukovo-i-gostilitsa-se-osashtestvyava-v-ednata-lenta-poradi-izvarshvane-na-remontni-deynosti-na-mostovo-saorazhenie.html", "text": "Добри са условията за пътуване на територията на областта. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е слънчево. Температурата е 12 градуса. На прохода Шипка остава в сила ограничение за МПС за превоз на товари над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срокът на въведената организация е до 31 май. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. Движението по път Чуково – Гостилица се осъществява в едната лента поради извършване на ремонтни дейности на мостово съоръжение. Движението ще се регулира с пътни знаци до 2 май. \r\nНадежда КРЪСТЕВА", "date": "2019.04.27", "title": "Габрово: Движението между дряновските села Чуково и Гостилица се осъществява в едната лента поради извършване на ремонтни дейности на мостово съоръжение"}
{"url": "http://www.focus-news.net/news/2019/04/27/2651598/burgas-s-bogata-programa-ot-sabitiya-v-grada-shte-bade-otbelyazano-vazkresenie-hristovo.html", "text": "С богата програма от събития в града ще бъде отбелязано Възкресение Христово. Това съобщиха от пресцентъра на  Община Бургас . Тя включва концерти, забавни игри за деца и тематични работилнички за боядисване на яйца. Днес Сливенският митрополит Йоаникий и представители на бургаското православно духовенство ще отслужат Пасхална служба в катедралния храм „Св. св. Кирил и Методий“. Църковният ритуал за възвестяване на Христовото Възкресение започва в 23.30 часа. \r\nОт 11.00 часа пред градинката до Часовника ще се проведе „Цветна палитра“ – творчески работилници за багрене на яйца. Организатори са читалищата в града. В Авиомузей „Бургас“ в кв. „Сарафово“, летище „Бургас“ от 11.00 до 15.00 часа предстои боядисване на яйца, а от 13.00 до 17.00 часа е организирана играта „Великденският заек каза…“. От 23.30 часа в храм „Св. св. Кирил и Методий“ ще се състои Пасхална служба отслужена от Негово Високопреосвещенство Сливенски митрополит Йоаникий и бургаското православно духовенство. \r\nНа 28 април - Възкресение Христово, от 11.00 часа в парк в ж.к. „Изгрев“ ще се проведе  „Великденско хоро“ – празничен концерт с танцови и певчески колективи, инструменталисти и вокални изпълнители, ДВГ „Изгревчет@“. Организатор на събитието е Народно читалище „Изгрев 1909“ – Бургас. От 11.00 до 13.00 часа в Туристически комплекс „Акве Калиде“, кв. „Ветрен“ ще се проведе великденска работилница „Арт-и-факти“. От 11.00 часа на  пл. „Тройката“ ще се проведат великденски игри с организатор Народно читалище „Пробуда 1880“. От 12.00 часа отново на пл. „Тройката“ ще се състои празничен концерт с участието на народната певица Жечка Сланинкова и ансамбъл „Странджа“.", "date": "2019.04.27", "title": "Бургас: С богата програма от събития в града ще бъде отбелязано Възкресение Христово"}
{"url": "http://www.focus-news.net/news/2019/04/27/2651606/burgas-dvizhenieto-po-glaven-pat--6-v-uchastaka-karnobat-chernograd-se-osashtestvyava-v-edna-lenta-ot-km-446-do-km-453-poradi-chastichni-remontni-deynosti.html", "text": "Нормална е пътната обстановка в областта. Това съобщиха за  Радио „Фокус“ – Бургас  от Областно пътно управление. Проходите на територията на областта са отворени за движение на всички моторни превозни средства. Видимостта е нормална. До 28 юни движението по главен път І-6 в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци.  \r\nСпокойно се осъществява движението на моторни превозни средства по основните пътни артерии на град Бургас. Интензивен е автомобилният трафик по ул. „Иван Вазов“, ул. „Христо Ботев“, ул. „Булаир“, както и на кръстовището между бул. „Стефан Стамболов“ и бул. „Демокрация“. \r\nДеница ДИМИТРОВА", "date": "2019.04.27", "title": "Бургас: Движението по главен път І-6 в участъка Карнобат – Черноград се осъществява в една лента от км 446 до км 453 поради частични ремонтни дейности"}
{"url": "http://www.focus-news.net/news/2019/04/27/2651605/pss-dobri-sa-usloviyata-za-turizam-v-planinite.html", "text": "Добри са условия за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Температурата е положителна до 10 градуса. Има умерени ветрове в най-високите части на планината. През изминалото денонощие няма регистрирани инциденти.  \r\nОт ПСС съветват планинарите да внимават, когато минават по заснежените стръмни полета, защото има опасност от подхлъзване.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.27", "title": "ПСС: Добри са условията за туризъм в планините"}
{"url": "http://www.focus-news.net/news/2019/04/27/2651610/dmitriy-peskov-rusiya-vse-oshte-ne-e-poluchila-pokana-za-chestvane-na-75-godini-ot-desanta-v-normandiya.html", "text": "Москва все още не е получила покана от Париж за 75-годишнината от десанта на съюзническите сили в Нормандия, съобщи говорителят на руския президент Дмитрий Песков пред репортери в събота, цитиран от  РИА Новости . \r\nПреди пет години руският президент Владимир Путин бе поканен във Франция, за да участва в честването на 70-годишнината от десанта на съюзническите сили, като част от тези събития, той проведе два разговора с президента на САЩ тогава Барак Обама. \r\nСегашният американски президент Доналд Тръмп, както съобщават американските медии, заяви, че ще посети Нормандия, за да вземе участие в събития, посветени на 75-годишнината от разтоварването на съюзническите сили във Франция. \r\nСъюзническите сили започнаха десанта в Северна Франция в Нормандия на 6 юни 1944 г., като отвориха \"втори фронт\" срещу нацистките сили в Европа. Десантът е най-голямата операция по рода си в историята.  Юлиян Марков", "date": "2019.04.27", "title": "Дмитрий Песков: Русия все още не е получила покана за честване на 75 години от десанта в Нормандия"}
{"url": "http://www.focus-news.net/news/2019/04/27/2651609/d-r-daniela-tomova-vma-uvelichava-se-broyat-na-patsientite-koito-se-hospitalizirat-sled-preyazhdane-i-zloupotreba-s-alkohol-po-praznitsite.html", "text": "Увеличава се броят на пациентите, които се хоспитализират след преяждане и злоупотреба с алкохол по празниците. Това каза в интервю за  Агенция „Фокус“  д-р Даниела Томова, старши лекар в Клиниката „Гастроентерология“ към ВМА за преяждането по празниците. Тя уточни, че такава е тенденцията през последните години. „По Великденските празници причина за хоспитализациите са жлъчните кризи. Това се случва при пациентите, които имат камъни в жлъчния мехур. Употребата на големи количества яйца може да доведе до жлъчни кризи. Преяждането с козунаци, с месо може да доведе до възпаление на гастрити, язви. Суровите плодове и зеленчуци, особено салатите води до обостряне на колита“, коментира още д-р Томова. По думите ѝ приемът на голямо количество храна и алкохол може да доведе до обостряне на панкреаса и до така наречените панкреатити. „Периодично след тях следва хоспитализация до болнични заведения“, допълни още специалистът.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.04.27", "title": "Д-р Даниела Томова, ВМА: Увеличава се броят на пациентите, които се хоспитализират след преяждане и злоупотреба с алкохол по празниците"}
{"url": "http://www.focus-news.net/news/2019/04/27/2651608/veliko-tarnovo-vechernya-sas-sv-vasilieva-liturgiya-se-otsluzhva-v-pravoslavnite-hramove-v-grada-po-povod-velika-sabota.html", "text": "Вечерня със св. Василиева литургия се отслужва в православните храмове в града по повод Велика събота, предаде репортер на  Радио „Фокус“ – Велико Търново . Рано тази сутрин църковните камбани в града възвестиха началото на службата. Десетки миряни се събраха в храм „Рождество на Света Богородица“, за да запалят свещ. \r\nДнешният ден поставя края на Страстната седмица и предвещава посрещането на Христовото Възкресение и празника Великден. Велика събота е известна още като „душна събота“. Днес Богородица и Мария Магдалена отиват на гроба на Христос, намират го празен, а пред тях се явява ангел, който им съобщава, че Христос е възкръснал. Според народните вярвания на този ден жените носят на гробищата и раздават от боядисаните яйца и хляб за починалите. \r\nНадежда КРЪСТЕВА", "date": "2019.04.27", "title": "Велико Търново: Вечерня със св. Василиева литургия се отслужва в православните храмове в града по повод Велика събота"}
{"url": "http://www.focus-news.net/news/2019/04/27/2651612/sport-viktoriya-tomova-zapochva-sreshtu-shveytsarka-v-praga.html", "text": "Най-добрата българска тенисистка Виктория Томова ще играе срещу швейцарката Джил Тайхман в първия кръг на квалификациите на турнира по тенис на червени кортове от сериите \"Интернешънъл\" на Женската тенис асоциация в чешката столица Прага с награден фонд 250 хиляди долара. \r\n21-годишната Джил Тайхман е номер 149 в ранглистата. Двете не са играли помежду си досега.", "date": "2019.04.27", "title": "Спорт: Виктория Томова започва срещу швейцарка в Прага"}
{"url": "http://www.focus-news.net/news/2019/04/27/2651613/kyustendil-muzeynite-ekspozitsii-v-grada-sa-otvoreni-za-posetiteli-v-pochivnite-dni-za-velikden.html", "text": "Музейните експозиции в града са отворени за посетители в почивните дни за Великден. Това каза пред  Радио „Фокус” – Кюстендил  Валентин Дебочички, директор на Регионален исторически музей – Кюстендил. До 18.00 часа са отворени за посещение археологическа експозиция в зала „Асклепий” и етнографската изложба „Багри от долините на Струма и Места”. На разположение на жителите и гостите на Кюстендил е и Музейният комплекс „Св. Георги” в квартал „Колуша”.  \r\nДнес и на 28 април работи изложбената зала в джамия „Ахмед бей” с изложбата „Пътят: време без граници” – спасителни археологически проучвания по трасето на автомагистрала „Струма” лот 2, както и къщата музей „Димитър Пешев”. \r\nВенцеслав ИЛЧЕВ", "date": "2019.04.27", "title": "Кюстендил: Музейните експозиции в града са отворени за посетители в почивните дни за Великден"}
{"url": "http://www.focus-news.net/news/2019/04/27/2651615/telma-makedoniya-v-kipar-e-zadarzhan-serien-ubiets.html", "text": "В Кипър  е задържан първият в страната сериен убиец, информира македонският телевизионен канал  “Телма“ . \r\nВойник в Кипър е признал, че е убил седем жени  и момичета. Две тела са намерени в рудник, а трето е намерено вчера. 35-годишният войник е признал убийствата и също така заявил, че е убил други жени и момичета, общо седем, а полицията издирва телата им. По време на полицейското разследване той е разказал, че сред жертвите е била жена от Индия или Непал, която я била убита миналото лято, жена от Румъния и нейната осемгодишна дъщеря. Последната открита жертва е от Филипините. Убиецът се свързвал с жените в интернет чрез сайт за запознанства. \r\nСерийните убийства са почти неизвестни на Кипър. Последният случай на отвличане и убийство на две жени на този средиземноморски остров е станал през 1993 година.  Юлиян Марков", "date": "2019.04.27", "title": "„Телма“ (Македония): В Кипър  е задържан сериен убиец"}
{"url": "http://www.focus-news.net/news/2019/04/27/2651611/blagoevgrad-ikonom-andon-shavulev-shte-oglavi-tarzhestvenata-liturgiya-za-velikden-v-hram-vavedenie-bogorodichno.html", "text": "Иконом Андон Шавулев, председател на храм „Въведение Богородично“, ще оглави тържествената Литургия за Великден в Благоевград. Това съобщи за  Радио „Фокус“ – Пирин  Аделина Стефанова, църковен уредник в храма. Тя добави, че Литургията ще започне в 23.30 часа, а в 23.50 часа миряните и свещениците от църквата ще излязат в двора ѝ. Стефанова посочи, че веднага след това ще има редица песнопения, които ще продължат около 7 минути. Точно в 00.00 часа с камбанен звън ще бъде обявено Възкресението Христово, а всички присъстващи ще се поздравят с „Христо Воскресе“. Аделина Стефанова каза още, че благодатният огън в Благоевград ще пристигне между 20.00 – 22.00 часа като всички свещеници от околните села ще се съберат в храм „Въведение Богородично“, за да вземат от огъня, след което ще тръгнат към местонахождението на църквата, където ще отслужват света Литургия. \r\nЛивия НИНОВА", "date": "2019.04.27", "title": "Благоевград: Иконом Андон Шавулев ще оглави тържествената Литургия за Великден в храм „Въведение Богородично“"}
{"url": "http://www.focus-news.net/news/2019/04/27/2651617/ria-novosti-pravata-na-dzhulian-asandzh-v-ekvadorskoto-posolstvo-sa-bili-narushavani.html", "text": "Специалният докладчик на ООН за правото на неприкосновеност на личния живот Джоузеф Канатачи съобщи за най-малко два различни вида тежки нарушения на правата на  основателя на „Уикилийкс“ Джулиан Асандж в посолството на Еквадор в Лондон, предава  РИА Новости .  \r\nСега Асандж се намира в затвора Белмарш в Лондон, където очаква следващото заседание по неговото дело, което е насрочено за 2 май. По-рано съд в Лондон го призна за виновен за нарушаване на условията на гаранция през 2012 година. \r\nКанатачи се е срещнал с Асандж на 25 април. Срещата е била поверителна и е продължи два часа. Целта на специалния пратеник на ООН е да разбере дали правото на личен живот на Асандж е било нарушено по време на престоя му в еквадорското посолство в Лондон. \r\n\"Моите срещи вчера, включително с Асандж, очевидно потвърдиха поне два, а вероятно и четири различни вида сериозни нарушения на личния живот. Това ме тревожи много\", заяви специалният пратеник на ООН пред РИА Новости. \r\nСледващата стъпка, според специалния докладчик, ще бъде да се определи дали посолството е осигурило необходимия минимум от неприкосновеност на личния живот на Джулиан Асандж. \r\nПо-рано Еквадор, в чието посолство в Лондон основателят на „Уикилийкс“ се криеше от 2012 г., реши да откаже на Асандж предоставеното дипломатическо убежище поради многократни нарушения на международни конвенции. На 11 април сутринта той бе задържан по заповеди от Швеция и САЩ, припомня агенцията.  Юлиян Марков", "date": "2019.04.27", "title": "РИА Новости: Правата на Джулиан Асандж в еквадорското посолство са били нарушавани"}
{"url": "http://www.focus-news.net/news/2019/04/27/2651618/d-r-daniela-tomova-vma-pri-preyazhdane-tryabva-da-sprem-da-konsumirame-hrana-v-nyakakav-period-ot-vreme-i-da-zapochnem-da-priemame-technosti.html", "text": "При преяждане трябва да спрем да консумираме храна в някакъв период от време и да започнем да приемаме течности. Това каза в интервю за  Агенция „Фокус“  д-р Даниела Томова, старши лекар в Клиниката „Гастроентерология“ към ВМА за преяждането по празниците. По думите й преяждането е личен избор на всеки. „Хората сме чревоугодници, но не трябва да прекаляваме с храната и напитките. Когато преяждането вече е факт, трябва да имаме някакъв период от време, в който да не консумираме храна. Тя трябва да бъде по-лека, под формата на супи, без подправки. Трябва да се поемат повече течности“, каза д-р Томова. По думите ѝ хората, които са постили в 40-дневните Велики пости, също трябва да внимават с приема на храна. „Не трябва да консумират големи количества храна. Тя трябва да бъде на по-малки порции, начесто. Да се преглъща и сдъвква добре“, посъветва още д-р Томова.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.04.27", "title": "Д-р Даниела Томова, ВМА: При преяждане трябва да спрем да консумираме храна в някакъв период от време и да започнем да приемаме течности"}
{"url": "http://www.focus-news.net/news/2019/04/27/2651614/adelina-stefanova-hram-vavedenie-bogorodichno-blagoevgrad-na-velika-sabota-zhenite-pravyat-posledni-prigotovleniya-za-velikden.html", "text": "На Велика събота жените правят последни приготовления за Великден. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. По думите ѝ в някои райони на този ден стопанките изпичали ритуалния хляб с великденската украса и месели малките обредни колачета. „Вечерта се обикаля църквата и в полунощ под монотонния звън на камбаните изричаме „Христо Воскресе! Наричат го Възкресение Христово, или още Пасха“, посочи Стефанова. Тя добави, че в българския народен календар празникът е известен и като Великден. Според Стефанова не случайно този празник е наричан Празник на празниците, защото на него всички християни отварят сърцата си за новата надежда и новия живот. \r\nЛивия НИНОВА", "date": "2019.04.27", "title": "Аделина Стефанова, храм „Въведение Богородично“ – Благоевград: На Велика събота жените правят последни приготовления за Великден"}
{"url": "http://www.focus-news.net/news/2019/04/27/2651616/sofiya-gradskiyat-transport-shte-se-dvizhi-s-udalzheno-rabotnoto-vreme-v-noshtta-na-velikden.html", "text": "Центърът за градска мобилност уведомява жителите и гостите на гр. София, че по време на християнските празници се въвежда специален режим на работа на превозните средства на обществения транспорт. Това съобщиха от пресцентъра на  ЦГМ . \r\nПо време на християнските празници – Велика събота и Великден – 27, 28 и 29 април 2019 г., на 01 май 2019 г. – Ден на труда и международната работническа солидарност, както и на 06 май 2019 г. – Ден на храбростта и Българската армия, се въвежда следния режим на работа на превозните средства на обществения транспорт: „Столичен електротранспорт“ ЕАД : \r\nНа 27, 28 и 29 април 2019 г. и на 01, 04, 05 и 06 май 2019 г. линиите ще работят по празнични разписания. \r\nНа 30 април 2019 г. и на 02 и 03 май 2019 г. линиите ще работят по делнични разписания. \r\nНа 27 април 2019 г. срещу 28 април 2019 г. ще бъде удължено до 01.00 часа работното време по трамвайни линии № 5, 6, 7, 20 и 22 и тролейбусни линии № 1, 2, 5 и 9. „Столичен автотранспорт“ ЕАД : \r\nНа 27, 28 и 29 април 2019 г. и на 01, 04, 05 и 06 май 2019 г. линиите ще работят по празнични разписания, като на 28 и 29 април 2019 г. и на 01, 04, 05 и 06 май 2019 г. автобусни линии № 78, 88, 94, 102, 111, 113, 120, 213, 280, 310 и 404 ще работят с променени разписания. \r\nНа 30 април 2019 г. и на 02 и 03 май 2019 г. линиите ще работят по делнични разписания, като на 30 април 2019 г. и на 02 и 03 май 2019 г. автобусни линии № 9, 11, 26, 45, 56, 64, 67, 72, 73, 74, 76, 77, 78, 79, 82, 83, 84, 88, 94, 98, 100, 102, 108, 111, 120, 150, 184, 213, 280, 305, 309, 310, 314, 404, 413 и 604 ще работят с променени разписания. \r\nНа 27 април 2019 г. срещу 28 април 2019 г. ще бъде удължено до 01.00 часа работното време по линии № 85, 102, 213, 285 и 310. „Метрополитен“ АД : \r\nВ нощта срещу 28 април 2019 г. ще бъде удължено работното време за движение на метровлаковете до 01.30 часа на интервали както следва: \r\n- в участъка метростанция „Сливница” – метростанция „Младост 1” – 12 минути; \r\n- в участъците: метростация „Младост 1” – метростанция „Летище София”, метростанция „Младост 1” – метростанция „Бизнес парк”и метростанция „Сливница” – метростанция „Витоша” – на интервал 24 минути.", "date": "2019.04.27", "title": "София: Градският транспорт ще се движи с удължено работното време в нощта на Великден"}
{"url": "http://www.focus-news.net/news/2019/04/27/2651619/varna-v-edno-platno-se-osashtestvyava-dvizhenieto-po-magistrala-cherno-more-pri-viadukt-zvezditsa.html", "text": "Преминаването по виадукт „Звездица“ на автомагистрала „Черно море“ се осъществява в платното в посока Бургас, предаде репортер на  Радио „Фокус“ – Варна . Ограничението е от км 2+511 до км 2+911. Прехвърлянето на движението е при км 2+329 и обратно при км 3+138, като се използват съществуващите преходи в разделителната ивица. По автомагистрала „Хемус“ движението в участъка Неофит Рилски – Девня се осъществява двупосочно в платното в посока Варна поради ремонтни дейности. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането на пътен възел „Неофит Рилски“, като движението е пренасочено по път I-2 Шумен – Варна. Движението в участъка п.в. „Повеляново” – п.в. „Слънчево” се осъществява двупосочно в платното в посока Варна поради ремонтни дейности. Трафикът се отбива по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. По пътя Панорама – Куманово при км 11+300 движението трябва да се осъществява с повишено внимание и ограничение на скоростта до 30 км/час поради неравности на асфалтовата настилка. Движението в участъка Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. \r\nДиана СТОЕВА", "date": "2019.04.27", "title": "Варна: В едно платно се осъществява движението по магистрала „Черно море“ при виадукт „Звездица“"}
{"url": "http://www.focus-news.net/news/2019/04/27/2651607/fokus-makedoniya-aliansat-na-albantsite-do-chetvartak-shte-reshi-kogo-da-podkrepi-na-vtoriya-tur.html", "text": "Алиансът на албанците до четвъртък ще реши кого да подкрепи на втория тур, заяви лидера на формацията Зиядин Села в интервю, цитирано от македонския  “Фокус“ . \r\nГражданите са свободни да решават сами за кого ще гласуват във втория тур, заяви председателят  на Алианса на албанците Зиядин Села в интервю. Алиансът на Села подкрепи професор Блерим Река, който получи над 70 000 гласа в първия тур. Гласовете за Река ще бъдат решаващи във втория кръг, пише изданието. \r\n„Политиците изглежда не разбират посланието, не трябва да се обръщат към партиите, а към гражданите. Ние не се поддаваме под влиянието на красивите думи, които някой ни казва за на,“ добавя той. \r\nСела не отговаря конкретно на въпроса дали ще гласува на 5 май и казва, че това ще се разбере в деня на гласуването. \r\n„Гражданите трябва да решат дали да гласуват и за кого. Имахме само един кандидат. Ще заявим нашата позиция след заседанието на централното ръководство следващата седмица. Но лично, като председател на Алианса, посланията, които трябваше да предам, дадох в кампанията, докато имахме кандидат за президент. Предизборната ни кампания приключи в неделя, 21 април, когато научихме резултатите. Каква ще бъде позицията на  Алианса ще стане ясно след сесията на партийното ръководство. Но нашият принцип е, че още не е дошло време албанските гласове да отидат за македонските политически партии ”, каза Села, добавяйки, че сесията ще се проведе в сряда или четвъртък следващата седмица, т.е. само няколко дни преди втория тур.  Юлиян Марков", "date": "2019.04.27", "title": "„Фокус“ (Македония): Алиансът на албанците до четвъртък ще реши кого да подкрепи на втория тур"}
{"url": "http://www.focus-news.net/news/2019/04/27/2651592/plovdiv-mitropolit-nikolay-shte-oglavi-pashalnite-bogosluzheniya-za-vazkresenie-hristovo-v-grada.html", "text": "На Велика Събота в митрополитския храм „Св. Вмца Марина” в Пловдив, сутринта от 08.00 часа ще бъде отслужена Василиева Св. Литургия, предаде репортер на  Агенция \"Фокус\" . \r\nВечерта Високопреосвещеният Пловдивски митрополит Николай ще оглави богослужението за Възкресение Христово – Пасха, в Катедрален храм „Успение Богородично” в град Пловдив. Началото е в 23.30 часа.  \r\nВ неделя, на Възкресение Христово митрополит Николай ще оглави богослужението в митрополитския храм \"Св. Марина\". \r\nНикола ПЕТКОВ", "date": "2019.04.27", "title": "Пловдив: Митрополит Николай ще оглави Пасхалните богослужения за Възкресение Христово в града"}
{"url": "http://www.focus-news.net/news/2019/04/27/2651601/emil-velinov-ministerski-savet-za-parvi-pat-makedonskiyat-episkop-yakov-shte-patuva-s-balgarskata-delegatsiya-do-yerusalim-za-da-prenese-blagodatniya-ogan-v-skopie.html", "text": "Тази година освен шестте човека, които сме заедно със Старозагорския митрополит Киприан и неговите хора, с нас за първи път ще пътува и епископ Яков от Македонската православна църква. Това каза в интервю за  Агенция „Фокус“  Емил Велинов, директор на Дирекция „Вероизповедания“ към Министерски съвет по повод пренасянето на Благодатния огън от Йерусалим в България. Той ще дойде заедно с нас и ще вземе огън, който ще бъде доставен в Скопие същата вечер. Кацайки от Йерусалим в София, това се очаква да стане в 19.50-20.00 часа на 27 април“, уточни той. \"Ако излетим в 18.00 часа от Тел Авив, ще можем да кацнем тогава. Най-вероятно ще предадем огъня на главния секретар на Светия синод епископ Герасим и заедно аз и епископ Яков ще продължим за Скопие. Ще предадем огъня на представители на Македонската православна църква“, коментира Велинов. „С този огън има и един поздравителен адрес от нашия премиер до Зоран Заев по случай Великденските празници. Аз ще се върна със самолета към 22.30 часа, за да участвам във вечерната служба в храм „Св. Александър Невски“, уточни директорът на Дирекция „Вероизповедания“ към Министерския съвет.  \r\nТой отбеляза, че след като Благодатният огън пристигне на летище София, част от него ще може да се пренесе отново със самолет до Варна. „Така той ще бъде по-близо до Шумен, Сливен и всички градове покрай морето. Предполагам, че Русе и тази година ще вземат от Румънската православна църква, защото оттам е по-близо, около 60 км“, каза още той. „Обаждаха ми се кметът на Свищов и други, които ще бъдат на летището в София и ще имат достатъчно време, в рамките на три часа и половина, да вземат огъня и да достигнат до всички кътчета на страната“, добави Велинов.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.04.27", "title": "Емил Велинов, Министерски съвет: За първи път Македонският епископ Яков ще пътува с българската делегация до Йерусалим, за да пренесе Благодатния огън в Скопие"}
{"url": "http://www.focus-news.net/news/2019/04/27/2651620/sport-pol-pogba-iska-da-igrae-v-real-madrid.html", "text": "Пол Погба иска да започне преговори с Реал Мадрид, твърди  испанският спортен вестник AS . \r\nСпоред испанската медия футболистът е категоричен в желанието си да заиграе в Реал. Настоящият мениджър на играча в Манчестър Юнайтед Оле Гунар Солскяер пък заяви, че във футбола нищо не е гарантирано, но Погба ще остане при „червените дяволи“. Според Солскяер, Погба е отдаден на играта си за Юнайтед.", "date": "2019.04.27", "title": "Спорт: Пол Погба иска да играе в Реал Мадрид"}
{"url": "http://www.focus-news.net/news/2019/04/27/2651621/st-kom-nikolay-hadzhiev-odmvr-blagoevgrad-osigureni-sa-dezhurstva-na-politsiyata-v-oblastta-okolo-hramovete-kadeto-predstoyat-chestvaniya-na-vazkresenie-hristovo.html", "text": "Предприели сме всички необходими мерки с цел недопускането на инциденти и нарушаване на обществения ред преди, по време и след отбелязването на Великден. Това каза пред  Радио „Фокус“ – Пирин  старши комисар Николай Хаджиев, директор на Областна дирекция на МВР – Благоевград. По думите му са предприети и съвместни действия със служителите на Регионална дирекция „Пожарна безопасност и защита на населението“ – Благоевград. „Бяха обходени всички храмове и места, където ще има струпване на хора. Проверени бяха противопожарните мерки, аварийни изходи и дали са спазени съответните изисквания, които са регламентирани за такива помещения. Там, където са констатирани несъответствия, са издадени конкретни предписания за предприемането на необходимите мерки за тяхното отстраняване“, каза още старши комисар Хаджиев. Той добави, че е създадена необходимата организация за полицейска охрана около църквите, манастирите и параклисите, където предстоят чествания на Възкресение Христово. \r\nЛивия НИНОВА", "date": "2019.04.27", "title": "Ст. ком. Николай Хаджиев, ОДМВР – Благоевград: Осигурени са дежурства на полицията в областта около храмовете, където предстоят чествания на Възкресение Христово"}
{"url": "http://www.focus-news.net/news/2019/04/27/2651624/gd-granichna-politsiya-intenziven-e-trafikat-na-izhod-na-gkpp-kalotina-za-tovarni-avtomobili-na-dunav-most-ruse-i-na-dunav-most-vidin-na-vhod-za-leki-koli.html", "text": "На българо-сръбската граница на ГКПП „Калотина“ трафикът е интензивен на изход за товарни автомобили. Това съобщиха от ГД „Гранична полиция“. Информацията за трафика на българските гранични контролно-пропускателни пунктове е към 10.00 ч.  \r\nНа българо-румънската граница на ГКПП „Дунав мост-Русе“ и ГКПП „Дунав мост-Видин“ трафикът е интензивен на вход от леки автомобили. \r\nНа българо-македонската, българо-гръцката и на българо-турската граница трафикът е нормален на всички гранични контролно-пропускателни пунктове.", "date": "2019.04.27", "title": "ГД „Гранична полиция“: Интензивен е трафикът на изход на ГКПП „Калотина“ за товарни автомобили, на „Дунав мост-Русе“ и на „Дунав мост-Видин“ на вход за леки коли"}
{"url": "http://www.focus-news.net/news/2019/04/27/2651622/afp-dzhihadisti-sa-ubili-17-pravitelstveni-voynitsi-v-siriya.html", "text": "Нападения от две джихадистки групи са довели до смъртта на най-малко 17 сирийски правителствени войници и членове на проправителствени милиции в северната провинция Алепо рано в събота, съобщи Сирийската обсерватория за правата на човека, базирана  в Лондон, цитирана от  AFP  . \r\nТридесет други бяха ранени в нападенията от бившия сирийски филиал на \"Ал Кайда\" Хаят Тахрир ал-Шам (HTШ) и нейния съюзник Хурас ал-Диен, който остава свързан с глобалната мрежа за джихадисти, допълни Обсерваторията. \r\nАтаките в южната и югозападната провинция на провинция Алепо стартираха малко след полунощ и предизвикаха сблъсъци, които продължиха до зазоряване, каза ръководителят на Обсерваторията Рами Абдел Рахман. \r\nТой каза, че сраженията са утихнали, след като руските самолети са ударили джихадистки позиции в района, което е накарало бойците да се отдръпнат. \r\nОсем души били убити при въздушните нападения, добави той.  Юлиян Марков", "date": "2019.04.27", "title": "AFP: Джихадисти са убили 17 правителствени войници в Сирия"}
{"url": "http://www.focus-news.net/news/2019/04/27/2651623/varna-chasti-ot-kvartalite-asparuhovo-i-mladost-sa-s-narusheno-vodopodavane-poradi-avarii.html", "text": "Части от два квартала са с нарушено водоподаване поради аварии. Това съобщиха за  Радио „Фокус“ – Варна  от ВиК дружеството в града. До 17.00 часа вода няма да имат абонатите от бл. 124 до бл. 140 и от бл. 156 до бл. 161  в квартал  „Младост“. С нарушено водоподаване ще са и адреси между улиците „Кичево“ , „Св. св. Кирил и Методий“, „Света гора“ и „Чонгора“ в квартал „Аспарухово“. Очаква се водата там да бъде пусната отново около 14.00 часа. \r\nДиана СТОЕВА", "date": "2019.04.27", "title": "Варна: Части от кварталите „Аспарухово“ и „Младост“ са с нарушено водоподаване поради аварии"}
{"url": "http://www.focus-news.net/news/2019/04/27/2651593/tass-rusiya-vaznameryava-da-uvelichi-iznosa-na-priroden-gaz.html", "text": "Русия през следващите 20 години възнамерява да увеличи обема на износа на природен газ до 100 милиарда кубически метра. Страната ще продължи да дава значителен принос за осигуряване на енергийната сигурност на Евразия, заяви руският президент Владимир Путин пред участниците в форума \"Един пояс - един път\" в събота, цитиран от  TACC . \r\n\"Миналата година доставките на втечнен природен газ в чужбина се увеличиха с повече от 70% до почти 27 милиарда кубически метра. През следващите 20 години очакваме тази цифра да достигне 100 милиарда кубически метра,\" каза той. \r\nПрезидентът отбеляза, че \"Русия е активно ангажирана с разширяване на мрежата от трансгранични нефтопроводи и газопроводи\". Той припомни, че в момента се изгражда тръбопроводната система в Сибир за доставка на природен газ за Китай и целия Азиатско-тихоокеански регион. Освен това, според него, изграждането на газопроводите „Северен поток” под Балтийско море и турския поток в Черно море, „които са предназначени да увеличат енергийната сигурност в Европа, е в последната фаза“. \r\nПутин също отбеляза, че Русия увеличава капацитета си за производство и износ на втечнен природен газ (LNG). Сред тях той посочи новите заводи в северната част на Русия – „Ямал“ LNG и „Арктика“LNG, както и евентуалното разширяване на проекта Сахалин-2. \r\n\"Всички гореспоменати големи нефтени и газови проекти имат значителен принос за повишаване на енергийната сигурност на целия евроазиатски континент\", каза Путин.  Юлиян Марков", "date": "2019.04.27", "title": "ТАСС: Русия възнамерява да увеличи износа на природен газ"}
{"url": "http://www.focus-news.net/news/2019/04/27/2651626/veliko-tarnovo-s-27-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 27 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 248 см, а температурата на водата 15.4 градуса. Днес по поречието на река Дунав край Свищов в сутрешните часове ще е предимно слънчево. Около и след обяд ще се развива купеста и купесто-дъждовна облачност. Ще духа слаб до умерен вятър от юг-югоизток, но привечер ще започне да се ориентира от запад-северозапад и ще се усили. Максимални температури – между 24° и 29°, в Свищов – 28°.", "date": "2019.04.27", "title": "Велико Търново: С 27 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/27/2651629/mvr-edin-chovek-e-zaginal-a-drugi-36-sa-raneni-pri-katastrofi-prez-izminaloto-denonoshtie.html", "text": "Един човек е загинал, а други 36 са ранени при катастрофи през изминалото денонощие. Това съобщиха от  МВР . Общо в страната са станали 23 произшествия. В страната са регистрирани 21 леки и една тежка катастрофа. При тях един човек е пострадал.", "date": "2019.04.27", "title": "МВР: Един човек е загинал, а други 36 са ранени при катастрофи през изминалото денонощие"}
{"url": "http://www.focus-news.net/news/2019/04/27/2651628/blagoevgrad-desetki-prostranstva-v-grada-sa-oblagorodeni-sled-initsiativata-ti-predlozhi-kmete-napravi.html", "text": "Десетки са облагородените пространства в града по инициативата „Ти предложи! Кмете направи!“. Това съобщиха от пресцентъра на  Община Благоевград . По искане на граждани кметът д-р Атанас Камбитов разпореди да бъдат засадени дръвчета на различни места в града. Поставени са и десетки нови пейки, в кварталите и централна градска част, отново по искане на жители.  \r\nСред местата, които са обхванати, са покритото дере на ул. „Стефан Стамболов“, ул. „Менча Кърничева“, „Илинден“, „Катина и Янко Хайдукови“, „Еленово“, квартал „Вароша“ и др.  \r\nЧаст от засадените на различни места в гарда дървесни видове са бяла бреза, червен дъб, чинар и червена слива.  \r\nПредстои да бъдат облагородени още пространства по инициативата „Ти предложи! Кмете направи!“. \r\nВ момента тече подготовка по изграждане на детски площадки в общината, отново по предложения на граждани.  \r\nВ рамките на кампанията постъпиха над 100 предложения, като всички, които отговарят на критериите, ще бъдат реализирани.", "date": "2019.04.27", "title": "Благоевград: Десетки пространства в града са облагородени след инициативата „Ти предложи! Кмете направи!“"}
{"url": "http://www.focus-news.net/news/2019/04/27/2651632/sport-balgariya-specheli-svetovnoto-parvenstvo-po-hokey-na-led-v-treta-diviziya.html", "text": "Хокей на лед: България постигна четвърта поредна победа и си осигури първото място на Световното първенство по хокей на лед в Трета дивизия в София. Българите победиха Тайван с 11:2 и имат пълен актив от 12 точки, с което си гарантираха първото място в класирането и промоция за по-горната група \"Б\" на Втора дивизия. България среща Люксембург в последния си мач от групата в неделя от 20.00 часа, а след това ще се проведе и официалното награждаване.", "date": "2019.04.27", "title": "Спорт: България спечели Световното първенство по хокей на лед в Трета дивизия"}
{"url": "http://www.focus-news.net/news/2019/04/27/2651630/tass-dmitriy-peskov-razkaza-za-pregovorite-mezhdu-vladimir-putin-i-si-dzinpin.html", "text": "Руският президент Владимир Путин и китайският президент Си Дзинпин обсъдиха в Пекин целия дневен ред на международните въпроси, от Сирия до Венецуела, заяви пред репортери говорителят на Кремъл Дмитрий Песков, цитиран от  TACC . \r\n„В двустранен план сверихме часовниците на всички проекти за търговско и икономическо развитие, които бяха в дневния ред, обсъдихме актуални въпроси и обменихме мнения по международни въпроси”, каза Песков. „Стана дума за Сирия, Венецуела и Либия като цяло и по отношение на опитите на трети страни да нарушават всички правила и незаконно да осигуряват по-конкурентна среда в международните отношения“. \r\nПредставителят на Кремъл обобщи посещението на руския лидер в Китай. \"Двата дни преминаха интензивно, бих ги разделил на три части: първата част е двустранната руско-китайска, знаете, че се проведоха много съществени преговори. (Путин) и Си Дзинпин винаги говорят много смислено\", каза той, добавяйки, че в петък лидерите са говорили по време на разговорите и по време на предоставянето на титлата „Доктор Хонорис кауза“ от университета Синхуа на ръководителя на руската държава.  След това  частта, свързана с форума„ Един пояс - един път ”, което е многостранен проект, а след това и цяла поредица - маратон от двустранни срещи. \" Според Песков, и трите части са били много продуктивни. \r\nЩо се отнася до проекта „Един пояс - един път”, то според Песков той е замислен за десетилетия напред и осигурява финансиране, измерено в трилиони долари. Той отбеляза, че за Русия този проект също е от полза, въпреки че Евроазиатския икономически съюз за Русия е приоритет за интеграция. Песков отбеляза, че Путин и Си Дзинпин са обсъдили въпросите за хармонизиране на двете посоки на интеграция. \r\nГоворейки за поредица от двустранни контакти, които Путин е провел на 26 април, Песков отбеляза, че всички те са доста практични, конкретни, навременни.  Юлиян Марков", "date": "2019.04.27", "title": "ТАСС: Дмитрий Песков разказа за преговорите между Владимир Путин и Си Дзинпин"}
{"url": "http://www.focus-news.net/news/2019/04/27/2651625/varna-mitropolit-yoan-shte-posreshtne-blagodatniya-ogan-pred-hram-sv-uspenie-bogorodichno.html", "text": "След 23.00 часа тази нощ пред храм „Св. Успение Богородично“ се очаква да пристигне частица от Благодатния огън, предаде репортер на  Радио „Фокус“ – Варна . И тази година се очаква светинята да бъде пренесена от Йерусалим през Румъния. По традиция фенерът със свещения огън трябва да бъде посрещнат пред катедралата от Варненския и Великопреславски митрополит Йоан, свещеници от Епархията и стотици вярващи. От там той ще бъде разнесен и към останалите храмове в града и областта, за да могат хората по места да отнесат частица от него в домовете си. Предварителната програма за служенията в митрополитската катедрала във Варна предвижда от 23.20 часа тази нощ посрещане на Архиерея в храма. От 23.50 часа пред църквата ще се състои Патриаршеско и Синодално послание. След литийното шествие в храма ще бъде отслужена Пасхална света Литургия. Богослужения ще има и в много от църквите в епархията. \r\nВъв връзка с посрещането на Благодатния огън, предстоящото литийно шествие и пасхалното богослужение тази нощ движението на автомобили около катедралния храм и подходите към него ще бъде ограничено, съобщиха от Областната дирекция на МВР. В празничната нощ екипи на „Пътна полиция\" ще работят за максимално облекчаване на потока на автомобили към храмовете, където ще се осъществяват боголсуженията. През изминалите дни служители на Регионалната дирекция по пожарна безопасност и защита на населението са извършили проверки на всички църкви и православни храмове в областта, в които ще се провеждат служби. Проведени са беседи със свещениците и са дадени указания, с цел ограничаване на предпоставките за възникване на пожари и организиране бързата евакуация  в случай на произшествие. Служители на Областната дирекция на МВР ще следят за сигурността пред църквите в града, както и в някои от малките населени места. Допълнителен ресурс от полицаи е предвиден и за опазването на реда в курортните комплекси, където по предварителни данни се очакваше да пристигнат близо 15 000 гости. \r\nДиана СТОЕВА", "date": "2019.04.27", "title": "Варна: Митрополит Йоан ще посрещне Благодатния огън пред храм „Св. Успение Богородично“"}
{"url": "http://www.focus-news.net/news/2019/04/27/2651633/varna-katastrofa-e-stanala-na-avtomagistrala-hemus-v-rayona-na-devnya-nyama-danni-za-postradali.html", "text": "Лека катастрофа е станала днес на магистрала „Хемус“ след Варна в района на Девня. Това съобщиха за  Радио „Фокус“ – Варна  от „Пътна полиция“. От там уточниха, че няма данни за пострадали хора. Пътният инцидент е станал преди около един час в участък, в който движението се осъществява временно двупосочно в едното платно поради затваряне за ремонти.  \r\n4 катастрофи са регистрирани във Варна през изминалото денонощие. Няма данни за пострадали хора, отчетени са само материални щети.  \r\nОт „Пътна полиция“ призовават водачите за повече внимание на пътя и шофиране със съобразена скорост. Агенция „Пътна инфраструктура“ напомня да не се използват аварийните ленти по магистралите с цел по-бързо придвижване. Полицейски екипи следят за сигурността по основните пътни артерии във Варна и областта. Проверки за режимите на скорост се извършват и с автоматизирани технически средства. \r\nДиана СТОЕВА", "date": "2019.04.27", "title": "Варна: Катастрофа е станала на автомагистрала „Хемус“ в района на Девня, няма данни за пострадали"}
{"url": "http://www.focus-news.net/news/2019/04/27/2651634/evropeyski-izbori-2019-g-patriotite-vmro-davat-ofitsialen-start-na-kampaniyata-si-za-evroizborite-na-vazkresenie-hristovo.html", "text": "На 28 април 2019 г. от 12.00 часа в парк „Св. Троица“ до храм „Св. Троица“ в столичния район „Илинден“ (на ъгъла на ул. „Цар Симеон“ и бул. „Константин Величков“) Патриотите от ВМРО ще открият предизборната кампания на листата за евроизборите през месец май. Това съобщиха от пресцентъра на  ВМРО . \r\nНа светлия християнски празник Възкресение Христово от ВМРО канят всички българи да се хванат на хорото и да слушат патриотичните български народни песни на Илия Луков и да потанцуват с ТФ „Мездра“. Инициативата „Да се хванем на хорото“, която е с подкрепата на водача на листата на ВМРО – Българско национално движение Ангел Джамбазки, обикаля България вече от месец и ще продължи, докато премине през всички големи градове на страната.  \r\nНа събитието ще присъстват лицата от листата на ВМРО – БНД, ръководството на партията и народни представители. \r\n„Каним всички да се хванем заедно на хорото, защото хорото е патриотизъм, връзка с традициите и бащиното огнище“, посочват от ВМРО.", "date": "2019.04.27", "title": "Европейски избори 2019 г.: Патриотите ВМРО дават официален старт на кампанията си за евроизборите на Възкресение Христово"}
{"url": "http://www.focus-news.net/news/2019/04/27/2651627/faktor-makedoniya-navarshvat-se-dve-godini-ot-sabitiyata-na-27-april-2017-v-makedonskiya-parlament.html", "text": "Две години след събитията от 27 април 2017 година   част от участниците в събитията са осъдени , а обществеността все още чака разкриването на организаторите, пише македонското електронно издание  “Фактор“  и припомня случилото се на този ден в хронологичен ред.  \r\nВ Събранието на Република Македония, с много реплики и контрареплики , започва 20-ото продължение на учредителната парламентарна сесия, в чийто дневен ред е включена точката за избирането на новия председател на Събранието – депутатът от  Демократичния съюз за интеграция  Талат Джафери. Извън сградата на Парламента се провеждат 60-тите протести на гражданската инициатива \"За единна Македония\", в които се изисква отхвърлянето на т.нар. \"Тиранска платформа\" и провеждане на нови парламентарни избори. \r\nВ 14:00 часа лидерът на СДСМ Зоран Заев настоява за спазване на процедурния правилник и да се премине към избора на председател на парламента, като подчертава, че има ново парламентарно мнозинство от 69 депутати. \r\nВ 18.00 часа председателстващият  Трайко Веляновски прекратява 20-тото заседание от учредителната сесия на Асамблеята, но депутатите остават в пленарната зала, а новото управляващо мнозинство избира за нов председател на Събранието Талат Джафери. \r\nВ 18:30 часа в пресцентъра депутатите се подготвят за пресконференция на Зоран Заев и Талат Джафери, след като четири месеца след провеждането на парламентарните избори и след десетилетие държавата получава ново управляващо мнозинство. \r\nДокато тече пресконференцията на Талат Джафери, депутатите и журналистите виждат тълпа от граждани които успяват да пробият защитния кордон и да достигнат до вратите на парламента. Докато Заев говори, тълпата вече влиза в парламента и охраната затваря вратите на залата за пресата. \r\nПовече от три часа полицията не успява да установи контрол над ситуацията. \r\nОколо два часа в пресцентъра на първия етаж, няколко депутати, включително бъдещият премиер Зоран Заев и новоизбраният председател на парламента Талат Джафери, са обсадени и нападнати от тълпа от граждани. Официално над сто души се озовават в болница, а най-критичната ситуация е състоянието на депутат Зиядин Села. \r\nДелото за събитията на  събранието на 27 април 2017 г. започна на 22 август 2018 г. и е едно от най-големите в съвременната македонска история. Първоначално процесът започна срещу общо 33 души, от които 31 души са обвинени в терористична заплаха за конституционния ред на държавата и от двама за подбуждане. Но след като беше приет Законът за амнистия, 15 души бяха помилвани. \r\nВ рамките на доказателствената процедура са разпитани около 50 свидетели, както и един застрашен свидетел. Свидетели са сегашния премиер Зоран Заев, министър Дамян Манчевски, бившия председател на парламента Трайко Веляноски, епископ Пимен и др. \r\nСъгласно Закона за амнистията за събитията от 27 април 2017 г., амнистията не се отнася за организаторите, физическите лица, които са носили оръжие и за служителите, които са превишили властта си. \r\nПоложително становище по исканията за амнистия получиха петимата депутати - Муковски, Арнаудов, Василевски, Тарчуловски и Димовски, организаторите на инициативата \"За единна Македония\" Богдан Илиевски, Владо Йовановски и Борис Дамовски, персоналът на тогавашния председател на парламента Иван Цветановски и Елена Дочевска -Божиновска, братята Младеновски, които за пръв път откриха подробности за организацията на кървавия четвъртък, и Захари Симовски, Илия Славевски и Митре Пирповски от патриотичните сдружения. \r\nСъдебният състав на Скопския наказателен съд, ръководен от съдията Добрила Кацарска, на 15 март наложи общо 211 години затвор за 16 обвиняеми за насилието в Събранието на 27 април 2017 г., а Игор Дурловски бе оправдан. \r\nМитко Чавков получи най-високото наказание от 18 години, Митко Песов 15 години, Душко Лазаров 15 години, Горан Гьошевски - Леви - 15 години, Оливер Поповски - 13 години, Оливер Радулов 10 години, Мунир Пепич - 15 години, Абдулфета Алими - седем години, Младен Додевски - 12 години, Яне Ченто 15 години, Горанче Ангеловски - 12 години, Игор Юг - 12, Влатко Трайковски - 15 години, Вилям Михайловски - 14 години, Николо Митровски - Кольо - 15 години и Александър Василевски - Нинджа - осем години. \r\nОсновната прокуратура за преследване на организираната престъпност и корупцията, чрез изявление през февруари тази година, съобщи, че пет лица, заподозрени в организаторите на събитията от 27 април, са в процес на разследване. \r\nТе са обвинени в извършването на престъпление \"терористична заплаха за конституционния ред и сигурност\". \r\nОт прокуратурата съобщиха, че констатациите от досъдебното производство посочват, че заподозрените в началото на 2017 г. са подготвили и изпълнили план с намерение да предотвратят мирното прехвърляне на властта. За тази цел те са организирали и материално подкрепили масовите протести, първо пред Държавната избирателна комисия, а след това и протестите на движението \"За единна Македония\", което завърши с насилственото влизане в парламента на 27 април. \r\n„Заподозрените като организатори са включили цялостната партийна структура и значителни средства за постигане на целта и са дали възможност за непрекъснато намаляване на броя на полицейските служители, които осигуряват протестите. В опит да застраши конституционния ред и сигурност, в критичния ден са организирали безпрепятствено навлизане на протестиращи в парламента и са наемали хора да извършват насилие. В същото време, от седалището на политическа партия, те непрекъснато са мобилизирали членовете на партията от Скопие и други градове. Един от заподозрените с превозно средство, собственост на Управлението за сигурност и контраразузнаване, е донесъл оръжия и бронежилетки пред парламента на Република Македония, които бяха предназначени за протестиращи лица, които имат опит в боравенето с оръжия. С тези дейности заподозрените причиниха чувство на несигурност, заплаха и страх сред гражданите“, информира Основната прокуратура.  Юлиян Марков", "date": "2019.04.27", "title": "„Фактор“ (Македония): Навършват се две години от събитията на 27 април 2017 в македонския парламент"}
{"url": "http://www.focus-news.net/news/2019/04/27/2651640/blagoevgrad-parkiraneto-v-sinyata-zona-na-grada-shte-bade-bezplatno-do-29-april.html", "text": "До 29 април паркирането в „синята зона“ на Благоевград ще бъде безплатно. Това каза за  Радио „Фокус“ - Пирин  Васил Атанасов, управител на общинско дружество „Паркинги и гаражи“. Той уточни, че това е по случай Великденските празници. Паркирането в зоната и извън зоната за кратковременно платено паркиране ще се извършва при спазване на Закона за движението по пътищата. Атанасов добави, че по принцип винаги когато има празници, „синята зона“ е безплатна, което дава възможност и на гражданите да присъстват на събитията от културната програма на Общината. \r\nЛивия НИНОВА", "date": "2019.04.27", "title": "Благоевград: Паркирането в „синята зона“ на града ще бъде безплатно до 29 април"}
{"url": "http://www.focus-news.net/news/2019/04/27/2651631/otets-spas-veselinski-hram-rozhdestvo-bogorodichno-simitli-velikden-otbelyazvame-predi-vsichko-s-bogosluzheniya-opredeleni-ot-svetata-tsarkva.html", "text": "Великден отбелязваме преди всичко с богослужения, определени от светата Църква. Това каза за  Радио „Фокус“ – Пирин  отец Спас Веселински, свещеник в храм „Рождество Богородично“ – Симитли. По думите му литургиите, които се отслужват за празника, започват още от четвъртък на Страстната седмица – сутрешни и вечерни богослужения. „Особеността в град Симитли при отбелязването на Великден е литията, която се прави в събота срещу неделя, когато честваме Възкресението. По време на нея се обикаля с лития, с песнопения, с иконата, с кръста и запалени свещи, като успяваме да преминем през по-голямата част от града“, каза още отец Веселински. Той добави, че точно в 00.00 часа всички, взели участие в литията, застават пред храм „Рождество Богородично“, за да се поздравят с Христовото възкресение. \r\nЛивия НИНОВА", "date": "2019.04.27", "title": "Отец Спас Веселински, храм „Рождество Богородично“ – Симитли: Великден отбелязваме преди всичко с богослужения, определени от светата Църква"}
{"url": "http://www.focus-news.net/news/2019/04/27/2651641/vzglyad-prichinata-za-zamarsyavaneto-na-ruskiya-neft-v-neftoprovoda-druzhba-se-okaza-neveroyatna.html", "text": "Нещо уникално се случи с руския петрол - истински саботаж беше извършен срещу неговото качество. Поне това твърди руският оператор на тръбопровода \"Дружба\" - \"Транснефт\". Те твърдят, че нефтеното замърсяване в тръбопровода е извършено умишлено. Колко убедително изглежда тази версия, коментира руският вестник  “Взгляд“ . \r\nСлед обещанието на вицепремиера Дмитрий Козак да накаже виновните за замърсяването на руския петрол в тръбопровода Дружба, операторът на този тръбопровод Транснефт най-накрая посочи причината за инцидента. Оказа се, че замърсяването с нефт е преднамерено и става чрез частен терминал в град Самара, който получава петрол от няколко малки петролни компании. \r\n„В момента в Самара, в офисите на няколко частни организации, се провеждат разследващи действия за определяне на тяхното участие в инцидента. Сега определено можем да кажем, че инжектирането на хлор-органични съединения е извършено чрез измервателна станция, принадлежаща към частната структура на Самаратранснефт-терминал, която получава петрол и анализира качеството си от няколко малки производители, ”каза Игор Демин, официален представител на „Транснефт“. \r\nБелоруският оператор \"Бенефтехим\" докладва за замърсяването с нефта в неделя, 19 април. Географският източник на замърсяване стана известен почти веднага: участъкът на Самара-Унеча. Все още не е съобщено за това как е допуснато това замърсяване. \r\nПроф. Владимир Капустин, ръководител на отдел „Технологии за рафиниране на петрол“ в Държавния университет по нефт и газ „Губкин“, казва, че преднамерено инжектиране на хлор-органични съединения е технически възможно. \r\n„Ако това е диверсия, тогава наистина е възможно да се постави резервоар, който да изпомпва хлор-органични съединения в тръбата и да го излива в петрола в ограничени количества. Вторият вариант - малка петролна компания, чрез използване на хлор-органични съединения, е  повишила добива на нефт и е получила допълнителни количества нефт. Но аз също допускам саботаж ”, каза Капустин. \r\nВ същото време професорът, който преди това е работил в петролния сектор, никога не е имал спомени за такива преднамерени действия с хлор-органични съединения. \r\n„Теоретично може това е възможно. Друго нещо е, че за първи път чувам, че е извършена подобна диверсия. По-правдоподобна, според мен, е версията - че са искали да получат повече петрол чрез хлор-органични добавки“, предлага професорът. По-рано Капустин говори подробно за това как малките частни петролни компании могат да злоупотребяват с хлор-органичните добавки, които са били забранени през 90-те години, за да получат повече петрол от техните сондажи. Забраната за използването на тези реагенти бе премахната през 2012 г., но сега те се използват само от малки фирми. \r\nГенералният директор на Националния фонд за енергийна сигурност Константин Симонов също се съмнява във версията за умишлено замърсяване на нефта. Според него \"Транснефт\" е открил само оператор, тъй като вина за получаване на нискокачествен нефт в тръбопровода се крие в нея като оператор на тръбопроводната система. \r\nСпоред него проблемът със самото замърсяване с нефт е незначителен и чисто технически. Но поради трудния период на отношения с Беларус Минск използва този повод, за да предизвика голям скандал, който вреди на репутацията на Русия. „Беларус спира доставките на петролни продукти за Украйна, губейки печалба. Но желанието на Минск да накаже Русия се оказа голямо “, смята той. \r\nВ резултат на това за Русия тази история наистина отиде до невиждани нива. Редица европейски страни спряха транзита на руски петрол. И въпреки че загубите все още предстои да бъдат изчислени, няма съмнение, че те ще бъдат колосални. \r\n„Беларус се е докоснала до тази малка история и интелигентно я е надула до големи пропорции. Но хлор-органичните съединения съществуват, „Транснефт“ признава това. Затова Путин започна да задава въпроси: „Как бихте могли да направите такъв подарък за Беларус в толкова сложен момент?” След това започна търсенето на виновните. Заповедта за намирането им отиде при профилния министър Козак. Към кого се обръща Козак? Разбира се, към \"Транснефт\". Какво прави компанията? Според принципа на прехвърляне на вината той отива по-нататък, до този, който доставя нефта,“ казва Константин Симонов. \r\n„Всъщност там няма система за контрол. Хлорът, когато се подава в тръбата, не е параметър, който измерва „Транснефт“. Защото никога преди не е имало такива истории,“ каза Симонов. \r\n„Версията на целевия саботаж изглежда много странно. Какви са тези тайнствени саботьори, които искаха да раздразнят Беларус? Трудно е да си представим, че нашите петролни компании са решили да навредят на „Транснефт“ по този начин. Каквото и да се случи с „Транснефт“, ясно е, че ще събере всичките си загуби от потребителите, т.е. от същите петролни компании. Също така е много трудно да си представим, че някой е искал да раздразни Беларус и затова той в Поволжието е излял хлор в системата на \"Транснефт\",” казва ръководителят на Националния фонд за енергийна сигурност. \r\n„Ако по принцип Беларус и Русия нямаха проблеми, никой не би обръщал внимание на тази история. Минск би подал жалба, „Транснефт“ ще плати щетите, ще разреши проблема след няколко дни. Но тъй като историята е разгласена , трябва да търсим саботьори ”, заключава Симонов. \r\nЧетиристранните преговори между операторите на петролопровода Дружба от четири страни - Русия, Беларус, Полша и Украйна - се състояха по-рано в петък в Минск. Страните се споразумяха за техническо решение за възстановяване на транзита на руски петрол по този тръбопровод до Беларус и Европа. \r\nКозак обеща, че висококачествено масло от Русия ще пристигне на границата с Беларус на 29 април. Генералният директор на \"Укртранснафта\" Николай Гавриленко каза, че южната посока на тръбопровода ще бъде пусната през първото десетдневие на май. Става дума за транзита на нефт през Украйна до Словакия, Чехия и Унгария. В същото време според украинския мениджър преговорите в Минск се провеждат на конструктивна основа. „В нашата работа, в системата за транспортиране на петрол, няма трудни въпроси. Всичко е абсолютно прямо и професионално ”, заяви ръководителят на украинската компания. Въпросът за компенсиране на загубите от изпомпване на нестандартно масло обаче все още не е обсъден. Тази тема остава за по-нататъшни преговори, които очевидно ще бъдат много по-трудни. \r\nПо-рано „Белнефтехим“ оцени щетите от нискокачествения руски петрол на 100 милиона долара. Украинската страна оцени своите щети като незначителни, изразени в загубени приходи от неизпълнена работа. Позицията на полската PERN все още не е известна.  Юлиян Марков", "date": "2019.04.27", "title": "„Взгляд“: Причината за замърсяването на руския нефт в нефтопровода „Дружба“ се оказа невероятна"}
{"url": "http://www.focus-news.net/news/2019/04/27/2651642/d-r-daniela-tomova-vma-hipertonitsite-i-diabetitsite-sa-grupite-patsienti-koito-sa-nay-uyazvimi-kam-preyazhdaneto.html", "text": "Хипертониците и диабетиците са групите пациенти, които са най-уязвими към преяждането. Това каза в интервю за  Агенция „Фокус“  д-р Даниела Томова, старши лекар в Клиниката „Гастроентерология“ към ВМА за преяждането по празниците. Специалистът посочи, че именно тези групи трябва да спазват определен хранителен режим. По думите ѝ като цяло преяждането е вредно за всички хора. „Тези, които злоупотребяват с храната и при тях често се получава преяждане, обикновено са с наднормено тегло. То е рисково за доста заболявания в човешкия организъм, като високото кръвно и захарния диабет“, коментира д-р Томова. Тя посочи, че преяждането е особено вредно за човешкия организъм. Д-р Томова обясни, че проблемите с храносмислането и свързаното с него преяждане водят до проблеми върху целия организъм. „Това може да рефлектира върху надномреното тегло, да окаже влияние върху сърдечно-съдовата система, което се изразява с така наречените екстрасистоли, или прескачена на сърцето, както го усещат повечето от пациентите“, допълни още специалистът.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.04.27", "title": "Д-р Даниела Томова, ВМА: Хипертониците и диабетиците са групите пациенти, които са най-уязвими към преяждането"}
{"url": "http://www.focus-news.net/news/2019/04/27/2651635/sdsm-nikoga-da-ne-se-povtarya-27-april-2017-godina.html", "text": "На днешния ден преди две години се случи най-лошото в историята на демокрацията, когато насилници, подстрекавано от ВМРО-ДПМНЕ, бурно нахлуха в парламента и се опитаха да убият депутати и журналисти, пише СДСМ в съобщение, цитирано от македонското електронно издание  “МКД“ . \r\n„Дори с цената на убийството на депутати и гражданска война, режимът ВМРО-ДПМНЕ отказа да позволи мирно прехвърляне на властта. \r\nАтмосферата на национализма, насилието и линча, която ВМРО-ДПМНЕ създаваше в продължение на месеци, доведе до терористична заплаха за сигурността, за която вече има ефективни съдебни решения ”, се казва в изявлението. \r\nНа тези избори, както добавя партията, \"гласът на Силяновска е глас за насилието и нарушителите на 27 април, гласът за Силяновска е гласът на завръщането на мрачните дни на репресивния режим на ВМРО-ДПМНЕ\".  Юлиян Марков", "date": "2019.04.27", "title": "СДСМ: никога да не се повтаря 27 април 2017 година"}
{"url": "http://www.focus-news.net/news/2019/04/27/2651636/otets-emiliyan-hram-sveti-nikolay-chudotvorets-burgas-dnes-e-edinstvenata-velika-sabota-v-godinata-prez-koyato-se-posti.html", "text": "Днес е единствената Велика събота в годината, през която се пости. Това каза за  Радио „Фокус“ – Бургас  отец Емилиян от храм „Свети Николай Чудотворец“ в Бургас. По думите му през останалите съботи, извън постния период, постът е забранен. „На този ден Господ е в гроба с тялото си, според църковното песнопение, а в душата си е в Ада. Бог слиза при мъртвите, за да изкупи от там цялото човечество, живяло преди него и отива в Ада - мястото лишено от божествена светлина, заради грехопадението на Адам и Ева“, каза още отец Емилиян. Той обясни, че всички починали преди Христос били в Ада, но Христос слиза на този ден, за да им извести за възкресението си и да ги изкупи от първородния грях, защото Христос взима греховете на света върху себе си. „Христос възкръсна със смърт, смъртта победи и на всички, които са в гробовете живот подари“, това ще пеем на Възкресение Христово“, това ще пеем на Великден“, добави отецът. Според него светата Велика събота е седмият ден от сътворението на света. „И Бог сътвори света и на 7-я ден си почина, сега виждаме, че Христос също почива в гроба, където е тялото Му. Дори и мъртъв спазва съботния ден, но с душата си е в Ада, за да спаси всички хора“, каза още отец Емилиян. \r\nДеница ДИМИТРОВА", "date": "2019.04.27", "title": "Отец Емилиян, храм „Свети Николай Чудотворец“ – Бургас: Днес е единствената Велика събота в годината, през която се пости"}
{"url": "http://www.focus-news.net/news/2019/04/27/2651644/sport-chelsi-iska-da-zadarzhi-mateo-kovachich-za-postoyanno.html", "text": "Футбол: Челси иска да задържи Матео Ковачич и да направи сделката за футболиста с Реал Мадрид за постоянно. Според  Daily Mirror  двата клуба са в контакт, относно договор за продажбата на играча, която да влезе в сила при вдигане на трансферната забрана на Челси от ФИФА. Хърватският полузащитник в момента е под наем в Челси, но клубът от Лондон иска  да го задържи в редиците си.", "date": "2019.04.27", "title": "Спорт: Челси иска да задържи Матео Ковачич за постоянно"}
{"url": "http://www.focus-news.net/news/2019/04/27/2651645/pregled-na-mezhdunarodnite-novini-do-13-chasa-agentsiya-fokus.html", "text": "По време на операцията на силите за сигурност в Шри Ланка след атаките на Великден  15 души, включително шест деца, са загинали, след като трима обградени самоубийствени атентатори са се взривили, а други са били застреляни, съобщи полицията в събота, цитирани от  AFP . \r\nТримата мъже са задействали експлозиви, които са убили три жени и шест деца в джихадистка къща близо до източния град Калмунаи в петък вечерта. \r\n\"Трима други мъже, за които се смята, че са атентатори-самоубийци, са открити мъртви извън къщата\", се казва в изявление на полицията, добавяйки, че са били застреляни. \r\nПолицията, подкрепена от войници, е влязла в престрелка с намиращите се в къщата, продължила повече от час, съобщи военен служител, добавяйки, че телата са били извадени рано в събота след операция за претърсване на адреса. \r\nСъвместната операция между полицията и армията беше извършена след информация, че отговорните за атентатите се  намират в жилищен район на Калмунай, на 370 км източно от столицата. \r\nСред силите за сигурност няма жертви, съобщиха от полицията. \r\n*** Русия през следващите 20 години възнамерява да увеличи обема на износа на природен газ до 100 милиарда кубически метра. Страната ще продължи да дава значителен принос за осигуряване на енергийната сигурност на Евразия, заяви руският президент Владимир Путин пред участниците в форума \"Един пояс - един път\" в събота, цитиран от  TACC . \r\n\"Миналата година доставките на втечнен природен газ в чужбина се увеличиха с повече от 70% до почти 27 милиарда кубически метра. През следващите 20 години очакваме тази цифра да достигне 100 милиарда кубически метра,\" каза той. \r\nПрезидентът отбеляза, че \"Русия е активно ангажирана с разширяване на мрежата от трансгранични нефтопроводи и газопроводи\". Той припомни, че в момента се изгражда тръбопроводната система в Сибир за доставка на природен газ за Китай и целия Азиатско-тихоокеански регион. Освен това, според него, изграждането на газопроводите „Северен поток” под Балтийско море и турския поток в Черно море, „които са предназначени да увеличат енергийната сигурност в Европа, е в последната фаза“. \r\nПутин също отбеляза, че Русия увеличава капацитета си за производство и износ на втечнен природен газ (LNG). Сред тях той посочи новите заводи в северната част на Русия – „Ямал“ LNG и „Арктика“LNG, както и евентуалното разширяване на проекта Сахалин-2. \r\n\"Всички гореспоменати големи нефтени и газови проекти имат значителен принос за повишаване на енергийната сигурност на целия евроазиатски континент\", каза Путин. \r\n*** В Кипър  е задържан първият в страната сериен убиец, информира македонският телевизионен канал  “Телма“ . \r\nВойник в Кипър е признал, че е убил седем жени  и момичета. Две тела са намерени в рудник, а трето е намерено вчера. 35-годишният войник е признал убийствата и също така заявил, че е убил други жени и момичета, общо седем, а полицията издирва телата им. По време на полицейското разследване той е разказал, че сред жертвите е била жена от Индия или Непал, която я била убита миналото лято, жена от Румъния и нейната осемгодишна дъщеря. Последната открита жертва е от Филипините. Убиецът се свързвал с жените в интернет чрез сайт за запознанства. \r\nСерийните убийства са почти неизвестни на Кипър. Последният случай на отвличане и убийство на две жени на този средиземноморски остров е станал през 1993 година. \r\n*** Нападения от две джихадистки групи са довели до смъртта на най-малко 17 сирийски правителствени войници и членове на проправителствени милиции в северната провинция Алепо рано в събота, съобщи Сирийската обсерватория за правата на човека, базирана  в Лондон, цитирана от  AFP  . \r\nТридесет други бяха ранени в нападенията от бившия сирийски филиал на \"Ал Кайда\" Хаят Тахрир ал-Шам (HTШ) и нейния съюзник Хурас ал-Диен, който остава свързан с глобалната мрежа за джихадисти, допълни Обсерваторията. \r\nАтаките в южната и югозападната провинция на провинция Алепо стартираха малко след полунощ и предизвикаха сблъсъци, които продължиха до зазоряване, каза ръководителят на Обсерваторията Рами Абдел Рахман. \r\nТой каза, че сраженията са утихнали, след като руските самолети са ударили джихадистки позиции в района, което е накарало бойците да се отдръпнат. \r\nОсем души били убити при въздушните нападения, добави той. \r\n*** Руският президент Владимир Путин и китайският президент Си Дзинпин обсъдиха в Пекин целия дневен ред на международните въпроси, от Сирия до Венецуела, заяви пред репортери говорителят на Кремъл Дмитрий Песков, цитиран от  TACC . \r\n„В двустранен план сверихме часовниците на всички проекти за търговско и икономическо развитие, които бяха в дневния ред, обсъдихме актуални въпроси и обменихме мнения по международни въпроси”, каза Песков. „Стана дума за Сирия, Венецуела и Либия като цяло и по отношение на опитите на трети страни да нарушават всички правила и незаконно да осигуряват по-конкурентна среда в международните отношения“. \r\nПредставителят на Кремъл обобщи посещението на руския лидер в Китай. \"Двата дни преминаха интензивно, бих ги разделил на три части: първата част е двустранната руско-китайска, знаете, че се проведоха много съществени преговори. (Путин) и Си Дзинпин винаги говорят много смислено\", каза той, добавяйки, че в петък лидерите са говорили по време на разговорите и по време на предоставянето на титлата „Доктор Хонорис кауза“ от университета Синхуа на ръководителя на руската държава.  След това  частта, свързана с форума„ Един пояс - един път ”, което е многостранен проект, а след това и цяла поредица - маратон от двустранни срещи. \" Според Песков, и трите части са били много продуктивни. \r\nЩо се отнася до проекта „Един пояс - един път”, то според Песков той е замислен за десетилетия напред и осигурява финансиране, измерено в трилиони долари. Той отбеляза, че за Русия този проект също е от полза, въпреки че Евроазиатския икономически съюз за Русия е приоритет за интеграция. Песков отбеляза, че Путин и Си Дзинпин са обсъдили въпросите за хармонизиране на двете посоки на интеграция. \r\nГоворейки за поредица от двустранни контакти, които Путин е провел на 26 април, Песков отбеляза, че всички те са доста практични, конкретни, навременни.", "date": "2019.04.27", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/04/27/2651638/burgas-tvorcheski-rabotilnitsi-za-bagrene-na-yaytsa-se-provezhda-pred-gradinkata-do-chasovnika.html", "text": "„Цветна палитра“ – творчески работилници за багрене на яйца се провежда пред градинката до Часовника, предаде репортер на  Радио „Фокус“ - Бургас . „Това са творчески ателиета за багрене на яйца. Яйцата са от всякакъв тип - малки, големи, средни и още по-големи“, каза Вили Колева от НЧ „Любен Каравелов“. По думите ѝ това е инициатива, отворена за участие на всички жители и гости на град Бургас. „Ателиетата са насочени преди всичко към децата. Организатори са читалища от Бургас с подкрепата на Общината“, каза още Колева. „Като подготовка сме подготвили всичко необходимо, за да може всеки да прояви творчеството, фантазията си“, каза Светломира Възелова от НЧ „Паисий Хилендарски“. Читалищата са подготвили различни техники за украсяване на яйцата като декупаж, работа с акрил, декорация на малки яйца върху клечка. „Това са подаръчета, които всеки може да си изработи и да си отнесе у дома“, добави Колева. Тази инициатива на читалищата е за първа година. „Редица инициативи с деца и открити ателиета имаме, но специално в този великденски вариант е за първа година“, заяви Вили Колева. „Друго, което сме правили, е да украсяваме дърво с мартеници през месец март в центъра на града, две години подред.  Радваме се, че читалищата излизаме и радваме всички“, добави Светломира Възелова. \r\nДеница ДИМИТРОВА", "date": "2019.04.27", "title": "Бургас: Творчески работилници за багрене на яйца се провежда пред градинката до Часовника"}
{"url": "http://www.focus-news.net/news/2019/04/27/2651648/pazardzhik-obshto-105-sa-deystvashtite-pravoslavni-hramove-na-teritoriyata-na-oblastta.html", "text": "Общо 105 са действащите православни храмове на територията на областта, които ще посрещнат миряни по време на великденските празници. Това съобщи за  Радио „Фокус“ – Пазарджик  отец Стефан Йорданов, секретар на Архиерейското наместничество в Пазарджик. Във всеки един от тях по време на Великденските празници ще се отслужват литургии. В областта има различни църкви, параклиси и манастири, кръстени на светци, но няма такива на името на Иисус Христос, защото той е във всеки православен храм. „Най-много църкви в Пазарджишко има на името на свети Георги – общо 16, на св. Богородица – 15 и на св. Димитър и св. Троица по 9 храма. Четири църкви в областта има на имената на св. Архангел Михаил, св. Иван Рилски и св. Илия. По три храма в различни населени места са на имената на св. Неделя, св. Никола, св. Петка и Свето Възнесение. По два са храмовете, носещи имената на св. Атанасий, Св. св. Кирил и Методий, Св. св. Константин и Елена, св. Харалампий и Рождество Богородично. Само един православен храм в Пазарджишко носи името на св. Варвара“, уточни отец Стефан. Той допълни, че изборът на име на православен храм е важен и отговорен акт, затова винаги се търси мнението на хората от населеното място, където ще бъде открит. Имат се предвид и празниците, както и традициите в населените места. \r\nАлбена ЖИЛЕКОВА", "date": "2019.04.27", "title": "Пазарджик: Общо 105 са действащите православни храмове на територията на областта"}
{"url": "http://www.focus-news.net/news/2019/04/27/2651643/mitropolit-kiprian-zamina-s-pravitelstveniya-samolet-za-yerusalim-za-da-donese-blagodatniya-ogan.html", "text": "Митрополит Киприан замина с правителствения самолет за Йерусалим, за да донесе Благодатния огън, съобщиха от  правителствената информационна служба . За първи път с българската делегация пътува и представител на Македонската православна църква (МПЦ) – Охридска архиепископия – епископ Яков, който ще отнесе огъня от Светите места в Скопие. Това стана по изричната молба на МПЦ. \r\nРешението македонски епископ да се присъедини към българската делегация беше взето на 3 април т.г. на среща на министър-председателя Бойко Борисов с митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия. Комисията беше създадена в края на 2017 г. след искане на МПЦ Българската православна църква да съдейства за уреждане на статута й. А за първи път Северна Македония получи благодатния огън от България миналата година. \r\nОчаква се Благодатният огън, донесен от българската делегация, да пристигне на Правителствения терминал в 19.50 ч. След което той ще бъде отнесен в Синодалния параклис, откъдето главният секретар на Светия Синод епископ Герасим ще го пренесе до храм-паметника „Свети Александър Невски“ и ще го предаде на Негово Светейшество Българския патриарх Неофит.", "date": "2019.04.27", "title": "Митрополит Киприан замина с правителствения самолет за Йерусалим, за да донесе Благодатния огън"}
{"url": "http://www.focus-news.net/news/2019/04/27/2651649/burgas-natovaren-e-trafikat-na-gkpp-malko-tarnovo.html", "text": "Натоварен е трафикът на ГКПП „Малко Търново“, но без задръствания. Това съобщи за  Радио „Фокус“ – Бургас  дежурният служител на пункта. Забавено се осъществява преминаването на автомобили, но няма образувани големи колони от автомобили. \r\nДеница ДИМИТРОВА", "date": "2019.04.27", "title": "Бургас: Натоварен е трафикът на ГКПП „Малко Търново“"}
{"url": "http://www.focus-news.net/news/2019/04/27/2651650/afp-vladimir-putin-nareche-prisadata-na-mariya-butina-bezzakonie.html", "text": "Руският президент Владимир Путин определи присъдата на Мария Бутина в Съединените щати като \"беззаконие\", добавяйки, че не разбира защо е била задържана, предава  AFP . \r\n\"Не можем да я обвиним в нищо, но за да не изглежда напълно нелепо, тя е осъдена на 18 месеца затвор\", каза той пред журналисти в кулоарите на срещата на върха в Пекин. \r\nБутина се призна за виновна в съда във Вашингтон в петък, обвинение в заговор, действайки като агент на чуждо правителство, без да се регистрира. \r\n\"Всъщност това е беззаконие\", каза Путин. - Не разбираме защо е била осъдена. \r\nРешението на съда я направи единственият руски гражданин, арестуван и осъден в тригодишното разследване за намесата на Москва в американската политика, коментира AFP.  Юлиян Марков", "date": "2019.04.27", "title": "AFP: Владимир Путин нарече присъдата на Мария Бутина „беззаконие“"}
{"url": "http://www.focus-news.net/news/2019/04/27/2651646/varna-bezplatni-avtobusi-shte-vozyat-patnitsi-do-katedralata-v-grada-v-noshtta-na-velikden.html", "text": "Пътуването с градските автобуси във Варна тази нощ ще бъде безплатно във връзка с пасхалните служби, които се очаква да се извършат в катедралния храм и църквите в централната част на града. Това съобщиха за  Радио „Фокус“ – Варна  от фирмата за градски транспорт. От обществения превозвач ще осигурят допълнителни курсове от и към кварталите.  \r\nАвтобусите по линия с №17 ще тръгват от жп гарата в 22.40 часа, от Боровец – в 23.00 часа, от катедралата – 00.30 часа и от квартал „Галата“ – в 23.10 часа и в 01.10 часа.  \r\nПо линия 22 от „Владиславово“ началният час на тръгване ще е в 22.30 часа, а от спирка „Централна поща“ – в 00.45 часа.  \r\nПо линия с номер 31, курсът от жп гарата ще е в 22.30 часа, от квартал „Виница“ –  23.00 часа, а от спирка „Козирката“ – в 01.00 часа. Автобусите с номер 148 ще потеглят от квартал „Владиславово“ до Катедралата в 23.00 часа и от спирка „Катедралата“ – в 01.00 часа. \r\nДиана СТОЕВА", "date": "2019.04.27", "title": "Варна: Безплатни автобуси ще возят пътници до катедралата в града в нощта на Великден"}
{"url": "http://www.focus-news.net/news/2019/04/27/2651637/vladimir-putin-rusiya-obmislya-da-oprosti-predostavyaneto-na-rusko-grazhdanstvo-za-vsichki-ukraintsi.html", "text": "Руският президент Владимир Путин заяви, че Москва обмисля възможността за предоставяне на руско гражданство по опростен начин, не само за жителите на определени области на Донбас, но и за гражданите на цяла Украйна, предава  TACC . \r\n\"Като цяло мислим да предоставим гражданството си по опростен начин на гражданите на Украйна\", заяви държавният глава на пресконференция след посещението си в Китай. \r\nПрезидентът също така увери, че всички социални задължения към руснаците ще бъдат изпълнени, въпреки решението за предоставяне на гражданство на Руската федерация по опростен начин на жителите на определени райони на Донбас. \r\n„По отношение на изпълнението на социалните ни задължения към нашите граждани в Русия: няма съмнения - всички социални задължения, абсолютно всички социални плащания, пенсии, тяхното увеличаване - всичко ще се изпълни. Няма съмнение”, каза държавният глава. \r\nТой подчерта, че \"няма да има сериозна тежест за руския бюджет, свързан с евентуални смущения в бъдещето в самата социална система на Русия, това е абсолютно невъзможно.\"  Юлиян Марков", "date": "2019.04.27", "title": "Владимир Путин: Русия обмисля да опрости предоставянето на руско гражданство за всички украинци"}
{"url": "http://www.focus-news.net/news/2019/04/27/2651639/ivan-chakarov-nihzi-oreshak-poveche-ot-100-choveka-shte-uchastvat-v-21-voto-natsionalnoto-izlozhenie-na-velikdenskiya-panair-na-zanayatite-v-troyanskiya-balkan.html", "text": "В навечерието на един от най-големите християнски празници - Възкресение Христово, Националното изложение за 21-ви път организира Великденски панаир на занаятите. Това каза управителят на Национално изложение на художествените занаяти и изкуства-Орешак Иван Чакъров по повод откриването на традиционния Великденски панаир на занаятите в село Орешак, предаде репортер на  Агенция „Фокус“ . „Днес откриваме и изложба на троянските майстори на 15 творци от Троян, които смирено, в унисон с настъпващия християнски празник, поднасят на вниманието на нашите гости своите творби“, заяви Иван Чакъров. Той обясни, че изложбата е озаглавена „Магията на глината“, защото майсторите за пореден път показват, че керамичното изкуство е една магия. \"Това е именно магията на глината, водата и огъня. Програмата през днешния ден включва демонстриране на различни техники за изписване на великденски яйца. Всички посетители и гости на изложението на Орешак могат да се възползват от тази възможност. Организирали сме арт ателиета по грънчарство и дърворезба, затова всеки един човек може непосредствено да се докосне до духа на местните традиции“, отбеляза управителят на Национално изложение на художествените занаяти и изкуства Орешак. \r\nПо думите му в самото събитие, което ще бъде разположено и на улицата между Националното изложение и Троянския манастир, участват повече от 100 човека. „По традиция всички хора, които се намират в района и тези от съседните населени места - Ловеч, Севлиево, Тетевен и Габрово, идват да се поклонят. Интересното при нас е, че гостите на Орешак и на Националното изложение може да съчетаят участието в тази традиция и да се върнат назад във времето, за да съпреживеят последните дни от земния живот на Христос. Заедно с това мистично преживяване те могат да се докоснат и до един друг феномен - народните художествени занаяти и да се опитат непосредствено сами да изработят нещо под ръководството на нашите демонстратори“, каза Чакъров. Той посочи, че за утрешния ден е предвидена фолклорна програма, като ще има и традиционни местни ястия, които ще се предлагат. „Надяваме се да задоволим интереса на всеки един посетител, като го докоснем и зарадваме с традицията, за да успее емоционално да се презареди и след празниците успешно да продължи да върши своите дела“, посочи още той. \r\nИрина ИВАНОВА", "date": "2019.04.27", "title": "Иван Чакъров, НИХЗИ-Орешак: Повече от 100 човека ще участват в 21-вото Националното изложение на Великденския панаир на занаятите в Троянския балкан"}
{"url": "http://www.focus-news.net/news/2019/04/27/2651654/sport-lionel-mesi-e-pred-mach-450-za-barselona.html", "text": "Футбол: Футболистът на Барселона Лионел Меси е изправен пред своя мач № 450 в Ла Лига, отбелязва каталунското издание  Sport.es . \r\nАко играе срещу Леванте тази вечер, аржентинецът ще регистрира 450 срещи в шампионата на Испания с екипа на Барселона. Само един футболист на Барселона има повече двубои - Шави Ернандес, който напусна тима“ през 2015 година, записа участие в 505 шампионатни сблъсъка. Меси направи дебюта си за каталунците на 16 октомври 2004 година на 17 години 3 месеца и 22 дни, като се включи в мача с Еспаньол. В 449-те мача, в които е участвал Меси досега, е отбелязал 416 гол.", "date": "2019.04.27", "title": "Спорт: Лионел Меси е пред мач 450 за Барселона"}
{"url": "http://www.focus-news.net/news/2019/04/27/2651656/kyustendil-mladi-hudozhnitsi-shte-predstavyat-izlozhba-na-pravoslavna-zhivopis-v-obshtinskiya-dramatichen-teatar.html", "text": "Млади художници ще представят изложба на православна живопис в общинския драматичен театър. Това съобщи за  Радио „Фокус” – Кюстендил  Евгени Серафимов, ръководител на школата „Новите майстори”. Изложбата ще бъде открита от 18.30 часа във фоайето на общинския драматичен театър в Кюстендил. За поредна година децата от школата представят своята годишна продукция в навечерието на Великден. Тази година творбите на младите артисти са обединени от общата стилистична и духовна рамка на православното изобразително изкуство. „Повече от единадесет месеца в школата се изучават основните изобразителни похвати и направления на иконописта. Изложбата показва фрагменти от различни художествени течения, през които е минал пластичният език на религиозния жанр в исторически и географски план”, каза Евгени Серафимов. „Новите майстори“ представят своите варианти на класическата византийска икона, българската средновековна и възрожденска традиция, руска иконопис, академичен религиозен стил от началото на 20 век и съвременни иконографски похвати. Върху плоскости от гипсокартон с голям формат в класическа темперна техника са пресъздадени основните иконографски типове на Христос, Света Богородица и различни християнски светци. Изписани са както цялостни иконографски композиции, така и фрагменти от стенописи и отделни изобразителни елементи и детайли. \r\nВенцеслав ИЛЧЕВ", "date": "2019.04.27", "title": "Кюстендил: Млади художници ще представят изложба на православна живопис в общинския драматичен театър"}
{"url": "http://www.focus-news.net/news/2019/04/27/2651655/blagoevgrad-zapochva-velikdenski-futbolen-turnir-v-selo-polena.html", "text": "Започва великденски футболен турнир в симитлийското село Полена. Това съобщи за  Радио „Фокус“ – Пирин  Веселин Топузов, кмет на населеното място. По думите му капитанът на „Лудогорец“ и бивш капитан националния отбор на България, който е и негов личен приятел Светослав Дяков ще бъде специален гост на спортното събитие. Топузов отбеляза, че седем отбора ще вземат участие в надпреварата, която ще се проведе днес и утре. Самите приятелски мачове ще се играят днес, а награждаването ще бъде в неделя. По повод Великден кметът Веселин Топузов, заедно с ръководството на Община Симитли организират и други прояви в село Полена. Става дума за благотворителен базар, част от инициативите „Пролет за Станислав“, както и голямо шоу за най-малките. От 11.00 часа на 28 април ще се проведе детско парти с много изненади, а децата на Полена ще имат възможност да рисуват Великден на площада в селото. \r\nЛивия НИНОВА", "date": "2019.04.27", "title": "Благоевград: Започва великденски футболен турнир в село Полена"}
{"url": "http://www.focus-news.net/news/2019/04/27/2651647/ivan-chakarov-nihzi-oreshak-zanayatite-ot-natsionalnoto-izlozhenie-na-velikdenskiya-panair-sa-darvorezba-grancharstvo-ikonopis-i-izpisvane-na-velikdenski-yaytsa.html", "text": "Занаятите, които ще бъдат включени в Националното изложение на Великденския панаир, са характерните за Троянския край - дърворезба, грънчарство, иконопис, изписване на великденски яйца. Това се нещата, до които нашите посетители могат да се докоснат. Това каза управителят на Национално изложение на художествените занаяти и изкуства-Орешак Иван Чакъров по повод откриването на традиционния Великденски панаир на занаятите в село Орешак, предаде репортер на  Агенция „Фокус“ . „Панаирът продължава до неделя, като каня всички Ваши читатели да посетят Националното изложение на занаятите и традиционния Великденски панаир“, заяви Иван Чакъров. Той отбеляза, че с годините честването на панаира се е променило. „Както при хората, така и при събитията, те израстват, обогатяват се, като се търси балансът между желанието и очакванията на хората и това, което като една културна институция предлагаме. Този начин за поднасяне на богатото културно наследство на района, възможността посетителите сами да участват в изработването на предметите, се наложи от няколко години. Смятам, че това е един успешен модел, на който въздействието върху различните видове изкуства, занаяти, музикални изпълнения, танцови пърформанси и кулинария дават една възможност да се получи едно емоционално презареждане“, посочи управителят на Национално изложение на художествените занаяти и изкуства. Той отбеляза, че в динамичния живот, който всеки един от нас води, особено хората от големите градове, има нужда от това връщане назад във времето. „Възможността, която има в Троянския балкан е едно незабравимо емоционално презареждане и това би повлияло много положително на всички хора, които ще се докоснат до богатите традиции на Троянския край“, каза още той.  \r\nИрина ИВАНОВА", "date": "2019.04.27", "title": "Иван Чакъров, НИХЗИ-Орешак: Занаятите от Националното изложение на Великденския панаир са дърворезба, грънчарство, иконопис и изписване на великденски яйца"}
{"url": "http://www.focus-news.net/news/2019/04/27/2651660/blagoevgrad-trafikat-na-granichnite-punktove-kulata-i-ilinden-se-osashtestvyava-normalno.html", "text": "Трафикът на граничните пунктове „Кулата“ и „Илинден“ се осъществява нормално. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония движението също се извършва без забавяния. \r\nДенис НИКИФОРОВ", "date": "2019.04.27", "title": "Благоевград: Трафикът на граничните пунктове „Кулата“ и „Илинден“ се осъществява нормално"}
{"url": "http://www.focus-news.net/news/2019/04/27/2651652/vladimir-putin-parvata-vazmozhna-tema-za-pregovori-sas-zelenski-shte-bade-ureguliraneto-v-donbas.html", "text": "Руският президент Владимир Путин заяви, че първата тема по време на неговите възможни преговори с избрания от Украйна президент Владимир Зеленски ще бъде урегулирането в Донбас, предава  TACC \r\n\"Ако имаме среща, започнем преговори, които не изключвам, тогава първо трябва да кажем как да се сложи край на конфликта в югоизточна Украйна\", каза Путин, отбелязвайки, че за уреждането има \"само един начин - изпълнението на споразуменията от Минск\". \r\nОтговаряйки на въпроса колко скоро Путин е готов да \"се яви пред Зеленски\", руският лидер отбеляза: \"Владимир Зеленски все още не е издигнат в ранг на светец, още по-малко Господ Бог, и едва ли трябва да застана пред пред него в каквото и да е качество.\" \r\nРуският лидер обърна внимание на изявленията на Зеленски по време на предизборната кампания, че няма да подпише указ за амнистия за участниците в конфликта в Донбас и не се съгласи с предоставянето на специален статут на съответните територии, които са ключови точки от споразуменията в Минск от 2015 година. \"И как е възможно без спазването на Минските споразумения за решаване на проблема с ЛНР/ДНР? Бих искал да му задам тези въпроси и да обсъдим тези теми\", каза руският лидер. \r\nТой подчерта, че голям брой украински граждани гласуваха за Зеленски. \"Всички са уморени  от този конфликт (в Донбас), всички са уморени от него. И всички очакват новото политическо ръководство, включително бъдещия президент, да разреши тези задачи. Но, макар да е вече на прага, бъдещият президент първоначално заявява, че той няма да изпълни споразуменията от Минск - и как тогава ще се реши този проблем? \" - каза Путин, отбелязвайки, че би искал да разбере позицията на Зеленски. \r\nПутин също каза, че би искал да изясни икономическите въпроси, по-специално дали ще бъде подписано ново споразумение за транзита на руски газ през Украйна.  Юлиян Марков", "date": "2019.04.27", "title": "Владимир Путин: Първата възможна тема за преговори със Зеленски ще бъде урегулирането в Донбас"}
{"url": "http://www.focus-news.net/news/2019/04/27/2651651/mariana-kukusheva-nbshs-velikdenskiyat-kozunak-e-bozhestveniyat-hlyab-koyto-se-prigotvya-pri-spetsialni-usloviya.html", "text": "Великденският козунак е благословен хляб. Това е божественият хляб, който се приготвя при специални условия. Това каза Мариана Кукушева, председател на УС на Националния браншови съюз на хлебарите и сладкарите, в интервю за  Агенция „Фокус“  по повод приготвянето на великденските козунаци.  „Ако домакините желаят да приготвят ръчно козунака, трябва да имат предвид, че помещението трябва да е отоплено до 24 градуса температура. Продуктите също трябва да са престояли поне една нощ на стайна температура. И нещо много важно, трябва да има повишена влажност в помещението“, отбеляза Мариана Кукушева.  \r\nТя посочи, че за направата на козунака са необходими бяло брашно, пшенично брашно, животински яйца, масло, растителна мазнина, захар, а не подсладител, мая, квас или закваска и прясно мляко. „Всичко това се омесва и след това се оформя на отделни фитили, които се плетат. Те отново се оставят да втасат и се изпичат във фурна на 180 градуса, в рамките на 15 минути. Възможно е градусите да бъдат намалени, за да не прегори отгоре. Козунакът се поръсва обилно със захар, за да е сладък животът на всички, с които той ще бъде споделен“, посочи председателят на УС на Националния браншови съюз на хлебарите и сладкарите. Тя обясни, че в тези празнични дни козунак се дарява и носи знак на уважение и на прошка на възрастните родители, на кумците, на кръстниците, на роднини, на съседи и най-вече се носи в църквата, за да благодарим на Бог, за неговата помощ, за грижата, която ни оказва като православни християни.  \r\nКукушева отбеляза още, че винаги най-характерната форма е кръглата, защото кръгът е символът на земята, на човешкия живот и на отделните етапи от него, както и на вярата, че в живота нищо не е случайно. „Понякога някои уроци се повтарят, за да направим правилните изводи за тях“, каза тя. А за украсата Мариана Кукушева отбеляза, че може да се сложат отгоре боядисани яйца. „Може да бъдат сложени и шоколадови кокошки, за които вече има форми и се продават в магазинната мрежа. Но по принцип, козунакът не изисква специална подредба на фигури, той изисква специално приготовление и нагласата, че това отнема цял ден. Козунакът не е продукт, който набързо може да бъде изпечен и приготвен“, каза още тя. \r\nИрина ИВАНОВА Пълния текст на интервюто четете по-късно в „Мнение”.", "date": "2019.04.27", "title": "Мариана Кукушева, НБСХС: Великденският козунак е божественият хляб, който се приготвя при специални условия"}
{"url": "http://www.focus-news.net/news/2019/04/27/2651657/rse-makedoniya-dve-godini-ot-nasilieto-na-27-april-2017-godina.html", "text": "Изминаха две години от \"кървавия четвъртък\" в парламента, когато демонстрантите нападнаха парламента, където бяха атакувани депутати и журналисти., пише на своята страница македонската редакция на радио  “Свободна Европа“   \r\nДемонстрантите от протеста \"За единна Македония\" нахлуха в парламента, след като новото парламентарно мнозинство избра депутата на ДСИ Талат Джафери за нов председател на парламента след четиримесечна блокиране на парламентарната работа и партийни противоречия. \r\nС маски на лицата, група насилници нахлуха в пресцентъра и нападнаха депутатите, включително сегашния премиер Зоран Заев, който провеждаше пресконференция, като напрежението продължи няколко часа, тъй като полицията не успя да установи на време контрол. Няколко депутати бяха ранени, най-лошо пострада лидерът и депутат от Алианса на албанците Зиядин Села. \r\nПървата годишнина премина в очакване на правната развръзка на това събитие с 33 обвиняеми, част от които бяха амнистирани, а други са в затвора. Първоначално процесът започна срещу общо 33 души, от които 31 души бяха обвинени за терористична заплаха срещу конституционния ред в държавата и двама за подбудителство. Но след като беше приет Законът за амнистия, 15 души бяха помилвани. Тази година прокуратурата започна разследване за организаторите на насилствени събития. Сред заподозрените в организирането на насилието са бившият премиер Никола Груевски, бившият председател на парламента Трайко Веляновски, както и бившите министри Миле Янакиевски и Спиро Ристовски.  Юлиян Марков", "date": "2019.04.27", "title": "РСЕ (Македония): Две години от насилието на 27 април 2017 година"}
{"url": "http://www.focus-news.net/news/2019/04/27/2651658/veliko-tarnovo-123-tsarkovni-hramove-i-manastiri-sa-provereni-ot-sluzhiteli-na-pozharnata-vav-vrazka-s-velikdenskite-praznitsi.html", "text": "123 църковни храмове и манастири е проверила Регионална дирекция „Пожарна безопасност и защита на населението“ – Велико Търново във връзка с великденските празници. Това съобщи за  Радио „Фокус“ – Велико Търново  гл. инсп. Николай Александров от сектор „Превантивна и контролна дейност“. По време на проверките особено внимание е обърнато на условията за евакуация. Извършен е инструктаж на църковните служители, като е подчертано, че по време на службата всички входове и изходи на храмовете трябва да бъдат отворени. Служителите на Дирекцията са проверили местата за палене на свещи, както и наличието на пожарогасители. Не са констатирани нарушения. „Тези проверки се извършват всяка година. През последните години проверяваме храмовете по едно и също време, така че там, където имаше проблеми, с времето са изчистени. Самите служители знаят и няма проблеми в това отношение“, посочи гл. инсп. Николай Александров. \r\nНадежда КРЪСТЕВА", "date": "2019.04.27", "title": "Велико Търново: 123 църковни храмове и манастири са проверени от служители на пожарната във връзка с великденските празници"}
{"url": "http://www.focus-news.net/news/2019/04/27/2651653/veliko-tarnovo-kmetat-na-svishtov-gencho-genchev-shte-donese-blagodatniya-ogan-v-grada.html", "text": "Кметът Генчо Генчев ще донесе отново благодатния огън в Свищов, съобщиха от пресцентъра на  Общината . В полунощ всички храмове в града ще светят с благодатна светлина, която миряните ще могат да занесат в домовете си още в първите часове на Великден.", "date": "2019.04.27", "title": "Велико Търново: Кметът на Свищов Генчо Генчев ще донесе Благодатния огън в града"}
{"url": "http://www.focus-news.net/news/2019/04/27/2651662/dobrich-vse-oshte-e-v-sila-zabranata-za-polzvane-na-voda-za-piteyno-bitovi-nuzhdi-v-kvartal-pastir-v-general-toshevo.html", "text": "Поне до вторник ще остане в сила забраната за ползване на вода за питейно-битови нужди от домакинствата на квартал „Пастир“ в Генерал Тошево след замърсяването на водопреносната мрежа с пестициди. Това съобщи за  Радио „Фокус“ – Варна  кметът на Генерал Тошево Валентин Димитров. По думите му водоподаването в града не е прекъснато, но продължава прочистването на системата с цел да не се допускат остатъци от попадналия препарат за растителна защита. \"Очаква се в първия работен ден от РЗИ в Добрич да разпоредят дали водата вече ще може да се ползва за питейно-битови нужди. Това ще стане факт, след като станат ясни и резултатите от лабораторните проби, изпратени за анализ в здравната инспекция във Варна. В момента за жителите на квартал „Пастир“ са осигурени две водоноски, от които населението да се снабдява с вода за битови нужди\", обясни още кметът. Той уточни, че за пиене хората трябва да ползват само минерална вода. Според Валентин Димитров към момента обстановката в града е спокойна и няма повод за притеснения. Не е постъпвала и информация за пострадали вследствие на употреба на замърсената вода хора. Кметът на Генерал Тошево допълни, че след случая, здравна помощ е оказана само на един мъж с лек обрив по ръцете. Впоследствие обаче се е оказало, че той не е причинен от замърсената вода.  Радио „Фокус“ – Варна  припомня, че първите сигнали за течаща от чешми в квартала пенеща се вода с миризма на препарат за растителна защита са подадени още в четвъртък следобед. Населението е предупредено да не ползва вода за битови и питейни нужди, като засегнати от инцидента са около 200 домакинства. Районната прокуратура в града, под надзора на Окръжната прокуратура в Добрич, води досъдебно производство. При първоначалния оглед вчера стана ясно, че замърсяването е станало чрез преляла цистерна и всмукване на част от препарата във водопреносната мрежа на квартала.  \r\nДиана СТОЕВА", "date": "2019.04.27", "title": "Добрич: Все още е в сила забраната за ползване на вода за питейно-битови нужди в квартал „Пастир“ в Генерал Тошево"}
{"url": "http://www.focus-news.net/news/2019/04/27/2651667/sport-ferari-sa-nay-dobri-i-na-tretata-svobodna-trenirovka.html", "text": "Формула 1: Двамата пилоти на Ферари Шарл Льоклер и Себастиан Фетел дадоха най-добри времена и по време на третата свободна тренировка преди Гран При на Азербайджан. След като бяха най-добри във втората тренировка, двамата състезатели на Скудерия затвърдиха доминацията непосредствено преди квалификацията. \r\nЛьоклер даде първо по сила време, докато германецът остана втори.   \r\nТрети е Макс Верстапен с Ред Бул, следван от двамата пилоти на Мерцедес Валтери Ботас и Люис Хамилтън . От 16:00 е квалификацията за място в стартовата решетка.", "date": "2019.04.27", "title": "Спорт: Ферари са най-добри и на третата свободна тренировка"}
{"url": "http://www.focus-news.net/news/2019/04/27/2651661/tass-ravnosmetka-ot-foruma-edin-poyas-edin-pat.html", "text": "Участниците във форума „Един пояс - един път” сключиха 283 споразумения на обща стойност 64 млрд. долара, съобщи президентът на Китай Си Дзинпин в събота, обобщавайки  резултатите от форума в китайската столица, предава  TACC . \r\n\"По време на подготовката и по време на този форум страните сключиха 283 споразумения. Сред тях са междуправителствени споразумения за сътрудничество, както и документи за проекти за практическо сътрудничество, за създаване на специализирани платформи за многостранно сътрудничество в отделни области, доклад за напредъка на сътрудничеството в рамките на  „Един пояс - един път \" и доклада на консултативния съвет\", посочи той. \r\n\"Като организатор на форума Китай ще публикува списък на споразуменията. Представители на бизнеса, които участваха във форума, подписаха споразумения за проекти за сътрудничество на стойност над 64 млрд. долара\", заяви Си Дзинпин. \r\n\"Тези резултати показват, че сътрудничеството в рамките на инициативата  „Един пояс - един път \"е търсено в съвременната епоха. Инициативата поставя на преден план интересите на хората, широко се подкрепя и е от полза за всички страни,\" каза китайският президент. \r\nСи Дзинпин отбеляза, че предприятията трябва да бъдат ключови участници в инициативата на китайското правителство „Един пояс - един път“. \r\n„Ще се придържаме към пазарните принципи при реализирането на инициативата, като предприятията трябва да бъдат ключови участници в„ Един пояс - един път ”, каза Си Дзинпин. „Това ще повиши конкурентоспособността на проектите и ще създаде справедлива бизнес среда за инвеститорите в дългосрочен план, ”- каза китайският президент. \r\nСпоред него страните, участващи в инициативата, ще продължат да \"работят за диверсификация на каналите за финансиране на проекти\". Си Сзинпин посочи, че \"те ще приветстват участието на чуждестранни финансови институции в неговото прилагане\". \r\nКитайският лидер каза, че страните, участващи в инициативата, са се съгласили да засилят сътрудничеството си на сушата, във въздуха, в морето, както и в цифровата сфера. \r\n\"Установихме ключови области за по-нататъшно сътрудничество, договорихме да развиваме сътрудничеството по пътищата, по море, във въздуха, както и в онлайн средата, за да насърчим развитието на висококачествена, устойчива, достъпна и приобщаваща инфраструктура,\" каза Си Дзинпин. \r\nТой отбеляза също, че участниците във форума са се съгласили да работят \"за създаването на икономически коридори и зони за търговско и икономическо сътрудничество\".  Юлиян Марков", "date": "2019.04.27", "title": "ТАСС: Равносметка от форума „Един пояс – един път“"}
{"url": "http://www.focus-news.net/news/2019/04/27/2651659/otets-emiliyan-hram-sveti-nikolay-chudotvorets-burgas-ot-lazarovden-do-tomina-nedelya-ne-se-pravyat-pomeni-za-pochinali.html", "text": "От Лазаровден до Томина неделя не се правят помени за починали според разпоредбата на Българската православна църква. Това каза за  Радио „Фокус“ – Бургас  отец Емилиян от храм „Свети Николай Чудотворец“ в Бургас. „Можем да запалим свещ и да се молим за тях в молитвите си“, каза още отец Емилиян и обясни, че на тези дни свещениците записват заупокойни литургии, както и споменават починалите по време на Литургията, но не се правят панихиди. „Не се слагат трапези, всичко се отдава само в почит на Иисус Христос. Но в тази забрана не влиза 40-ят ден от смъртта на покойника, защото тогава не се извършва спомен от смъртта“, заяви отецът. Според него 40-ят ден е толкова важен, колкото и самото опело и погребение на човека. „Защото според църковното учение на 40-я ден душата се явява на частен съд пред Бога“, добави отец Емилиян и обясни, че в този ден тя има нужда от молитва, да се молят повече хора за нея, Бог да прости греховете на покойника и той да бъде спасен с душата и тялото си в Рая. „И тъй като душата след смъртта не може да се покайва и разкайва за своите грехове, а човек приживе, ако не се е разкайвал, не се изповядал пред свещеник и не се причастявал, той умира със своите грехове“, каза още отецът. Той добави, че Бог дава достатъчно време на всеки един човек да се покае и да отмине във вечността без грехове, защото смъртта е вратата за вечния живот. „Всички ние трябва да се молим за покойниците си всеки един момент, защото те нямат възможност повече да се покайват и имат нужда от нашите молитви за техните грехове. Затова 40-ят ден не се отменя, не влиза в тази забрана. Тогава песнопенията не са заупокойни, а са възкресни. За 40-я ден се прави само панихида, но без софри“, допълни отец Емилиян. \r\nДеница ДИМИТРОВА", "date": "2019.04.27", "title": "Отец Емилиян, храм „Свети Николай Чудотворец“ – Бургас: От Лазаровден до Томина неделя не се правят помени за починали"}
{"url": "http://www.focus-news.net/news/2019/04/27/2651663/mariana-kukusheva-nbshs-eksperimentite-s-kozunatsite-se-pravyat-veche-ot-mnogo-hora-no-traditsiite-tryabva-da-se-zapazyat.html", "text": "Във времето, в което живеем, гурме културата вече е навсякъде. Експериментите се правят вече от много хора, но истината е, че трябва да запазим традициите, защото през тях, ние осигуряваме  своето бъдеще. „Пренасяйки от миналото не пепелта, а огъня“, беше казал Антоан дьо Сент-Екзюпери и нека да му се доверим. Това каза Мариана Кукушева, председател на УС на Националния браншови съюз на хлебарите и сладкарите, в интервю за  Агенция „Фокус“  по повод приготвянето на великденските козунаци.  „Козунакът е с богата хранителна стойност, защото е калорична храна, защото има богато съдържание“, заяви Мариана Кукушева. Тя отбеляза, че именно затова е празникът. „След Великите пости идва блаженството на калоричната храна, която разбира се, като всяка друга останала храна, трябва да се употребява с мярка. Именно затова е добре да е споделена със семейството, с близките хора и приятелите“, отбеляза председателят на УС на Националния браншови съюз на хлебарите и сладкарите. А като рецепта за козунак Мариана Кукушева сподели следната: „2 кг. пшенично брашно, бяло брашно, 6 яйца, половин литър прясно мляко, 800 гр. захар, от които 200 гр. се отделят за поръсване, бучка мая около 50 гр., масло 250 гр. и около 150 мл. олио. Може да се добавят и стафиди, около 100 гр., които трябва да се накиснат предварително в ром и в гореща вода, орехи също може да се добавят. Може да има и шоколадови капсули“.  \r\nИрина ИВАНОВА Пълния текст на интервюто четете по-късно в „Мнение”", "date": "2019.04.27", "title": "Мариана Кукушева, НБСХС: Експериментите с козунаците се правят вече от много хора, но традициите трябва да се запазят"}
{"url": "http://www.focus-news.net/news/2019/04/27/2651670/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kalotina-gkpp-dunav-most-i-dunav-most-2.html", "text": "Интензивен е трафикът за товарни автомобили  на изход на ГКПП „Калотина“, ГКПП „Дунав мост“  и  „Дунав мост 2“. Това съобщиха от  ГД „Гранична полиция“ . Нормално се осъществява преминаването през всички останали гранични пунктове. Информацията е към 15.00 часа.", "date": "2019.04.27", "title": "ГД „Гранична полиция“: Интензивен е трафикът за товарни автомобили  на изход на ГКПП „Калотина“, ГКПП „Дунав мост“  и  „Дунав мост 2“"}
{"url": "http://www.focus-news.net/news/2019/04/27/2651671/evropeyski-izbori-2019-g-elena-yoncheva-beshe-gost-na-traditsionnata-sreshta-na-medovskite-rodove-v-selo-medovo.html", "text": "Водачът на листата на „БСП за България” за изборите за Европейски парламент Елена Йончева, кандидатите за евродепутати Деница Златева и Иван Кръстев и народният представител Георги Гьоков бяха гости на традиционната среща на медовските родове в местността Янкова поляна на с. Медово. Това съобщиха от пресцентъра на  БСП . Елена Йончева поздрави участниците в срещата и им пожела здраве и успехи. „На тази поляна виждаме, че българският дух и традициите продължават да се поддържат от жителите на Медово и техните роднини в цялата страна, които днес са тук. Продължавайте да предавате спомените за своите родове и поддържайте традицията жива”, каза водачът на листата на левицата пред участниците в срещата.", "date": "2019.04.27", "title": "Европейски избори 2019 г.: Елена Йончева беше гост на традиционната среща на медовските родове в село Медово"}
{"url": "http://www.focus-news.net/news/2019/04/27/2651668/otets-svetoslav-kyuchukov-hram-sveti-nikolay-blagoevgrad-tseliyat-velikdenski-post-e-svetal-i-radosten-zashtoto-nakraya-idva-i-nashata-nagrada-svetloto-hristovo-vazkresenie.html", "text": "Най-важното нещо е да бъдем себе си и поведението ни в съботния ден да бъде такова, каквото е било винаги. Това каза за  Радио „Фокус“ – Пирин  отец Светослав Кючуков, свещеник в храм „Свети Николай“ в Благоевград.. По думите му е важно да бъдем себе си не само по време на църковните празници или по време на постните дни. „Дори да спазваме постите, е необходимо да ги спазваме вътрешно в себе си и да не парадираме с това, тъй като тогава смисълът на целия пост се обезсмисля“, каза още отец Светослав Кючуков. Той коментира, че целият великденски пост е един светъл и радостен пост, защото ние знаем, че накрая на този пост идва и нашата награда, която е светлото Христово Възкресение. „Това е най-големият, най-хубавият и най-очарователният християнски празник“, добави отец Кючуков. \r\nДенис НИКИФОРОВ", "date": "2019.04.27", "title": "Отец Светослав Кючуков, храм  „Свети Николай“ – Благоевград: Целият великденски пост е светъл и радостен, защото накрая идва и нашата награда - светлото Христово Възкресение"}
{"url": "http://www.focus-news.net/news/2019/04/27/2651674/gabrovo-devet-dushi-sa-zadarzhani-sled-sbivane-pred-zavedenie-v-grada.html", "text": "Девет души са задържани след сбиване пред заведение в града. Това съобщиха от пресцентъра на  МВР . Инцидентът е станал пред заведение тази нощ. Сигналът на телефон 112 е подал пострадал от конфликта 31-годишен мъж. Незабавно на място е изпратен полицейски патрул, който установил, че след провокации от страна на пострадалия, който бил във видимо нетрезво състояние, по време на тържество в заведението е възникнал скандал между него и група мъже. По първоначални данни младият мъж се държал непристойно с момиче, а управителят на ресторанта неколкократно му направил забележка. Навън скандалът прераснал в сбиване. Пострадалият е прегледан от лекар, той е натъртвания и охлузвания. 31-годишният мъж е с криминалистически регистрации за хулиганство и наркотици и осъждан за нападение на длъжностно лице, при изпълнение на служебните му функции. По случая е уведомен дежурен прокурор. Работата по изясняване на обстоятелството и разпитите на свидетели продължават в рамките на образуваното досъдебно производство.", "date": "2019.04.27", "title": "Габрово: Девет души са задържани след сбиване пред заведение в града"}
{"url": "http://www.focus-news.net/news/2019/04/27/2651673/sofiya-proliven-dazhd-primesen-sas-sitna-gradushka-vali-v-stolitsata.html", "text": "Проливен дъжд, примесен със ситна градушка, вали в София, предаде репортер на  Агенция \"Фокус\" . Пътните настилки са мокри и хлъзгави.  \r\n\"Фокус\" призовава водачите да шофират внимателно и съобразено с пътните и метеорологични условия.", "date": "2019.04.27", "title": "София: Проливен дъжд, примесен със ситна градушка, вали в столицата"}
{"url": "http://www.focus-news.net/news/2019/04/27/2651675/veliko-tarnovo-s-blizo-3-500-dushi-sa-namaleli-zhitelite-na-oblastta-prez-poslednata-godina-povishava-se-srednata-vazrast-na-naselenieto.html", "text": "С близо 3 500 души е намаляло населението на област Велико Търново през последната година. Това сочат данни на Териториално статистическо бюро – Север, Отдел „Статистически изследвания – Велико Търново“ за миналата година. От институцията уточниха за  Радио „Фокус“ – Велико Търново , че към 31 декември 2018 година населението на областта е 235 708 души, което представлява 3.4% от населението на страната и нарежда областта на девето място по брой на населението от 28-те области в България. В сравнение с 2017 година населението на областта намалява с 3 424 души, или с 1.4%. Мъжете са 113 916, или 48.3%, а жените – 121 792, или 51.7%. На 1 000 мъже се падат 1 069 жени. Броят на мъжете преобладава във възрастите до 54-тата година включително. След 55 години с нарастване на възрастта се увеличават броят и относителният дял на жените от общото население на областта. \r\nОт Отдел „Статистически изследвания – Велико Търново“ посочват, че процесът на остаряване на населението в областта продължава. В края на 2018 година лицата на 65 и повече навършени години са 55 435, или 23.5% от населението на областта. В сравнение с предходната 2017 година делът на населението в тази възрастова група нараства с 0.4 процентни пункта, а спрямо 2001 година увеличението е с 4.7 процентни пункта. Делът на лицата на 65 и повече навършени години е най-висок в общините Сухиндол – 31.4%, Полски Тръмбеш – 30.1%, и Павликени – 29%.  Най-нисък е делът на възрастното население в общините Велико Търново – 19.9%, и Стражица- 21.7%. \r\nКъм 31 декември децата до 15 години са 30 039, или 12.7% от общия брой на населението в област Велико Търново и спрямо предходните 2017 година и 2016 г. този дял се запазва същия. Относителният дял на населението под 15 години е най-висок в община Стражица – 17.1 %, а най-нисък в община Лясковец – 10.7%  от населението на областта.  \r\nОбщият коефициент на възрастова зависимост в област Велико Търново е 56.9%, или на всяко лице в зависимите възрасти (под 15 и над 65 години) се падат по-малко от две лица в активна възраст. За сравнение, през 2017 година този коефициент е бил 55.9%, а през 2016 година – 54.9%. Това съотношение е по-благоприятно в градовете – 49.6%, отколкото в селата – 77.8%. Общо в девет от десетте общини в областта този показател е над 50%, като най-неблагоприятно е съотношението в общините Сухиндол – 77% и Полски Тръмбеш 76.3% и, а най-благоприятно - в общините Велико Търново – 49.4% и Свищов – 52.5%. \r\nОстаряването на населението в областта води до повишаване на неговата средна възраст, която е 44.8 години в края на 2018 година. За мъжете тя е 43.1 години, а за жените – 46.5 години. Процесът на остаряване се проявява както в селата, така и в градовете, като в градовете средната възраст на населението е 43.1 години, а в селата – 48.9 години. \r\nНадежда КРЪСТЕВА", "date": "2019.04.27", "title": "Велико Търново: С близо 3 500 души са намалели жителите на областта през последната година, повишава се средната възраст на населението"}
{"url": "http://www.focus-news.net/news/2019/04/27/2651676/sport-atletik-bilbao-i-alaves-zavarshiha-naravno-11.html", "text": "Футбол: Атлетик Билбао и Алавес завършиха наравно 1:1. Головете отбелязаха Бенят за домакините в 41-ата минута и Борха в 45-ата минута. След равния резултат и двата отбора запазват позициите си във временното класиране. Атлетик е седми, място, което му дава право на участие в квалификациите в Лига Европа с 52 точки, а Алавес е осми с 47 точки. \r\nВ събота ще се изиграят още три мача в Ла Лига \r\nАтлетико Мадрид – Валядолид \r\nЛеганес – Селта Виго \r\nБарселона - Леванте", "date": "2019.04.27", "title": "Спорт: Атлетик Билбао и Алавес завършиха наравно 1:1"}
{"url": "http://www.focus-news.net/news/2019/04/27/2651664/otets-svetoslav-kyuchukov-hram-sveti-nikolay-blagoevgrad-velika-sabota-se-naricha-i-velikden-zashtoto-v-noshtta-sreshtu-nedelya-hristos-vazkrasva-ot-martvite-i-pobezhdava-smartta.html", "text": "Велика събота е последният ден от Страстната седмица. Това каза за  Радио „Фокус“ – Пирин  отец Светослав Кючуков, свещеник в храм „Свети Николай“ в Благоевград. По думите му Велика събота се нарича и Великден. „Това е така, защото точно в този ден нашият Господ Иисус Христос, който в деня преди това е разпънат на кръст и умря в събота вечерта срещу неделя възкръсва от мъртвите и побеждава смъртта“, посочи отец Светослав Кючуков. Той коментира, че по този начин той дарява живот на онези, които са в гробовете. „Живот дарува\" е мотото на нас православните християни, това се пее в светата Църква в този ден. Също така и в това вярваме ние“, допълни отец Светослав Кючуков. „На Великден съумяваме да съпреживеем саможертвата на Иисус Христос. Всеки един от нас е достатъчно интелигентен и има достатъчно много информация за православното християнство. Всеки може да реши сам за себе си дали иска, или не иска да съпреживее саможертвата Му“, добави Светослав Кючуков.  \r\nДенис НИКИФОРОВ", "date": "2019.04.27", "title": "Отец Светослав Кючуков, храм „Свети Николай“ – Благоевград: Велика събота се нарича и Великден, защото в нощта срещу неделя Христос възкръсва от мъртвите и побеждава смъртта"}
{"url": "http://www.focus-news.net/news/2019/04/27/2651677/blagoevgrad-za-poredna-godina-v-grada-se-provezhda-festivalat-easter-fest.html", "text": "За поредна година в Благоевград се провежда Великденски фестивал, предаде репортер на  Радио „Фокус“ – Пирин . В центъра на града на улица „Сандо и Петър Китанови“ жителите и гостите на града могат да бъдат публика на музикалния „Easter Fest”. Освен това има и арт базар, където могат да се видят творения на местни и гостуващи артисти. На базара има изобилие от предложения, сред които ръчно правен декор за дома, часовници, домашен мед, вкусен тахан, детски играчки, образователни кукли, бижута, сувенири и интересни модни предложения. Тази година има и дрескод за „Easter Fest 2019”. Всеки гост на събитието трябва да бъде облечен с шарена тениска, на любим анимационен герой или на любима поп&рок банда. Истинското парти започва в този час. Участие ще вземат страхотните музикални надежди от Presto Music School, Златка Таскова Пиано клас и Вокално студио „Фа диез“, а парти-мейкъри ще бъдат DJs LINE UP, DJ Bibi BG, Chris BG MC NAMURO, Dj Ross & Atanas Naso Georgiev N A S O, DiMO (BG) (official)& Mr.K. \r\nОрганизатори и партньори на събитието са Община Благоевград и няколко от големите заведения в града. Фестивалът преминава под знака на благотворителната кампания „Великден за Лия“. \r\nЛивия НИНОВА", "date": "2019.04.27", "title": "Благоевград: За поредна година в града се провежда фестивалът „Easter Fest”"}
{"url": "http://www.focus-news.net/news/2019/04/27/2651672/stevo-pendarovski-vmro-dpmne-i-gordana-silyanovska-davkova-ne-osadiha-sabitiyata-ot-27-april-2017-godina.html", "text": "В този ден бе извършено нападение на  най-високия законодателен дом, с което тогавашната управляваща партия се опита да предотврати мирно предаване на властта. Партията, която тогава организира това нападение , ВМРО-ДПМНЕ и нейният кандидат за президент Гордана Силяновска, нито тогава, нито в последните две години, по никакъв повод, не каза нито една дума за осъждане на този акт, който посрами Македония и я нарежда в кръга на страните, където липсва мир и сигурност за гражданите, заяви кандидатът на СДСМ и коалицията от над 30 партии Стево Пендаровски, цитиран от македонския телевизионен  “Канал 5“ . \r\n„Някои от хората, които щурмуваха Събранието , получиха съдебни присъди, за други делата продължават. Това, което е най-важно и което мисля, че трябва да подчертаем в този изборен контекст преди втория тур, е, че не сме чули политическо осъждане, каквото и да е осъждане, макар от човешки аспект на хората от политическата партия на кандидатите, които сега искат вашето доверие в навечерието на 5 май, вторият тур на президентските избори, каза Пендаровски. \r\nВ съвременна Европа, подчерта той, такъв акт не е виждан през последните няколко века. \r\nНие бяхме първата европейска държава, която направи това, а тези, които го направиха, днес търсят вашето доверие на същата платформа, на същите политически постулати, заявявайки, че искат да си възвърнат властта, кълнейки се в закона и правосъдието. Уважаеми граждани,  всички тези фрази за закон и справедливост ще си заслужават, ще имат тежест,само в случай, че Силяновска и партията, която я подкрепя, осъждат този акт и заявят, че от такива хора, които са го организирали, трябва да се срамуваме . Това е много по-важно от това, което получаваме на изборите, парламентарните мандати, съветническите мандати и броя на гласовете, които ще получим. Това е още по-важно от това дали ще получим или няма да получим дата за преговори през юни“, каза Пендаровски.  Юлиян Марков", "date": "2019.04.27", "title": "Стево Пендаровски: ВМРО-ДПМНЕ и Гордана Силяновска-Давкова не осъдиха събитията от 27 април 2017 година"}
{"url": "http://www.focus-news.net/news/2019/04/27/2651666/veliko-tarnovo-obshtina-svishtov-organizira-velikdenski-sporten-praznik-za-detsa.html", "text": "За поредна година отдел „Образование“ към Община Свищов организира забавления за децата по повод великденските празници, съобщиха от пресцентъра на  Общината . В спортната зала на комплекс „Свищов“ се проведе спортен празник между подготвителните групи на всички детски градини в града. \r\nНа празника присъстваха зам.-кметът Анелия Димитрова и началник отдел „Образование“ Румяна Кузева. Приятна изненада за децата беше появата на кмета Генчо Генчев, който поздрави децата и без да губи време се включи в част от техните забавления. Ръководството на Общината беше подготвило интересни великденски игри, които се развиха в три етапа и донесоха на децата много радост. \r\nВ края на великденския спортен празник, награди и лакомства имаше за всички, тъй като близките резултати между шестте отбора и спортсменството, което показаха, ги направиха равностойни победители.", "date": "2019.04.27", "title": "Велико Търново: Община Свищов организира великденски спортен празник за деца"}
{"url": "http://www.focus-news.net/news/2019/04/27/2651681/vidin-spokoyno-se-osashtestvyava-dvizhenieto-na-gkpp-dunav-most.html", "text": "Спокойно се осъществява движението на ГКПП „Дунав мост“, съобщи  слушател на Радио „Фокус“ . 3-4-километрова колона от тежкотоварни автомобили се е образували от румънска страна след пункта. Няма струпване на леки  автомобили. В района вали слаб дъжд.", "date": "2019.04.27", "title": "Видин: Спокойно се осъществява движението на ГКПП „Дунав мост“"}
{"url": "http://www.focus-news.net/news/2019/04/27/2651669/tass-blagodatniyat-ogan-sleze-v-hrama-na-bozhi-grob-v-erusalim.html", "text": "Благодатният огън се спусна на Великата събота в навечерието на Великден в църквата на Божия гроб в Ерусалим, предава  TACC . \r\nБлагодатният огън  се спуска в  мраморен параклис над пещерата на Божи гроб, където според легендата е погребан Исус Христос. Това събитие се предшества от няколко часа молитви на хиляди хора. От огъня на свещите на Ерусалимския патриарх и на цяла Палестина Теофил III, вярващите запалиха свещите си и разпространиха огъня из храма. \"Христос възкресе! Наистина възкресе!\" - С тези думи на различни езици вярващите от цял свят приветстваха слизането на Благодатния огън. \r\nХрамът на Божия гроб е главният храм на християнския свят. Смята се, че той стои на мястото, където според Светите писания той е бил разпънат, погребан и след това е възкръснал Исус Христос. Това място е открито от пратеници на римския император Константин три века след разпъването на кръста. Всяка година, в навечерието на Православния Великден, там се случва чудо на слизането на Благодатния огън.  Юлиян Марков", "date": "2019.04.27", "title": "ТАСС: Благодатният огън слезе в храма на Божи гроб в Ерусалим"}
{"url": "http://www.focus-news.net/news/2019/04/27/2651682/nezavisimaya-gazeta-ima-li-moskva-sayuznitsi-v-zapadnoto-polukalbo.html", "text": "Има ли Москва съюзници в западното полукълбо, коментира руският вестник  “Независимая газета“  в материал представен без редакторска намеса. \r\nОт началото на украинската криза от 2014 г. много руски граждани имаха впечатлението, че целият “цивилизован свят” открито се обърна срещу Москва. Всички санкции, забрани, черни списъци, заплахи и обиди - имаше повече от достатъчно желаещи да съсипят Русия. \r\nМеждувременно, колкото и странно да изглежда, най-надеждните и лоялни партньори на Русия се намират в Западното полукълбо, на хиляди километри от нейните граници. Всички те следват принципна политика на подкрепа за Русия, те не се оглеждат насам-натам под натиска на \"големите и силните от север\". \r\nЗащо се случва това? И какви са гаранциите, че тези съюзници няма да бъдат разочаровани в Русия и няма да им обърнат гръб? \r\nДа започнем с това - има четири такива държави - Венецуела, Боливия, Никарагуа и Куба. Последните две имаха близки отношения със СССР, но се оказаха банално отхвърлени от съветското, а след това и от руското ръководство. Но дори да си спомняме това предателство, Хавана и Манагуа все още се застъпват за укрепване на отношенията с Москва и правят много, за да ги развият поне минимално. \r\nЩо се отнася до голямата политика, на първо място Венецуела и Никарагуа са най-лоялните партньори на Русия. В рамките на ООН те винаги (подчертава се тази дума) гласуват за предложените от Русия резолюции и се противопоставят на всяко решение, което й вреди. \r\nСимволично е, че Венецуела и Никарагуа официално признаха независимостта на Абхазия и Южна Осетия плюс принадлежността на Крим към Русия (например, нито една страна от постсъветското пространство не направи това). А правителствата на Куба и Боливия, в рамките на различни междуамерикански структури, винаги подкрепят руските интереси там. \r\nВоенното сътрудничество между Венецуела и Русия се развива много активно. Неговото начало беше заложено при президента Уго Чавес. Въпреки че трябва да се отбележи, че оръжията и военното оборудване, произведени в Русия, с които венецуелската армия вече е оборудвана, едва ли ще бъдат от голяма полза в случай на американска военна инвазия. Но за да се предотвратят всякакви внезапни движения от съседна Колумбия и Бразилия, това ще бъде достатъчно. \r\nТрудно е да се оцени бъдещето на икономическото сътрудничество между Русия и нейните съюзници в Латинска Америка. По същество, само с Венецуела има добри перспективи. Но дори и тук има много проблеми, свързани както с факта, че правителството в Каракас вече няма пари за нищо, а и са налице големи рискове поради продължаващата политическа нестабилност и несигурност в страната. \r\nВ допълнение, Венецуела има значителен дълг към Русия, който ще бъде изключително трудно за сегашното правителство на Никола Мадуро да се върне. Нещо повече, при закупуването на венецуелски петрол е много трудно руската страна да го обработва, а още по-малко да го продава във връзка с американските икономически и финансови санкции срещу Каракас, които стават все по-тежки всеки ден. \r\nЩо се отнася до икономическото сътрудничество с Куба, Никарагуа и Боливия, те биха искали да го развият с Москва или в стила на братско сътрудничество със СССР, което някога ги е устройвало, или според схемите, предложени им от Пекин, за изграждането на инфраструктурни съоръжения с китайски заеми,  със силата и с помощта на китайските технологии. \r\nРазбира се, Русия не е в състояние да предостави нещо подобно днес. Плюс това, трябва да се има предвид, че не само тези, но и останалите латиноамерикански страни, в отношенията си с чуждестранни партньори (и не само с Русия), много разчитат на подаръци. От Русия не биха имали нищо против да получат солидни инвестиции в добива на суровини (газ в Боливия), но  да работят на някаква взаимно изгодна търговска основа, те не са особено настроени. \r\nЕто защо, оценявайки ситуацията прагматично, трябва да се признае, че шансовете за развитие на широко и взаимноизгодно икономическо партньорство с четирите страни от Латинска Америка, които подкрепят Русия на световната сцена, не са твърде много. И те са твърде далеч от Москва и ще бъде много скъпо за руския бюджет. И политически Москва е изключително пасивна в поведението си в региона като цяло, въпреки факта, че тези страни са потенциално най-обещаващите за международните й интереси. \r\nКакво ще се случи по-нататък в отношенията със съюзниците на Русия в Западното полукълбо? Позициите на Мадуро във Венецуела са доста крехки: той сам допуска появата на алтернативен президент в страната и всъщност я разделя наполовина. В Боливия Ево Моралес скоро напуска властта и е невъзможно да се предвиди какви връзки ще предпочете неговият наследник с Москва. В Куба ръководството е готово да продължи да развива отношенията си с Русия, но от руска страна ще зависи дали Хавана ще е готова за истинско, а не словесно завръщане на Москва на Острова на свободата, включително във военната сфера.  \r\nТрудно е положението в Никарагуа, където ръководството в лицето на президента Даниел Ортега и неговата съпруга, която заема длъжността вице-президент, е под силен натиск от населението. В допълнение, американската администрация въведе Никарагуа в списъка на диктаторските страни в Западното полукълбо, който трябва да бъде разгледан възможно най-скоро и по-решително. \r\nВъпреки това днес латиноамериканският квартет остава най-надеждният съюзник на Русия. Всички те са пример за тези, които искат само да получат всичко от Москва, но никога и за нищо не са я подкрепяли - бившите съветски републики. Те никога не са предавали руските интереси. Нито пък се присъединиха към нито една кампания на САЩ и Канада за санкции и натиск върху Русия. Друг въпрос е дали Москва е готова да отиде с тях по тази причина на по-тясно сътрудничество, отколкото в момента.  Юлиян Марков", "date": "2019.04.27", "title": "„Независимая газета“: Има ли Москва съюзници в западното полукълбо"}
{"url": "http://www.focus-news.net/news/2019/04/27/2651683/veliko-tarnovo-vavezhda-se-vremenna-organizatsiya-na-dvizhenieto-v-grada-vav-vrazka-s-chestvaneto-na-vazkresenie-hristovo.html", "text": "Въвежда се временна организация на движението в града във връзка с честването на Възкресение Христово. Това съобщиха от пресцентъра на  Общината . \r\nНа 28 април за времето от 20.30 до 21.30 часа за движение ще бъде затворен площад „Цар Асен I“, както и свързаните с него улици. За времето от 00.00 до приключване на събитието ще бъде затворен за движение площад „Цар Асен I“, както и улиците „Иван Вазов“ в участъка от кръстовището с ул. „Читалищна“ до площад „Цар Асен I“, ул. „Читалищна“, включително в участъка от кръстовището с ул. „Михаил Кефалов“ до площад „Цар Асен I“, ул. „Климент Охридски“ в участъка от площад „Цар Асен I“ до каменният мост на река Янтра, ул. „Никола Пиколо“, ул. „Велчо Джамджията“ и ул. „Михаил Кефалов“.", "date": "2019.04.27", "title": "Велико Търново: Въвежда се временна организация на движението в града във връзка с честването на Възкресение Христово"}
{"url": "http://www.focus-news.net/news/2019/04/27/2651684/sport-uest-hem-pobedi-totnam-s-10.html", "text": "Футбол: Уест Хем победи Тотнъм с 1:0 на новия стадион на „шпорите“ с гол на Антонио в 67-ата минута. След победата „чуковете“ остават на 11-то място с 46 точки, а Тотнъм заема третото място с 70 точки, само с три повече от Челси и четири повече от Арсенал, което запазва интригата за третото място два кръга преди края на първенството. В събота ще се июзиграят още пет мача от английската Премиър лига.", "date": "2019.04.27", "title": "Спорт: Уест Хем победи Тотнъм с 1:0"}
{"url": "http://www.focus-news.net/news/2019/04/27/2651687/the-times-of-israel-izrael-e-gotov-da-osvobodi-dvama-siriyski-voynitsi-kato-zhest-na-dobra-volya.html", "text": "Високопоставен служител потвърди в събота, че Израел ще освободи двама сирийски затворници след завръщането по-рано този месец на останките на войник от израелската армия, убит в битка през 1982 година, пише израелското англоезично издание  The Times of Israel . \r\nИзраелският служител каза, че освобождаването на затворниците ще стане като \"жест на добра воля\", добавяйки, че решението е взето през последните дни. \r\nДвама министри съобщиха на „Канал 13”, че решението е взето без обсъждане или одобрение от кабинета. Според израелския закон освобождаването на затворници в рамките на дипломатическа дейност изисква одобрение от правителството, но според новини от Канал 12 това е било заобиколено със съгласието на главния прокурор Авичай Манделблит. \r\nТялото на командира на танк Захари Баумел, вероятно убит в битката за Султан Якуб от първата ливанска война преди почти 37 години, бе върнат от Сирия в Израел по-рано този месец. \r\nТогава висш дипломатически служител каза, че помощта на Русия за връщането на останките на Баумел няма да има „дипломатическа цена“, свързана със ситуацията в Сирия. \r\nИзраелското изявление дойде след като руският пратеник в Сирия обяви освобождаването на затворниците. \r\nРуският представител Александър Лаврентиев заяви в събота, че операцията по връщането  на останките на Баумел е в интерес на Дамаск, тъй като сирийски затворници ще бъдат освободени от израелските затвори. \r\n\"В Русия сме много чувствителни към търсенето на изчезнали и мъртви хора, дори от Втората световна война\", заяви Лаврентиев пред руски телевизионен оператор. \r\n„Поради тази причина, когато беше взето решението да се предаде тялото, благодарихме на сирийската страна за тяхното разбиране”, каза той. \r\n\"Но това действие не беше едностранно - Израел взе решение, което ще трябва да извърши по-късно, да освободи някои от сирийските граждани, които са в израелски затвори\", добави Лаврентиев, който е специален пратеник на президента Владимир Путин за Сирия. \r\nЛаврентиев не се впуска в подробности за това кои затворници ще бъдат освободени. Всекидневникът Haaretz отбеляза, че няколко жители от населени с друзи села от Голанските възвишения понастоящем са задържани за нарушения на сигурността.  Юлиян Марков", "date": "2019.04.27", "title": "The Times of Israel: Израел е готов да освободи двама сирийски войници като жест на добра воля"}
{"url": "http://www.focus-news.net/news/2019/04/27/2651680/otets-svetoslav-kyuchukov-hram-sveti-nikolay-blagoevgrad-vazhno-e-da-imame-v-sartsata-si-radostta-ot-hristovoto-vazkresenie-koyato-da-uspeem-da-dadem-i-na-ostanalite-okolo-nas.html", "text": "Българският бит е изпълнен с много традиции. Това каза за  Радио „Фокус“ – Пирин  отец Светослав Кючуков, свещеник в храм „Свети Николай“ в Благоевград. По думите му е важно да знаем, че ние отиваме в храма не заради традицията и заради това, че сме българи, а най-вече заради това, че ние самите вярваме в Христос. „Ние вярваме във Възкресението от мъртвите, защото това е основно мото в нашата вяра“, добави отец Светослав Кючуков. Той коментира, че Христос е възкръснал от мъртвите, за да може да изкупи всички нас от жилото на смъртта и греха. „Ние вярваме, че с неговата саможертва един ден ще възкръснем заедно с него. Това е централното и важното, което би трябвало да знаем. Не мисля, че е от толкова голямо значение е това дали на Великден ще обиколим църквата веднъж или три пъти“, заяви отец Светослав Кючуков. Той каза още, че е по-важно да имаме в сърцата си радостта и хубавото настроение от Светлото Христово Възкресение, което да успеем да дадем и на останалите около нас. \r\nДенис НИКИФОРОВ", "date": "2019.04.27", "title": "Отец Светослав Кючуков, храм  „Свети Николай“ – Благоевград: Важно е да имаме в сърцата си радостта от Христовото Възкресение, която да успеем да дадем и на останалите около нас"}
{"url": "http://www.focus-news.net/news/2019/04/27/2651679/gl-insp-nikolay-aleksandrov-rd-pbzn-veliko-tarnovo-nay-chestite-intsidenti-po-velikden-sa-svarzani-sas-zapalvane-na-kosi-i-drehi-po-vreme-na-tsarkovnite-sluzhbi.html", "text": "Най-честите инциденти по време на великденските празници са свързани със запалване на коси и дрехи по време на църковните служби. Това съобщи за  Радио „Фокус“ – Велико Търново  гл. инсп. Николай Александров от сектор „Превантивна и контролна дейност“ при Регионална дирекция „Пожарна безопасност и защита на населението“ – Велико Търново. Той препоръча гражданите да пазят подходяща дистанция от хората около тях и да пазят косата и дрехите, когато държат в ръцете си запалена свещ, тъй като те лесно могат да се възпламенят. Препоръчително е дългите коси да бъдат прибрани. Хората трябва да бъдат внимателни при пренасяне на свещите на път от храма към дома, особено при движение с автомобил. Не трябва да оставят свещичка в ръцете на малки деца, докато шофират. Забранено е изхвърлянето безразборно на горящи свещи и клечки кибрит. Гл. инсп. Александров препоръча при влизане в храма да се запомни пътят, по който сме влезли и местата на противопожарните уреди. При инцидент трябва да се запази самообладание и без блъскане да се тръгне към изходите. При евакуация трябва да се следват указанията на персонала и на пристигналите пожарни екипи. \r\n„В къщите горящите свещи се поставят само на безопасни места, върху негорими подложки и на разстояние от горими материали като пердета и завеси. Свещите могат да се използват само на места, където децата и домашните любимци не могат да ги достигнат. Не трябва да се поставят запалени свещи под полици или рафтове. Запалените свещи винаги трябва да се изгасят, когато лягаме да спим или излизаме от стаята или от дома\", каза още той. \r\nНадежда КРЪСТЕВА", "date": "2019.04.27", "title": "Гл. инсп. Николай Александров, РД ПБЗН – Велико Търново: Най-честите инциденти по Великден са свързани със запалване на коси и дрехи по време на църковните служби"}
{"url": "http://www.focus-news.net/news/2019/04/27/2651685/vanya-yordanova-etnolog-chervenoto-yaytse-e-parvata-blazhna-hrana-koyato-se-vkusva-sled-velikdenskiya-post.html", "text": "В неделя църковните камбани възвестяват Христовото Възкресение и началото на тридневни тържества. Това каза за  Радио „Фокус“ – Смолян  етнологът в Регионален исторически музей „Стою Шишков“ – Смолян Ваня Йорданова. След тържествена църковна служба, на която присъстват всички членове на семейството и от която всеки отнася в дома си свещта, която е държал там по време на службата, всички в семейството се борят с яйца за здраве. Вярва се, че чието яйце се окаже най-здраво, той ще бъде най-здрав през годината, поясни тя. „Червеното яйце е и първата блажна храна, която се вкусва след великденския пост. С яйца се черпят още всички гости, които са дошли да честитят празника, даряват се на кумове, на роднини, на съседи. На улицата хората си разменят обичайните поздравления: „Христос Воскресе!“ и „Воистина Воскресе“. Този поздрав се разменя сред хората чак до Спасовден – 40 дни след Великден“, каза още Йорданова. \r\nНели ГЕРГЬОВСКА", "date": "2019.04.27", "title": "Ваня Йорданова, етнолог: Червеното яйце е първата блажна храна, която се вкусва след великденския пост"}
{"url": "http://www.focus-news.net/news/2019/04/27/2651686/veliko-tarnovo-namalyal-e-broyat-na-sklyuchenite-brakove-v-oblastta-prez-2018-godina-uvelichili-sa-se-razvodite.html", "text": "Намалял е броят на сключените бракове в област Велико Търново през 2018 година. Това сочат данни за 2018 година на Териториално статистическо бюро – Север, Отдел „Статистически изследвания – Велико Търново“. От институцията уточниха за  Радио „Фокус“ – Велико Търново , че регистрираните юридически бракове са 807 и са с 56 по-малко от предходната година, а коефициентът на брачност е 3.4‰. От всички регистрирани бракове 70.1%, или 566 са сред населението в градовете, докато в селата са сключени 241 брака. \r\nПрез 2018 година средната възраст при сключване на първи брак за мъжете и жените е съответно 32.1 и 28.9 години. За 84.1% от жените и 83.6% от мъжете, сключили граждански брак през миналата година, той е бил първи. \r\nОт Отдел „Статистически изследвания – Велико Търново“ съобщиха, че броят на разводите през 2018 година е 338 и е с 18 повече от 2017 година. От всички прекратени бракове 74.9% се отнасят за населението в градовете. За 7.7% от жените и 11.5% от мъжете, разтрогнали своите бракове миналата година, разводът не е бил първи. \r\nНадежда КРЪСТЕВА", "date": "2019.04.27", "title": "Велико Търново: Намалял е броят на сключените бракове в областта през 2018 година, увеличили са се разводите"}
{"url": "http://www.focus-news.net/news/2019/04/27/2651665/muhamed-zekiri-sdsm-sega-za-sazhalenie-plashtame-tsenata-za-koaliraneto-s-dsi.html", "text": "Някои партийни служители, включително директори, министри и кметове, полетяха в облаците и, за съжаление, забравиха, че са там именно заради гражданите, казва депутатът и заместник-председател на СДСМ Мухамед Зекири. В интервю за македонското електронно издание  “МКД“   той остана критичен към ДСИ и добавя, че е наясно, че неговите нагласи причиняват проблеми в коалицията, но \"това е демокрация\" \r\nНа въпроса как ще коментира изборните резултати, които той нарича „горчива победа“, Зекири отговаря: \r\n„Мислех за всички онези, които летят в облаците и за съжаление забравиха кой ги е изпратил там, където са. Имам предвид, разбира се, длъжностни лица - партийните директори, министри и кметове. Гражданите са причината, че всички сме част от изпълнителната, законодателната и местната власт. Някои, за съжаление, забравиха това и поставиха себе си над гражданите, които в първия кръг на президентските избори ни изпратиха ясно послание, за да се успокоят. Гражданите са тези, които винаги знаят как да възнаграждават и как да наказват. Властта черпи своята легитимност от гражданите.“ \r\nПопитан, дали с тези свои позиции той не си създава врагове в партията, той отговаря: \r\n„По-голям демократ от нашия лидер  Зоран Заев вярвайте ми няма. Човек, който уважава различно мнение и тези, които изразяват позиции. Но освен това, аз и като журналист, когато изразих своето отношение и сега като политик, когато казвам, никога не съм се ръководил от това дали ще създавам врагове заради моите възгледи. Аз се ръководя от това, което чувствам и мисля, и разбира се, това, което повечето граждани мислят, тоест винаги говоря истината и съм честен… Някои хора обичат да ми казват, че съм идеалист, но всъщност съм реалист. Не е твой приятел, който „тупа по рамото” и не посочва грешките, така че се надявам, че и моите колеги от партията също ме разбраха.“ \r\nНа въпроса как ще коментира намеренията на премиера Зоран Заев за чистка след изборите, той заяви: \r\n„Трябва да има отговорност! Необходимо е да се променят лицата и разбира се и подхода.“ \r\nЗапитан дали създава проблеми в коалицията заради непримиримата си позиция спрямо ДСИ, той подчерта: \r\n„Не знам и не искам да съм лицемерен, защото моите възгледи относно ДСИ са известни на широката общественост, включително и на моите колеги в партията. Ще отговоря на този въпрос с насрещен въпрос на вас и на всеки, който ме пита: какво от това, което съм заявил за отношението ми към ДСИ не е правилно ?! \r\nРазбира се, тези мои възгледи също предизвикват проблеми в коалицията, но това е демокрация. За съжаление сега плащаме и цената на коалицията с ДСИ.“ \r\nЗапитан дали в коалицията между ВМРО-ДПМНЕ и ДСИ и сегашната коалиция не си приличат, той отговори, че задачата и стремежът му е да се промени подхода и да се докаже на обществеността, че не е така.  Юлиян Марков", "date": "2019.04.27", "title": "Мухамед Зекири (СДСМ): Сега, за съжаление, плащаме цената за коалирането с ДСИ"}
{"url": "http://www.focus-news.net/news/2019/04/27/2651678/tass-igor-kolomoyski-e-gotov-da-konsultira-vladimir-zelenski.html", "text": "Украинският предприемач Игор Коломойски е готов да съветва победителя в украинските избори Владимир Зеленски по време на неговото управление като държавен глава. Това заяви самият той в интервю за телевизионния канал  НТВ, видеото от което бе публикувано на интернет страницата на телевизията в събота, предава  TACC . \r\n\"Най-много да го посъветвам за нещо\", каза Коломойски, отговаряйки на въпроса като какъв е готов да работи с екипа на Зеленски. \r\nПредприемачът вярва, че бъдещият президент е поел голяма тежест и това е преди всичко негова отговорност. \"Надяваме се, че той ще се справи,\" каза бизнесменът. \"Готов съм да му помогна със съвети, понякога помагам, но това не е масово явление.\" \r\nПо-рано Коломойски заяви, че възнамерява да се върне в Украйна, ако Зеленски спечели след обявяването на официалните резултати от втория тур от украинската Централна избирателна комисия. \r\nПрез 2015 г. Коломойски бе уволнен от поста на управител на Днепропетровска област поради конфликт с президента Петро Порошенко, след което той постоянно живее извън страната. В Украйна много хора го свързват с влизането в политиката на Зеленски, но самият шоумен, който спечели изборите, многократно е заявявал, че „не е проект на Коломойски“.  Юлиян Марков", "date": "2019.04.27", "title": "ТАСС: Игор Коломойски е готов да консултира Владимир Зеленски"}
{"url": "http://www.focus-news.net/news/2019/04/27/2651690/sport-barselona-e-gotova-da-dade-120-miliona-evro-za-rashford.html", "text": "Футбол: Маркъс Рашфорд продължава да бъде една от приоритетни трансферни цели на Барселона през лятото, пише британският вестник  The Sun . \r\nВ момента 21-годишната звезда изпитва трудности да поднови своя договор с Юнайтед, след неговото изтичане през юни 2020 г. Според изданието Рашфрод не иска да преподписва и ще изчака действията на Барселона на трансферния пазар. Англичанинът има 13 гола през този сезон, вкарвайки и срещу ПСЖ в 1/8-финалите на Шампионската лига в Париж, гол, който тогава класира Манчестър Юнайтед напред.", "date": "2019.04.27", "title": "Спорт: Барселона е готова да даде 120 милиона евро за Рашфорд"}
{"url": "http://www.focus-news.net/news/2019/04/27/2651691/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Условията за пътуване са добри, видимостта е отлична. Движението на моторни превозни средства се осъществява безпроблемно по пътищата в областта.  \r\nДо 15 май е затворено дясното платно за движение на бул. „Проф. Яким Якимов” в Бургас от кръговото кръстовище с бул. „Стефан Стамболов” до кръговото с ул. „Янко Комитов” поради извършване на ремонтни дейности на дясното платно за движение. Движението се извършва двупосочно в лявото платно. Интензивен е трафикът по входно-изходните пътни артерии на град Бургас, както и по някои участъци в централната градска част по бул. „Стефан Стамболов“ в района на кръстовището с бул. „Демокрация“, както и в района на кръстовището с кръгово движение „Трапезица“. Нормално се осъществява движението и в района на кръстовището между ул. „Христо Ботев“ с бул. „Сан Стефано“, както и това в района на кръстовището между улиците „Генерал Гурко“ и „Цар Симеон“. \r\nДеница ДИМИТРОВА", "date": "2019.04.27", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/04/27/2651689/kyustendil-ogranicheno-e-dvizhenieto-za-avtomobili-nad-35-tona-na-tretoklasen-pat-smolichano-pelatikovo-ot-km-10-do-km-14-poradi-propadane-na-chast-ot-patnoto-platno.html", "text": "Нормално се осъществява движението на територията на областта. Това съобщи за  Радио „Фокус’’ – Пирин  дежурният служител в Областно пътно управление - Кюстендил. Ограничено е движението за товарни автомобили над 3.5 тона на третокласен път Смоличано - Пелатиково от км 10 до км 14 поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар и Ваксево. Двупосочно в една лента се извършва движението на третокласен път 107 в участъка между село Пастра и Рилски манастир от км 27+575 до км 27+825 поради аварийно-възстановителни дейности по укрепването свлачищни процеси. Участъкът е сигнализиран със светофарна уредба и сигналисти. \r\nДенис НИКИФОРОВ", "date": "2019.04.27", "title": "Кюстендил: Ограничено е движението за автомобили над 3.5 тона на третокласен път Смоличано - Пелатиково от км 10 до км 14 поради пропадане на част от пътното платно"}
{"url": "http://www.focus-news.net/news/2019/04/27/2651692/pleven-proliven-dazhd-vali-po-patya-sofiya-ruse-v-rayona-na-telish.html", "text": "Проливен дъжд вали по пътя София – Русе в района на Телиш, предаде репортер на  Радио „Фокус“ . Видимостта е намалена. Движението се осъществява спокойно.  \r\n„Фокус“ призовава да бъдете внимателни и толерантни на пътя.", "date": "2019.04.27", "title": "Плевен: Проливен дъжд вали по пътя София – Русе в района на Телиш"}
{"url": "http://www.focus-news.net/news/2019/04/27/2651694/veliko-tarnovo-natovaren-e-trafikat-po-osnovnite-patni-arterii-na-teritoriyata-na-oblastta.html", "text": "Натоварен е трафикът по основните пътни артерии на територията на областта, предаде репортер на  Радио „Фокус“ – Велико Търново . Полицейското присъствие е засилено.  Условията за пътуване са добри. Пътните настилки са сухи. Времето е слънчево. Температурата е 26 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, като обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на път Чешма - Кесарево поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. Движението по път Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.04.27", "title": "Велико Търново: Натоварен е трафикът по основните пътни артерии на територията на областта"}
{"url": "http://www.focus-news.net/news/2019/04/27/2651697/sofiya-vlak-e-blasnal-mazh-v-uchastaka-mezhdu-garite-gorna-banya-i-zaharna-fabrika.html", "text": "Влак е блъснал мъж в участъка между гарите Горна Баня и Захарна фабрика. Това съобщиха за  Агенция „Фокус“  от пресцентъра на  БДЖ . Инцидентът е станал в 16.55 часа. Влакът се е движел в посока от Благоевград към София. В момента се извършват следствени действия на място. Движението на влаковете е преустановено. Очаква се след 2 часа да бъде възстановено.", "date": "2019.04.27", "title": "София: Влак е блъснал мъж в участъка между гарите Горна Баня и Захарна фабрика"}
{"url": "http://www.focus-news.net/news/2019/04/27/2651696/veliko-tarnovo-obnoveniyat-hram-sveto-preobrazhenie-v-svishtov-shte-bade-otkrit-na-29-april.html", "text": "На 29 април ще отвори врати обновеният храм „Свето Преображение“ в Свищов, съобщиха от пресцентъра на  Общината . Великотърновският митрополит Григорий ще отслужи света Литургия, след което предстои концерт на квартет „Светоглас“ и Първи български хор „Янко Мустаков“. \r\nОбщина Свищов кани всички миряни на освещаването на храма на 29 април от 9.00 часа.", "date": "2019.04.27", "title": "Велико Търново: Обновеният храм „Свето Преображение“ в Свищов ще бъде открит на 29 април"}
{"url": "http://www.focus-news.net/news/2019/04/27/2651698/veliko-tarnovo-blizo-60-ot-naselenieto-na-oblastta-e-v-trudosposobna-vazrast-za-2018-g-koeto-e-s-18-po-malko-spryamo-predhodnata-godina.html", "text": "59.2% от населението на област Велико Търново е в трудоспособна възраст. Това сочат данни на Териториално статистическо бюро – Север, отдел „Статистически изследвания – Велико Търново“ за 2018 година. От институцията уточниха за  Радио „Фокус“ – Велико Търново , че населението в трудоспособна възраст към 31 декември 2018 г. в област Велико Търново е 139 668 души, като мъжете са 73 386, а жените – 66 282. Трудоспособното население е намаляло с 2 539 души, или с 1.8% спрямо предходната година. Към края на 2018 година над трудоспособна възраст са 64 043 души, или 27.2%, а под трудоспособна възраст – 31 997 души, или 13.6% от населението на областта. В териториален аспект най-голям относителен дял на населението в трудоспособна възраст се наблюдава в община Велико Търново – 62.9%, а най-малък – в община Сухиндол – 51.5%. \r\nОт Отдел „Статистически изследвания – Велико Търново“ посочва, че възпроизводството на трудоспособното население се характеризира чрез коефициента на демографско заместване, който показва съотношението между броя на влизащите в трудоспособна възраст и броя на излизащите от трудоспособна възраст. Към 31 декември това съотношение е 59. За сравнение, през 2001 година всеки 100 лица, излизащи от трудоспособна възраст в област Велико Търново, са били замествани от 119 млади хора. \r\nВ териториален аспект коефициентът на демографско заместване е най-неблагоприятен в община Свищов – 48, а най-благоприятен – в община Стражица – 98. \r\nНадежда КРЪСТЕВА", "date": "2019.04.27", "title": "Велико Търново: Близо 60% от населението на областта e в трудоспособна възраст за 2018 г., което е с 1.8% по-малко спрямо предходната година"}
{"url": "http://www.focus-news.net/news/2019/04/27/2651699/pregled-na-mezhdunarodnite-novini-do-18-chasa-agentsiya-fokus.html", "text": "Благодатният огън се спусна на Великата събота в навечерието на Великден в църквата на Божия гроб в Ерусалим, предава  TACC . \r\nБлагодатният огън  се спуска в  мраморен параклис над пещерата на Божи гроб, където според легендата е погребан Исус Христос. Това събитие се предшества от няколко часа молитви на хиляди хора. От огъня на свещите на Ерусалимския патриарх и на цяла Палестина Теофил III, вярващите запалиха свещите си и разпространиха огъня из храма. \"Христос възкресе! Наистина възкресе!\" - С тези думи на различни езици вярващите от цял свят приветстваха слизането на Благодатния огън. \r\nХрамът на Божия гроб е главният храм на християнския свят. Смята се, че той стои на мястото, където според Светите писания той е бил разпънат, погребан и след това е възкръснал Исус Христос. Това място е открито от пратеници на римския император Константин три века след разпъването на кръста. Всяка година, в навечерието на Православния Великден, там се случва чудо на слизането на Благодатния огън. \r\n*** Руският президент Владимир Путин заяви, че първата тема по време на неговите възможни преговори с избрания от Украйна президент Владимир Зеленски ще бъде урегулирането в Донбас, предава  TACC \r\n\"Ако имаме среща, започнем преговори, които не изключвам, тогава първо трябва да кажем как да се сложи край на конфликта в югоизточна Украйна\", каза Путин, отбелязвайки, че за уреждането има \"само един начин - изпълнението на споразуменията от Минск\". \r\nОтговаряйки на въпроса колко скоро Путин е готов да \"се яви пред Зеленски\", руският лидер отбеляза: \"Владимир Зеленски все още не е издигнат в ранг на светец, още по-малко Господ Бог, и едва ли трябва да застана пред пред него в каквото и да е качество.\" \r\nРуският лидер обърна внимание на изявленията на Зеленски по време на предизборната кампания, че няма да подпише указ за амнистия за участниците в конфликта в Донбас и не се съгласи с предоставянето на специален статут на съответните територии, които са ключови точки от споразуменията в Минск от 2015 година. \"И как е възможно без спазването на Минските споразумения за решаване на проблема с ЛНР/ДНР? Бих искал да му задам тези въпроси и да обсъдим тези теми\", каза руският лидер. \r\nТой подчерта, че голям брой украински граждани гласуваха за Зеленски. \"Всички са уморени  от този конфликт (в Донбас), всички са уморени от него. И всички очакват новото политическо ръководство, включително бъдещия президент, да разреши тези задачи. Но, макар да е вече на прага, бъдещият президент първоначално заявява, че той няма да изпълни споразуменията от Минск - и как тогава ще се реши този проблем? \" - каза Путин, отбелязвайки, че би искал да разбере позицията на Зеленски. \r\nПутин също каза, че би искал да изясни икономическите въпроси, по-специално дали ще бъде подписано ново споразумение за транзита на руски газ през Украйна. \r\n*** Участниците във форума „Един пояс - един път” сключиха 283 споразумения на обща стойност 64 млрд. долара, съобщи президентът на Китай Си Дзинпин в събота, обобщавайки  резултатите от форума в китайската столица, предава  TACC . \r\n\"По време на подготовката и по време на този форум страните сключиха 283 споразумения. Сред тях са междуправителствени споразумения за сътрудничество, както и документи за проекти за практическо сътрудничество, за създаване на специализирани платформи за многостранно сътрудничество в отделни области, доклад за напредъка на сътрудничеството в рамките на  „Един пояс - един път \" и доклада на консултативния съвет\", посочи той. \r\n\"Като организатор на форума Китай ще публикува списък на споразуменията. Представители на бизнеса, които участваха във форума, подписаха споразумения за проекти за сътрудничество на стойност над 64 млрд. долара\", заяви Си Дзинпин. \r\n\"Тези резултати показват, че сътрудничеството в рамките на инициативата  „Един пояс - един път \"е търсено в съвременната епоха. Инициативата поставя на преден план интересите на хората, широко се подкрепя и е от полза за всички страни,\" каза китайският президент. \r\nСи Дзинпин отбеляза, че предприятията трябва да бъдат ключови участници в инициативата на китайското правителство „Един пояс - един път“. \r\n„Ще се придържаме към пазарните принципи при реализирането на инициативата, като предприятията трябва да бъдат ключови участници в„ Един пояс - един път ”, каза Си Дзинпин. „Това ще повиши конкурентоспособността на проектите и ще създаде справедлива бизнес среда за инвеститорите в дългосрочен план, ”- каза китайският президент. \r\nСпоред него страните, участващи в инициативата, ще продължат да \"работят за диверсификация на каналите за финансиране на проекти\". Си Сзинпин посочи, че \"те ще приветстват участието на чуждестранни финансови институции в неговото прилагане\". \r\nКитайският лидер каза, че страните, участващи в инициативата, са се съгласили да засилят сътрудничеството си на сушата, във въздуха, в морето, както и в цифровата сфера. \r\n\"Установихме ключови области за по-нататъшно сътрудничество, договорихме да развиваме сътрудничеството по пътищата, по море, във въздуха, както и в онлайн средата, за да насърчим развитието на висококачествена, устойчива, достъпна и приобщаваща инфраструктура,\" каза Си Дзинпин. \r\nТой отбеляза също, че участниците във форума са се съгласили да работят \"за създаването на икономически коридори и зони за търговско и икономическо сътрудничество\". \r\n*** Украинският предприемач Игор Коломойски е готов да съветва победителя в украинските избори Владимир Зеленски по време на неговото управление като държавен глава. Това заяви самият той в интервю за телевизионния канал  НТВ, видеото от което бе публикувано на интернет страницата на телевизията в събота, предава  TACC . \r\n\"Най-много да го посъветвам за нещо\", каза Коломойски, отговаряйки на въпроса като какъв е готов да работи с екипа на Зеленски. \r\nПредприемачът вярва, че бъдещият президент е поел голяма тежест и това е преди всичко негова отговорност. \"Надяваме се, че той ще се справи,\" каза бизнесменът. \"Готов съм да му помогна със съвети, понякога помагам, но това не е масово явление.\" \r\nПо-рано Коломойски заяви, че възнамерява да се върне в Украйна, ако Зеленски спечели след обявяването на официалните резултати от втория тур от украинската Централна избирателна комисия. \r\nПрез 2015 г. Коломойски бе уволнен от поста на управител на Днепропетровска област поради конфликт с президента Петро Порошенко, след което той постоянно живее извън страната. В Украйна много хора го свързват с влизането в политиката на Зеленски, но самият шоумен, който спечели изборите, многократно е заявявал, че „не е проект на Коломойски“. \r\n*** Високопоставен служител потвърди в събота, че Израел ще освободи двама сирийски затворници след завръщането по-рано този месец на останките на войник от израелската армия, убит в битка през 1982 година, пише израелското англоезично издание  The Times of Israel . \r\nИзраелският служител каза, че освобождаването на затворниците ще стане като \"жест на добра воля\", добавяйки, че решението е взето през последните дни. \r\nДвама министри съобщиха на „Канал 13”, че решението е взето без обсъждане или одобрение от кабинета. Според израелския закон освобождаването на затворници в рамките на дипломатическа рамка изисква одобрение от правителството, но според новини от Канал 12 това е било заобиколено със съгласието на главния прокурор Авичай Манделблит. \r\nТялото на командира на танк Захари Баумел, вероятно убит в битката за Султан Якуб от първата ливанска война преди почти 37 години, бе върнат от Сирия в Израел по-рано този месец. \r\nТогава висш дипломатически служител каза, че помощта на Русия за връщането на останките на Баумел няма да има „дипломатическа цена“, свързана със ситуацията в Сирия. \r\nИзраелското изявление дойде след като руският пратеник в Сирия обяви освобождаването на затворниците. \r\nРуският представител Александър Лаврентиев заяви в събота, че операцията по връщането  на останките на Баумел е в интерес на Дамаск, тъй като сирийски затворници ще бъдат освободени от израелските затвори. \r\n\"В Русия сме много чувствителни към търсенето на изчезнали и мъртви хора, дори от Втората световна война\", заяви Лаврентиев пред руски телевизионен оператор. \r\n„Поради тази причина, когато беше взето решението да се предаде тялото, благодарихме на сирийската страна за тяхното разбиране”, каза той. \r\n\"Но това действие не беше едностранно - Израел взе решение, което ще трябва да извърши по-късно, да освободи някои от сирийските граждани, които са в израелски затвори\", добави Лаврентиев, който е специален пратеник на президента Владимир Путин за Сирия. \r\nЛаврентиев не се впуска в подробности за това кои затворници ще бъдат освободени. Всекидневникът Haaretz отбеляза, че няколко жители от населени с друзи села от Голанските възвишения понастоящем са задържани за нарушения на сигурността. \r\n*** Премиерът Зоран Заев изпрати послание за обединение по повод двегодишнината от събитията в парламента. Заев в Струмица заяви, че бъдещето на страната зависи от правилността на индивидуалните решения. Той посочи, че днешната дата, 27 април, е предупреждение накъде водят  политиките на разделение и действията само в полза на личните интереси, цитира думите му  македонската редакция на радио  “Свободна Европа“ . \r\n„На този ден ние спасихме страната от злите намерения и алчността за власт. На този ден, в дома на гражданите, ние защитавахме демокрацията и застанахме на пътя на автокрацията. 27 април ни напомня за нашата отговорност и за пролятата кръв, за да спрем злото, да го заменим с гражданския призив, който ни призовава да вървим напред,“ каза Заев.", "date": "2019.04.27", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/04/27/2651700/sofiya-mazhat-blasnat-ot-vlak-mezhdu-garite-gorna-banya-i-zaharna-fabrika-e-pochinal-na-myasto.html", "text": "Mъжът, блъснат от влак между гарите Горна Баня и Захарна фабрика, е починал на място. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Тя уточни, че починалият е на 30 години. Няма други пострадали при инцидента.", "date": "2019.04.27", "title": "София: Mъжът, блъснат от влак между гарите Горна Баня и Захарна фабрика, е починал на място"}
{"url": "http://www.focus-news.net/news/2019/04/27/2651688/otets-svetoslav-kyuchukov-hram-sveti-nikolay-blagoevgrad-v-nedelya-shte-posreshtnem-s-radost-v-sartsata-si-hristovoto-vazkresenie.html", "text": "В неделя ще посрещнем с радост в сърцата си Христовото Възкресение. Това каза за  Радио „Фокус“ – Пирин  отец Светослав Кючуков, свещеник в храм „Свети Николай“ в Благоевград. Той отправи послание към всички православни християни и към слушателите на Радио „Фокус“. „Нека всички да бъдат живи и здрави, да се обичат, да се поздравяват с радост в сърцата с най-хубавият християнски поздрав: „Христос Воскресе“, посочи отец Светослав Кючуков. Той допълни, че не случайно църквата е отредила 40 дни от Възкресение Христово до Спасовден вместо с добър ден, православните християни да се поздравяват с този най-хубав, най-светъл и божествен поздрав. „Христос Възкръсна, Наистина Възкръсна или казано на църковно-славянски Христос Воскреве – Воистина Воскресе“, добави отец Светослав Кючуков. \r\nДенис НИКИФОРОВ", "date": "2019.04.27", "title": "Отец Светослав Кючуков, храм „Свети Николай“ – Благоевград: В неделя ще посрещнем с радост в сърцата си Христовото Възкресение"}
{"url": "http://www.focus-news.net/news/2019/04/27/2651703/kyustendil-zaradi-silniya-vyatar-sa-padnali-drebni-otlomki-ot-sgradata-na-bivshata-dzhamiya-fatih-mehmed.html", "text": "Заради силния вятър са паднали дребни отломки от сградата на бившата джамия \"Фатих Мехмед\". Това съобщи за  Радио \"Фокус\" - Кюстендил  Катя Табачка, говорител на Областна дирекция на МВР - Кюстендил. Тя уточни, че сигналът е подаден към Регионална  дирекция  \"Пожарна безопасност и защита на населението\" - Кюстендил.  Няма пострадали хора и нанесени материални щети. Районът е обезопасен. Информирана е Община Кюстендил за предприемане на допълнителни мерки за сигурност.  Паднали дървета има по пътя за селата Гирчевци и Слокощица. Заради бурята на много места има прекъсване на електрозахранването. \r\nВенцеслав ИЛЧЕВ", "date": "2019.04.27", "title": "Кюстендил: Заради силния вятър са паднали дребни отломки от сградата на бившата джамия \"Фатих Мехмед\""}
{"url": "http://www.focus-news.net/news/2019/04/27/2651702/daily-sabah-nato-v-ochite-na-turtsiya.html", "text": "Тарик Огюзлу, професор в катедрата по политически науки и международни отношения от Университета в Анталия  публикува в турското англоезично издание  Daily Sabah  материал озаглавен„НАТО в очите на Турция“ , представен от Агенция „Фокус“ без редакторска намеса. \r\nТурция е един от най-важните членове на НАТО след присъединяването си към Алианса през 1952 г. След като определи своята политика в областта на външните работи, отбраната и сигурността в продължение на много години на базата на членството в НАТО, Турция започна да възприема по-съмнителна и критична перспектива към алианса с края на Студената война. Въпреки че НАТО продължава да поддържа значението си в изграждането на турската външна политика и политика на сигурност, би било погрешно да се предположи, че това е на същото ниво, както по време на Студената война. \r\nВъпреки че елитните групи поддържат ангажимента си към НАТО, нараства скептицизмът към Запада като цяло. През последното десетилетие Турция се отдалечава относително от Запада. Степента на разминаване между турската външна политика и политиката на сигурност и тези на Западния свят се увеличава. \r\nСлед края на Втората световна война Турция искаше да се присъедини към НАТО главно от гледна точка на сигурността. Без да разполага със средствата да се справи със заплахите, произтичащи от самия Съветски съюз, Турция искаше да осигури помощ от Запада, като се присъедини към НАТО. От самото начало, НАТО е предимно колективна отбранителна организация за Турция. От друга страна, американските стратези предположиха, че задачата за изпълнение на стратегиите на НАТО за ограничаване и възпиране срещу Съветския съюз ще бъде много по-лесна, ако Турция се присъедини към съюза и предотврати проникването на СССР в регионите на Източното Средиземноморие и Близкия Изток. \r\nДруг фактор, който накара Турция да потърси членство в НАТО, беше, че това ще представлява важен етап в десетилетието на западния процес на европеизация . Благодарение на членството в НАТО, Турция може да твърди много години, че е западна / европейска държава.  \r\nЗа разлика от други западни международни организации, за Турция винаги е било много по-лесно да легитимира своята западна / европейска идентичност чрез НАТО, тъй като Алиансът е предимно организация за колективна отбрана и оценява географското положение и военните способности на Турция повече от нейните вътрешни характеристики. \r\nВъпреки кубинската ракетна криза през 1962 г., кризата с Джонсън Питър през 1964 г., кризата с оръжейното ембарго през 1975 г. и антиамериканските отношения, появяващи се от време на време по време на периода на Студената война НАТО запазва привилегированата си позиция в мисленето на Турция за сигурност през по-голямата част от периода на Студената война. Най-отличителната характеристика на подхода на Турция към Съюза през този период е, че турският елит интерпретира рисковете да бъде изоставен от НАТО като много по-важен от рисковете да бъдеш притиснат от някои политики на алианса. \r\nСлед края на Студената война отношението на Турция към НАТО започна да се променя. Последните две десетилетия показаха, че в сравнение със съседите си, геополитическите възможности  на Турция са се подобрили значително. Едновременно с това Турция започна да играе по-активни външнополитически роли. Международната система също е придобила многополюсен характер, като строгите ограничения на епохата на Студената война наближават своя край. Подобни фактори постепенно превърнаха в остаряла  едноизмерната и центрирана в НАТО турската външна политика и политика на сигурност. Докато краят на Студената война намали заплахите, произтичащи от Съветския съюз и положително засегна турско-руските отношения, развитието в Близкия изток, Балканите и Кавказ започнаха да стават все по-важни в контекста на сигурността на Турция. Тъй като капацитетът за маневриране на Турция се е увеличил и нейният капацитет да помогне за оформянето на регионалното развитие, стана по-силен, постепенно става необходимо Турция да приеме различни методи и инструменти в своята външна политика. \r\nПо време на управлението на правителствата наПартията на справедливостта и развитието (ПСР) Турция полага големи усилия да подобри отношенията си със съседните страни, особено с Русия и Иран, и да създаде зони на мир и стабилност в своята обкръжаваща среда. Ако Турция продължи да следва предимно ориентирана към НАТО външна политика и политика на сигурност, тя най-вероятно нямаше да постигне целите си. Във време на растящо стратегическо противопоставяне между Запада от една страна и Русия и Иран, от друга, Анкара не се чувства ограничена от членството си в НАТО в отношенията си с Москва и Техеран. \r\nСъображенията, основани на идентичността, които бяха много полезни за оформянето на отношението на Турция към НАТО по време на Студената война, също започнаха да се променят с настъпването на 90-те години. Общото отношение, възприето от всички правителства през последните две десетилетия, е, че националната идентичност на Турция не може да бъде определена само по отношение на западния свят. Тази тенденция се задълбочи през последното десетилетие, тъй като последователните правителства на ПСР определиха Турция като централна държава, наследила наследството на Османската империя. Турските управници все повече приемат ориентиран към Турция светоглед при определянето на националните интереси и политики. \r\nКато част от новата си национална идентичност и външнополитическото мислене, Турция играе по-силна и по-силна роля в процеса на трансформация на НАТО, където Турция иска да стане субект и собственик на алианса, вместо да бъде само точка от дневния ред на НАТО за трансформация. Турция иска да гарантира, че политиките на НАТО не поставят в опасност отношенията на Турция със нейните съседи и позитивния й имидж в ислямския свят. Ахилесовата пета на Турция по време на процеса на трансформация на НАТО беше да се почувства сплотена между традиционните си партньори в НАТО и нейните съседи на изток, юг и север. Например, в съответствие със своята критична позиция в процеса на трансформация на НАТО, Турция полага големи усилия да върви по тънката линия между НАТО и Русия. Балансиращата роля на Турция в това отношение наскоро стана по-трудна от всякога, тъй като Вашингтон показва ожесточена съпротива срещу плановете на Анкара да закупи ракети С-400 от Москва, за да подобри способността си за противовъздушна отбрана. \r\nВ очите на Турция разширяването на НАТО е по-близо до Русия и усилията й за увеличаване на военното й присъствие в Черно море не трябва да карат руснаците да се чувстват обсадени. В противен случай това би могло да тласне Русия да следва по-националистически и експанзионистични политики. Това на свой ред може да доведе до определяне на турско-руските отношения въз основа на съперничество и враждебност. Подобно на други европейски съюзници, особено Германия и Франция, Турция е на мнение, че на опасенията на Русия трябва да бъде даден по-голям приоритет при разработването на политиките на НАТО за разширяването, военните дислокации в Източна Европа и системата за ракетна отбрана. Въпреки факта, че Турция даде подкрепата си за последните усилия на НАТО за укрепване на нейните инициативи и способности за възпиране и способности в Източна Европа вследствие на руската агресивност в Украйна, не би било погрешно да се твърди, че Турция е положила максимални усилия да приеме балансиран и предпазлив подход в това отношение. \r\nДруга характеристика на променящото се отношение на Турция към НАТО е, че въпреки че е приела критична позиция по време на процеса на трансформация на НАТО, Турция е обърнала особено внимание, да не наложи вето на нито едно конкретно решение, за което са се споразумели всички останали съюзници. Най-добрият пример за това отношение се случи по повод военната операция на НАТО в Либия. Първоначално Турция се противопостави на намесата на НАТО в Либия. Турция беше изключително чувствителна по отношение на възможността тази операция на НАТО да причини тежки човешки загуби в Либия и да повлияе негативно на имиджа на Турция в целия ислямски свят. След като обаче съюзниците разрешиха разногласията си и решиха, че НАТО трябва да поеме оперативната отговорност, Турция стана част от този консенсус. Въпреки това Турция изигра важна роля в определянето на границите и оперативния мандат на операцията, която бе осъществена в Либия. \r\nТурция също иска да играе активна роля в усилията на НАТО да достигне до регионите на Близкия изток, Източното Средиземноморие и Персийския залив. Турция активно подкрепя Средиземноморския диалог на НАТО и Истанбулските инициативи за сътрудничество (ICI). Турция подкрепи усилията на НАТО за развитие на трайно сътрудничество в областта на сигурността със страните от тези региони и за проектиране на нейните ценности. \r\nНовото отношение на Турция към НАТО сега се формира все повече чрез анализи, основани на повече интереси, отколкото на съображения, свързани с идентичността. Рисковете да бъдат увлечени от политиките на НАТО, а не рисковете да бъдат изоставени от съюза, изглежда са по-важни за турците, които взимат решения. Тъй като зависимостта на Турция от НАТО по отношение на сигурността и идентичността намаля, Турция възприе по-критично отношение към съюза. \r\nВъпреки че зависимостта на Турция от НАТО намалява и Алиансът губи предишната си привилегирована позиция в турските очи, Турция все още отдава значение на НАТО. Нарастващият спектър на териториална дезинтеграция в Ирак и Сирия, трансформацията на Близкия изток в невъзможна анархична среда след изтеглянето на американската армия и новата динамика на кюрдското движение в региона изглежда са допринесли за турската чувство на несигурност. Членството в НАТО все още е важно, като се има предвид, че продължаващата вътрешна война в Сирия носи риск от поставяне на териториалната сигурност на Турция в опасност. \r\nЧленството в НАТО все още е най-важното доказателство за мястото на Турция в западната международна общност. Оттеглянето от НАТО или възприемането на обструктивно отношение в рамките на съюза може да доведе до сериозни подозрения за намеренията и интересите на външната политика на Турция. Тази ситуация ще се отрази негативно на отношенията на Турция със западните участници. НАТО все още е важно за Турция, но променящата се идентичност и интереси на Турция ще продължат да водят турските политици да приемат повече въпроси и критични нагласи към Алианса през следващите години.  Юлиян Марков", "date": "2019.04.27", "title": "Daily Sabah: НАТО в очите на Турция"}
{"url": "http://www.focus-news.net/news/2019/04/27/2651701/predstoyashti-sabitiya-v-stranata-za-28-april-agentsiya-fokus.html", "text": "*** \r\nОт 11.00 часа в митрополитската катедрала „Св. Вмчца Неделя“ Негово Светейшество Неофит Патриарх Български и митрополит Софийски ще участва в отслужването на Пасхална вечерня. \r\n*** \r\nОт 10.00 часа на градския площад в Аксаково ще се проведе Великденски концерт. \r\n*** \r\nОт 11.30 часа на площад „Македония“ Биг Бенд – Благоевград и музикално училище „Presto“ ще изнесат концерт в първия ден на Възкресение Христово. \r\n*** \r\nОт 11.00 часа на площада в селото април ще се проведе детско парти с много изненади.  \r\n*** \r\nОт 11.00 часа с концерт на група „Горещ пясък“, ансамбъл „Зорница“ и квартет солисти от хор „Милка Стоева“ ще бъде открито 35-то издание на Национална изложба на цветя „Флора Бургас“.  \r\n*** \r\nОт 11.00 часа Туристически комплекс „Акве Калиде“ организира великденски празник за своите посетители. \r\n*** \r\nОт 11.00 часа в парк в ж.к. „Изгрев“ ще се проведе  „Великденско хоро“ – празничен концерт с танцови и певчески колективи, инструменталисти и вокални изпълнители.  \r\n*** \r\nОт 11.00 часа на  пл. \"Тройката\" ще се проведат великденски игри. От 12.00 часа ще се проведе празничен концерт с участието на народната певица Жечка Сланинкова и ансамбъл \"Странджа\". \r\n***  \r\nОт 11.00 часа в Храм „Възкресение Христово” ще се извърши богослужение на Второ Възкресение.  \r\n***  \r\nОт 21.00 часа на Площад „Цар Асен I” ще бъде излъчен Аудио-визуален спектакъл „Царевград Търнов- звук и светлина. \r\n*** \r\nОт 11.00 часа на пл. „Христо Ботев“ Негово Високопреосвещенство Григорий ще произнесе великденски поздрав и ще се проведе концерт на духов оркестър при НЧ „Развитие“ и народния певец Светлин Миланов. \r\n*** \r\nОт 17.30 часа на площад „Велбъжд” ще се проведе инициативата „Великденско хоро”. \r\n*** \r\nОт 10.30 часа на открита естрада пред храм „Св. св. Кирил и Методий” ще се проведе Великденският концерт на Община Монтана. \r\n*** \r\nОт 10.30 часа площад „Стефан Стамболов“ април ще се проведе инициативата „Ася в страната на талантите“ под мотото „Великденски чудеса в страната на талантите”. \r\n*** \r\nОт 11.30 часа на централния площад в града Както местната традиция повелява, на светлия християнски празник – Великден, танцовите клубове от Поморие отново ще извият цветни „Великденски хорà“.  \r\n*** \r\nОт 10.30 часа в храм “Св. великомъченица Неделя“ в кв. „Райково“ ще се проведе Пасхално последование на Второ Възкресение. \r\n*** \r\nОт 11.30 часа на площада пред Общината ще се проведе Великденски концерт на ОФА „Загоре“. \r\n*** \r\nОт 11.30 часа на площад „Стоян Мавродиев“ ще се състои разничната инициатива „Шарено яйце на шарено хоро“. \r\n*** \r\nОт 11.00 часа на пл. Кристал ще се състои общоградски фолклорен концерт с участието на ансамбъл „Добруджа“- Добрич. \r\n*** \r\nОт 11.30 часа на площад „Стоян Мавродиев“ ще се състои празничната инициатива \"Шарено яйце на шарено хоро\". \r\n*** \r\nОт 12.00 часа в парк „Св. Троица“, до храм „Св. Троица“ в столичния р-н „Илинден“ (на ъгъла на ул. „Цар Симеон“ и бул. „Константин Величков“) Патриотите от ВМРО ще открият предизборната кампания на листата за Евроизборите през месец май.", "date": "2019.04.27", "title": "Предстоящи събития в страната за 28 април (Агенция „Фокус“)"}
{"url": "http://www.focus-news.net/news/2019/04/27/2651693/zoarn-zaev-ot-pravilnostta-na-individualnite-resheniya-zavisi-badeshteto-na-darzhavata.html", "text": "Премиерът Зоран Заев изпрати послание за обединение по повод двегодишнината от събитията в парламента. Заев в Струмица заяви, че бъдещето на страната зависи от правилността на индивидуалните решения. Той посочи, че днешната дата, 27 април, е предупреждение накъде водят  политиките на разделение и действията само в полза на личните интереси, цитира думите му  македонската редакция на радио  “Свободна Европа“ . \r\n„На този ден ние спасихме страната от злите намерения и алчността за власт. На този ден, в дома на гражданите, ние защитавахме демокрацията и застанахме на пътя на автокрацията. 27 април ни напомня за нашата отговорност и за пролятата кръв, за да спрем злото, да го заменим с гражданския призив, който ни призовава да вървим напред,“ каза Заев.  Юлиян Марков", "date": "2019.04.27", "title": "Зоарн Заев: От правилността на индивидуалните решения зависи бъдещето на държавата"}
{"url": "http://www.focus-news.net/news/2019/04/27/2651705/pleven-proliven-dazhd-pridruzhen-s-gradushka-vali-nad-grada.html", "text": "Проливен дъжд, придружен с градушка, вали над града, предаде слушател на  Радио „Фокус“.  Има наводнени улици.", "date": "2019.04.27", "title": "Плевен: Проливен дъжд, придружен с градушка, вали над града"}
{"url": "http://www.focus-news.net/news/2019/04/27/2651695/vasil-sedyankov-kmet-na-selo-shiroka-laka-za-poredna-godina-zhiteli-na-seloto-razdyavat-kurban-za-zdrave-na-velikden.html", "text": "Великден е семеен празник, но по време на почивните дни доста хора посещават Широка лъка. Това каза за  Радио „Фокус“ – Смолян  кметът на селото Васил Седянков. Вечерта в събота жителите и гостите на селото чакат заедно Благодатния огън в местната църква „Успение Богородично“, строена през 1834 г. Там заедно посрещат Великден. Седянков уточни, че уличното осветление в Широка лъка в тази нощ ще свети до 2.00 - 3.00 часа, за да може хората да се приберат по домовете след службата в храма. „На Възкресение Христово и тази година в селото ще бъде раздаден курбан за здраве пред църквата. Към обяд ще бъде отслужена служба от отец Иван Марински, след което ще се раздаде и благословената трапеза. Курбанът се превърна в традиция през последните години в Широка лъка и се дава от трима местни жители, които черпят гостите за здраве на големия християнски празник“, каза още Васил Седянков. \r\nНели ГЕРГЬОВСКА", "date": "2019.04.27", "title": "Васил Седянков, кмет на село Широка лъка: За поредна година жители на селото раздяват курбан за здраве на Великден"}
{"url": "http://www.focus-news.net/news/2019/04/27/2651704/blagoevgrad-normalno-natovaren-e-trafikat-po-osnovnite-patni-arterii-v-oblastta.html", "text": "Нормално натоварен е трафикът по основните пътни артерии в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Нормално се осъществява движението по второкласен път – 19 Симитли – Гоце Дечев. Косене на трева и изрязване на храсти се извършва по второкласен път-19 в участъка от град Симитли до проход Предела. Преминаването трябва да се извършва с повишено внимание. От Областно пътно управление -Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.04.27", "title": "Благоевград: Нормално натоварен е трафикът по основните пътни артерии в областта"}
{"url": "http://www.focus-news.net/news/2019/04/27/2651706/predstoyashti-mezhdunarodni-sabitiya-za-28-april-agentsiya-fokus.html", "text": "***  Предсрочни парламентарни избори \r\n***  Среща на европейски популистки партии, включително италианското движение „Пет Звезди“ \r\n***  Православната църква отбелязва Великден \r\n***  Визита на турския външен министър Мевлют Чавушоглу \r\n***  Посещение на испанската кралица Летисия в опустошената от циклона Идаи страна \r\n***  Парламентарни избори", "date": "2019.04.27", "title": "Предстоящи международни събития за  28 април  (Агенция \"Фокус\")"}
{"url": "http://www.focus-news.net/news/2019/04/27/2651707/varna-peshehodets-e-leko-ranen-sled-paten-intsident.html", "text": "Пешеходец е пострадал при пътен инцидент във Варна по-рано през деня. Това съобщиха за  Радио „Фокус“ – Варна  от \"Пътна полиция\". Произшествието е станало по ул. „Д-р Пискюлиев“. Пострадалият е с охлузена ръка, няма опасност за живота му. Друг пътен инцидент се е разминал без пострадали на бул. „Сливница“. Лек автомобил се е забил в спирка срещу Цирковата площадка, но са регистрирани само материални щети. Няма данни за ранени хора. Общо пет пътни произшествия са регистрирани на територията на Варна от началото на деня. Очаква се след 22.00 часа да бъде спряно движението около Катедралния храм във връзка с предстоящото литийно шествие и богослужението за Възкресение Христово. \r\nДиана СТОЕВА", "date": "2019.04.27", "title": "Варна: Пешеходец е леко ранен след пътен инцидент"}
{"url": "http://www.focus-news.net/news/2019/04/27/2651711/sofiya-dvizhenieto-po-pat-i-1-novachene-lyutidol-e-zatrudneno-poradi-katastrofa-mezhdu-dva-busa.html", "text": "Движението по път I-1 Новачене - Лютидол е затруднено поради катастрофа между два буса, съобщи слушател на  Радио „Фокус“ . Единият бус се е обърнал в канавката. На място има екип на „Пътна полиция“, който регулира движението.", "date": "2019.04.27", "title": "София: Движението по път I-1 Новачене - Лютидол е затруднено поради катастрофа между два буса"}
{"url": "http://www.focus-news.net/news/2019/04/27/2651709/sport-shalke-04-pobedi-kato-gost-borusiya-dortmund-s-42-sled-dva-cherveni-kartona-za-domakinite.html", "text": "Футбол: Шалке 04 победи като гост Борусия Дортмунд с 4:2 след два червени картона за домакините. Марио Гьотце отбеляза гол за домакините в 14-ата минута, но Калиджури в 18-ата и Салиф Сане в28-ата минута направиха резултата 2:1 за гостите от Шалке. В 62-ата минута Килиджури отбеляза за 3:1, а Марко Ройс и Марио Волф от отбора на Борусия бяха изгонени за груба игра. В 84-ата минута Аксел Витсел намали до 2:3 , Брийл Емболо оформи крайния резултат в 86-ата минута. Така Борусия загуби ценни точки в борбата за първото място и остана втори с 69 точки – с една по-малко от Байерн, който играе в неделя с Нюрнберг \r\nИзиграха се още се още четири мача от германската Бундеслига: \r\nАйнтрахт Франкфурт – Херта Берлин  0:0 \r\nДюселдорф – Вердер Бремен  4:1 \r\nЛайпциг – Фрайбург  2:1 \r\nХановер 96 – Майнц 05  1:0", "date": "2019.04.27", "title": "Спорт: Шалке 04 победи като гост Борусия Дортмунд с 4:2 след два червени картона за домакините"}
{"url": "http://www.focus-news.net/news/2019/04/27/2651710/vidin-okolo-2-chasa-izchakvat-tezhkotovarnite-avtomobili-na-gkpp-dunav-most-vidin-na-granitsata-s-rumaniya-na-vhod-kam-stranata.html", "text": "Около 2 часа изчакват тежкотоварните автомобили на ГКПП „Дунав мост-Видин“ на границата с Румъния на вход към страната. Това съобщи слушател на  Радио „Фокус“ . Опашката от тежкотоварни автомобили от румънска страна е дълга около 3 км, тази за леки автомобили е по-малка.", "date": "2019.04.27", "title": "Видин: Около 2 часа изчакват тежкотоварните автомобили на ГКПП „Дунав мост-Видин“ на границата с Румъния на вход към страната"}
{"url": "http://www.focus-news.net/news/2019/04/27/2651708/kyustendil-razchistvat-se-padnali-kloni-ot-kraypatni-darveta.html", "text": "Разчистват се паднали клони от крайпътни дървета в Кюстендил. Това съобщи за  Радио „Фокус“ – Кюстендил  Ивайло Чалъков, експерт „Отбранителна и мобилизационна подготовка“ към Община Кюстендил. По думите му има няколко сигнала, подадени след преминалата буря над града. От сградата на бившата джамия „Фетих Мехмед“ са паднали дребни отломки, на място има екипи, които обезопасяват района. Един бор е паднал в района на градинката при балнеолечебницата. Дървото е отстранено.  \r\nВенцеслав ИЛЧЕВ", "date": "2019.04.27", "title": "Кюстендил: Разчистват се паднали клони от крайпътни дървета"}
{"url": "http://www.focus-news.net/news/2019/04/27/2651715/ramush-hradinay-priznavane-i-voenni-kompensatsii-ot-sarbiya-i-togava-shte-premahnem-mitata.html", "text": "Косовският премиер Рамуш Харадинай обяви, че Косово ще търси признаване и репарации от Сърбия, въпреки че, добави той, не смята, че този въпрос може да бъде решен на предстоящата среща в Берлин, предава думите му македонската агенция  “Макфакс“ .  \r\n\"Това е важен въпрос, който трябва да бъде решен, той е важен за жертвите и за справедливостта като цяло. Но не мисля, че всичко това ще бъде уредено в Берлин, ”каза Харадинай за RTK 2 и добави, че делегацията на Косово ще представи някои възгледи и позиции, но също така не очаква по-голям успех. \r\nХарадинай също така твърди, че е постигнато определено съгласуване с Хашим Тачи, но няма промяна в позицията му относно признаването на Косово в рамките на съществуващите граници. \r\nНа извода, че в допълнение към разграничаването и обмена на територии, като решение се споменава и новият термин - двоен суверенитет и на въпроса какво представлява компромис за правителството в Прищина, Харадинай каза, че делегацията на Прищина в Берлин не отива със стари истории, преначертаване на границите или обмяна на територии  . \r\n„Това са истории от миналия век. Ще отидем в Берлин най-вече, за да разрешим последния въпрос между Косово и Сърбия. Признанието няма да се случи с никаква нова идея или формула, ”каза Харадинай, който вярва, че признаването трябва да се случи. \r\nВ противен случай, според него, Сърбия ще бъде напълно блокирана по пътя си към ЕС, няма да бъде в състояние да напредне и в същото време ще загуби своята роля в региона. \r\nКакто каза той, с признаването на Косово, Сърбия ще загуби нещо на политическо ниво, но от друга страна ще спечели по-широк пазар и по-голямо влияние в региона като икономическа сила.  Юлиян Марков", "date": "2019.04.27", "title": "Рамуш Храдинай: Признаване и военни компенсации от Сърбия и тогава ще премахнем митата"}
{"url": "http://www.focus-news.net/news/2019/04/27/2651718/sport-valteri-botas-shte-potegli-parvi-v-baku.html", "text": "Формула 1: Пилотът на Мерцедес Валтери Ботас спечели квалификацията за Гран При на Азербайджан по улиците на Баку. Зад него останаха неговият съотборник - Люис Хамилтън, и големият конкурент от Ферари - Себастиан Фетел, четвърти е макс ВерстапенГолямата новина бе катастрофата във втората квалификация, поради пилотска грешка, на младия пилот на Ферари Шарл Льоклер. \r\nЛьоклер все пак ще стартира от десета позиция.", "date": "2019.04.27", "title": "Спорт: Валтери Ботас ще потегли първи в Баку"}
{"url": "http://www.focus-news.net/news/2019/04/27/2651717/mvr-postapili-sa-14-signala-vav-vrazka-s-prolivnite-dazhdove.html", "text": "Сравнително спокойна е оперативната обстановка на територията на страната към този момент, съобщиха от  пресцентъра на МВР.  На телефон 112 са постъпили 14 съобщения, предимно за паднали дървета и клони. Най-много сигнали са постъпили на територията на област Плевен – за наводнени пътни участъци и три сгради. Съобщения има и от градовете Кюстендил, Дупница, Петрич, Сандански и София. \r\nОт Министерството на вътрешните работи посочват, че са предприети редица превантивни дейности, свързани с динамична метереологична прогноза. От ГД „Пожарна безопасност и защита на населението“ са изпратени предупреждения и указания за предприемане на мерки до областните управители и кметовете на общини. Подобни указания са разпратени до всички структури на вътрешното министерство, като е създадена необходимата организация за повишаване на готовността на всички структури на ГДПБЗН за оказване на съдействие на местната власт, при необходимост. Дадени са необходимите указания за наблюдение на критичните точки от пътната и водна инфраструктура и за осигуряване на непрекъсната информация за тяхното състояние.", "date": "2019.04.27", "title": "МВР: Постъпили са 14 сигнала във връзка с проливните дъждове"}
{"url": "http://www.focus-news.net/news/2019/04/27/2651719/antoaneta-pamporova-turoperator-za-velikdenskite-praznitsi-smolyanchani-patuvat-do-evropa-i-blizkite-balkanski-strani.html", "text": "През почивните дни за Великденските празници и дните около Гергьовден смолянчани са планирали екскурзии до Европа и близките балкански страни. Това каза за  Радио „Фокус“ – Смолян  Антоанета Пампорова – собственик на туроператорска агенция в Смолян. Сред по-далечните дестинации, има пътувания до Париж и Рим. Те са самолетни екскурзии и цените там за 4-5 дни са по 800 – 900 лв. на човек. Сред предпочитанията на жителите  на Смолян за празничните дни са и пътувания до централна Европа – Прага, Братислава, Виена и Будапеща. Цените за почивка от 3 до 5 дни там са от порядъка на 500 лв. за човек, поясни Пампорова. Обичайно най-предпочитани са по-близките дестинации в балканските страни. Най-посещаваните градове за празниците са Охрид, Истанбул, както и екскурзиите до Гърция. Цените при тях са от около 200 – 300 лв., в зависимост от броя на дните и типа на хотела, в който ще бъдат настанени. Пампорова коментира, че както при всеки празник, за който има повече почивни дни, така и тази година не са малко хората, които са резервирали своите пътувания в дните около Великден.  \r\nНели ГЕРГЬОВСКА", "date": "2019.04.27", "title": "Антоанета Пампорова, туроператор: За Великденските празници смолянчани пътуват до Европа и близките балкански страни"}
{"url": "http://www.focus-news.net/news/2019/04/27/2651714/premierat-boyko-borisov-hristiyanskite-tsennosti-sa-pomagali-za-edinstvoto-na-nashiya-narod-davat-ni-sili-i-dnes-za-prosperiteta-na-balgariya.html", "text": "Благодатният огън е символ на Божията светлина. Затова пристигането му в България е духовната радост, която пламва в сърцата на вярващите. Това заяви министър-председателят Бойко Борисов по повод пренасянето на благодатния огън от Йерусалим в София с правителствения самолет, съобщиха от  правителствената информационна служба . „Нека посрещнем Великден живи и здрави, и с вярата, че сме способни на още много добри дела“, добави премиерът Борисов в своето пожелание по случай предстоящите празнични дни. „Християнските ценности са помагали за единството на нашия народ и за съхраняването на българската идентичност и култура многократно в миналото. Вярвам, че и днес те ни дават сили да проявяваме грижа към ближния и да работим за просперитета на България“, отбеляза още премиерът Борисов. \r\nБлагодатният огън, който за 15-и пореден път пристигна от Йерусалим с правителствения самолет, пренесе старозагорският митрополит Киприан и водената от него делегация. За първи път с нея пътува и представител на Македонската православна църква (МПЦ) – Охридска архиепископия – епископ Яков, който ще отнесе благодатния огън в Скопие. Това се подготви след среща в началото на април т.г. на премиера Борисов с митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия. Тогава, по изричната молба на МПЦ, бе организирано пътуването на македонски епископ с българската делегация до Божи гроб. \r\nЗаедно с благодатния огън, донесен с правителствения самолет на България, в Скопие ще пристигне и поздравителен адрес на министър-председателя Бойко Борисов до македонския премиер Зоран Заев. \r\n„Позволете ми с настъпването на най-светлия християнски празник – Възкресение Христово, да Ви пожелая здраве, благополучие и нека нашите два братски народа да се радват на просперитет“, отбелязва в писмото премиерът Борисов.", "date": "2019.04.27", "title": "Премиерът Бойко Борисов: Християнските ценности са помагали за единството на нашия народ, дават ни сили и днес за просперитета на България"}
{"url": "http://www.focus-news.net/news/2019/04/27/2651735/sport-izigraha-se-6-macha-ot-angliyskata-vissha-liga.html", "text": "Изиграха се 6 мача от 36-ия кръг на английската Висша лига. Резултати: \r\nТотнъм – Уест Хем 0:1 \r\nБрайтън – Нюкасъл 1:1 \r\nСаутхемптън – Борнемут 3:3 \r\nУотфорд – Уулвърхемптън 1:2 \r\nФулъм – Кардиф Сити 1:0 \r\nКристъл Палас – Евертън 0:0 \r\nНачело във временното класиране е Ливърпул с 91 точки, с две повече от Манчестър Сити, който в неделя гостува на Бърнли, а трети е Тотнъм със 70 точки.", "date": "2019.04.27", "title": "Спорт: Изиграха се 6 мача от английската Висша лига"}
{"url": "http://www.focus-news.net/news/2019/04/27/2651736/milcho-talev-narodno-chitalishte-prosveta-1888-izrabotihme-darveni-skulpturi-ot-darvo-koito-v-momenta-sa-postaveni-na-nyakolko-mesta-v-pomorie.html", "text": "Изработихме дървени скулптури от дърво, които в момента са поставени на няколко места в Поморие. Това каза за  Радио „Фокус“ – Бургас  Милчо Талев, председател на Народно Читалище „Просвета – 1888“ – Поморие. По думите му инициативата се развива в рамките на Международния пленер „Светът е море“, който се провежда за 17-та година в Поморие. „Зароди се преди няколко години, когато започна прочистването на дървета – чинари, от крайбрежния булевард. Реших, че трябва да намерим нова форма и живот за тези чинари. Започнахме обработката им заедно с няколко скулптури от Бургас, Поморие, Разград и Русе – Атанас Стоянов, Даниел Кънчев, Теодор Даскалов, Тодор Тодоров и Петьо Цолов“, отбеляза Талев. Той добави, че дърветата са с големина до 3 метра и са поставени по крайбрежния булевард в морския град. „Пак се върнаха на същото място, но с нова визия и нов живот. Има монтирани в центъра на града, на пешеходната алея. Щеше да е жалко, ако тези дървета не бяха използвани. Сега се превърнаха във форми на изкуството и правят впечатление на жителите и гостите на Поморие“, допълни още Талев. Той добави, че се очаква тази есен инициативата да продължи, за да бъдат изработени още няколко дървени скулптури. \r\nМария ПОПЧЕВА", "date": "2019.04.27", "title": "Милчо Талев, Народно Читалище „Просвета – 1888“: Изработихме дървени скулптури от дърво, които в момента са поставени на няколко места в Поморие"}
{"url": "http://www.focus-news.net/news/2019/04/27/2651738/tass-cherna-gora-pozvoli-prestoya-na-rusnatsi-do-90-dni-bez-viza.html", "text": "Руснаците ще могат да пребивават на територията на Черна гора 90 дни без виза вместо предишните 30 дни, заявиха от руското външно министерство, предава  TАСС . \r\nВ изявлението на руското МВнР се напомня, че на 21 март правителството на Черна гора е взело решение за временно освобождаване на руснаците от нуждата да пътуват в страната с визи. Съгласно документа, гражданите на Русия от 15 април до 31 октомври 2019 година ще могат да влизат, пресичат територията и пребивават в Черна гора до 90 дни с действащ документ, удостоверяващ личността, отбелязва от дипломатическото ведомство. \r\nПревод и редакция:", "date": "2019.04.27", "title": "ТАСС: Черна гора позволи престоя на руснаци до 90 дни без виза"}
{"url": "http://www.focus-news.net/news/2019/04/27/2651712/blagodatniyat-ogan-ot-yerusalim-pristigna-na-letishte-sofiya.html", "text": "В 18.47 часа пристигна Благодатният огън от Йерусалим на летище „София“, предаде репортер на  Агенция „Фокус“ . Тази година е 15-ата поред, при която Благодатният огън се пренася до България. Превозът на светинята беше осигурен от правителствен самолет „Фалкон“. Вярва се, че в първите минути след запалването си този огън има уникалното свойство да не излъчва топлина и да не изгаря. В София огънят беше посрещнат от свещеници и духовници от много епархии в страната, които взеха частица от огъня, за да го занесат на възкресното вечерно богослужение. Част от огъня ще се пренесе отново със самолет до Варна, за да стигне по-бързо до градовете в региона. В София огънят се съхранява в Синодния параклис до около 23.45 часа, когато с литийно шествие се донася в патриаршеската катедрала \"Св. Александър Невски\" за Пасхалното богослужение.  \r\nБългарската църковно-държавна делегация е 7 членна. Тя е ръководена от Негово преосвещенство Старозагорският митрополит Киприан. Тази година за първи път с българския правителствен самолет пътува и Македонският епископ Яков, за да пренесе Благодатния огън в Скопие. След като пристигна в София правителственият самолет се насочи към Северна Македония за да достави огън и на Македонската православна църква. Македонският епископ Яков е придружаван от директора на Дирекция „Вероизповедания“ към Министерски съвет Емил Велинов. Той ще предаде и поздравителен адрес на македонския премиер Зоран Заев от българския министър-председател Бойко Борисов по повод Великденските празници. \r\nДаяна ДЮЛГЕРОВА", "date": "2019.04.27", "title": "Благодатният огън от Йерусалим пристигна на летище „София“"}
{"url": "http://www.focus-news.net/news/2019/04/27/2651739/vidin-lesotehnicheskata-profesionalna-gimnaziya-v-berkovitsa-obyavi-konkurs-za-ese-i-risunka-na-tema-svarzana-s-gorata.html", "text": "Лесотехническата професионална гимназия в Берковица обяви конкурс за есе и рисунка на тема, свързана с гората. Това съобщиха за  Радио „Фокус“ – Видин  от  гимназията. Поводът за обявяването на конкурса е 110-тата годишнина на обучението по горско стопанство в града. Мотото на конкурса е „Гора зашуми, вятър повее…“. В конкурса могат да участват деца и ученици от страната на възраст от 7 до 19 години.  Комисия от литератори и художници ще оценяват  есетата и рисунките, които ще бъдат изпратени за конкурса. Рисунките и литературните творби, класирани на първите три места ще бъдат наградени на  15 май на тържествена церемония по повод годишнината, която ще се състои. \r\nВ Лесотехническата гимназия в Берковица, която е единствената в Северозападна България, се подготвят кадри за горски и ловни стопанства, дървообработване и производство на мебели. В училището от няколко години  е въведена и специалността екология. \r\nАнна ЛОЗАНОВА", "date": "2019.04.27", "title": "Видин: Лесотехническата професионална гимназия в Берковица обяви конкурс за есе и рисунка на тема, свързана с гората"}
{"url": "http://www.focus-news.net/news/2019/04/27/2651716/mitropolit-kiprian-neka-blagodatniyat-ogan-bade-za-mir-na-vsichki-ni-v-nashata-pravoslavna-i-obichna-balgariya.html", "text": "Нека Благодатният огън бъде за мир на всички ни в нашата православна и обична България. Това каза пред журналисти Негово високопреосвещенство Старозагорският митрополит Киприан при посрещане на Благодатния огън на летище „София“, предаде репортер на  Агенция „Фокус” . „Всеподателят Бога да ни закриля, вдъхновява, да ни дава духовно изпълнение в православната ни истина, за да може и ние с радост да се поздравим с пасхалния поздрав „Христос воскресе“, посочи той. „С огромна благодарност към българския патриарх Неофит, който благослови и на Негово блаженство архиепископ Стефан от Македонската православна църква, който разреши с нас да бъде епископ Яков, за да може заедно да вземем Светия огън и да го донесем в нашата благодарувана земя и след това да отпътува към Северна Македония, където да бъде пренесен и за нашите събратя в Северна Македония“, добави митрополит Киприан. „Благодарим и на г-н премиера, че ни даде тази възможност и отпусна правителствения самолет. Благодарим и на директора на дирекция „Вероизповедания“, който съдейства и се застъпи за тази наша идея“, изтъкна Негово преосвещенство митрополит Киприан. Той отбеляза, че се връща от Йерусалим с благоприятни чувства. „Нека да не тъгуваме, че вали, а да ни върви по вода и Македонската православна църква за последно да пролива сълзи и от догодина да бъде с радост и вдъхновение“, допълни той. \r\nДаяна ДЮЛГЕРОВА", "date": "2019.04.27", "title": "Митрополит Киприан: Нека Благодатният огън бъде за мир на всички ни в нашата православна и обична България"}
{"url": "http://www.focus-news.net/news/2019/04/27/2651740/anadolska-agentsiya-chetirima-gyulenisti-sa-zadarzhani-v-turtsiya-predi-da-preminat-granitsata-s-gartsiya.html", "text": "Четирима души, планиращи да преминат границата на Турция с Гърция нелегално, са арестувани в северозападната турска провинция Одрин заради предполагаемите им връзки с Фетулахистката терористична организация (ФЕТО) в събота, предава „Анадолската агенция“, като се позовава на военни източници. \r\nЗаподозрените са заловени в близост до ограничената военна зона между двете страни, като сред тях е бившият полковник Махмут Ерел, който е издирван от турските правозащитни органи „за членство в терористична организация“. \r\nДругият заподозрян Сабри А. е издирван по същото обвинение, докато други двама – М.К. и Е.К. са ползватели на кодираната мобилна апликация ByLock, използвана от участниците в заговора на ФЕТО, както твърдят местните власти. \r\nПревод и редакция:", "date": "2019.04.27", "title": "„Анадолска агенция“: Четирима гюленисти са задържани в Турция преди да преминат границата с Гърция"}
{"url": "http://www.focus-news.net/news/2019/04/27/2651713/tass-nay-malko-5-500-dushi-uchastvat-v-sabotniya-protest-na-zhaltite-zhiletki-vav-frantsiya.html", "text": "Най-малко 5 500 души участват в протестни действия на движението \"жълти жилетки\" във Франция, от които 2 600 - в Париж. Такива данни в 14:00 часа местно време (15:00 часа българско време)представиха в събота от Министерството на вътрешните работи на републиката, цитирано от  TACC . \r\nМинистерството припомни, че миналата събота броят на протестиращите във Франция е бил 9 600, от които 6 700 в Париж. \r\nВ префектурата на столичната полиция съобщиха, че 11 участници в протестен митинг в Париж са били задържани. \r\nВъв връзка с демонстрациите в столицата бяха затегнати мерките за сигурност. Служителите на реда по заповед на властите проверяват всички подозрителни по улиците. По последни данни досега са извършени почти 9 хиляди профилактични проверки. \r\nДемонстрациите на 24-ия ден на националния протест се провеждат не само в Париж, но и в други френски градове, по-специално в Лил, Бордо, Тулуза, Рен, Руан. В Страсбург по време на протеста на \"жълтите жилетки\" имаше сблъсъци на агресивно настроени демонстранти с полицията. Служителите на правоохранителните органи са били принудени да използват сълзотворен газ, когато демонстрантите са започнали да хвърлят бутилки и камъни срещу тях.  Юлиян Марков", "date": "2019.04.27", "title": "ТАСС: Най-малко 5 500 души участват в съботния протест на „жълтите жилетки“ във Франция"}
{"url": "http://www.focus-news.net/news/2019/04/27/2651742/1tv-makedoniya-v-belgrad-se-sastoya-21-iya-protest-1-ot-5-miliona.html", "text": "На площада пред Теразийската чешма в Белград се състоя 21-ия протест „1 от 5 милиона“, предава скопският телевизионен канал  „1ТВ“ . \r\nПо-рано организаторите обявиха, че във връзка с Великден, демонстрацията ще има хуманитарен характер и на нея се събираха дарения за лечение на нуждаещи се. \r\nНа протеста говориха професор Радко Божович и членът на Демократическата партия и актьор Бранислав Лечич. \r\nСлед това гражданите тръгнаха на шествие по улиците в Центъра на Белград. \r\nПревод и редакция:", "date": "2019.04.27", "title": "„1ТВ“ (Македония): В Белград се състоя 21-ия протест „1 от 5 милиона“"}
{"url": "http://www.focus-news.net/news/2019/04/27/2651741/ansambalat-ni-po-hudozhestvena-gimnastika-specheli-bronzov-medal-na-svetovnata-kupa-v-baku.html", "text": "Ансамбълът ни по художествена гимнастика спечели бронзов медал на Световната купа в Баку. Това съобщиха от Българската федерация по художествена гимнастика в официалния си профил в социалната мрежа  „Фейсбук“ . “Завърши надпреварата за многобоя при ансамблите на Световната купа в Баку! Нашите прекрасни момичета Симона Дянкова, Мадлен Радуканова, Стефани Кирякова, Лаура Траатс и Ерика Зафирова се пребориха като истински лъвици за бронза в многобоя след вчерашната пета оценка на съчетанието с 5 топки!”, се посочва в публикацията. „Днес нашите излязоха, играха безапелационно, бяха най-добри в съчетанието с 3 обръча и 2 чифта бухалки и с най-висока оценка от всички се пребориха за медал в многобоя“, пише в съобщението. „Оценката за нашето изпълнение в смесеното съчетание е 25.300 (17.300 за трудност и 8.000 за изпълнение), която е първа по сила на това съчетание и е с цяла единица по-висока от тази на шампионките в многобоя - ансамбълът на Япония, който получи 24.350 днес“.  И така - злато за Япония със сбор от 49.250 (24.900 за 5 топки и 24.350 за смесеното съчетание), сребро за Русия - сбор от 48. 950 (вчера 26.050 за съчетанието с 5 топки и днес 22.900 на смесеното с излизане на уред и гимнастичка извън килима), България с бронз - сбор от 48.850т (вчера на 5 топки 23.550 - оценка, която така и не си обяснихме) и днес пометоха всички с 25. 300 на смесеното съчетание)!", "date": "2019.04.27", "title": "Ансамбълът ни по художествена гимнастика спечели бронзов медал на Световната купа в Баку"}
{"url": "http://www.focus-news.net/news/2019/04/27/2651743/pazardzhik-obshtina-velingrad-kandidatstva-po-proekt-predvizhdasht-izgrazhdaneto-na-90-sotsialni-zhilishta.html", "text": "Проектът за изграждането на социалните жилища е част от Интегрирания план за градско възстановяване и развитие на град Велинград и като такъв е включен в одобрената Инвестиционна програма на Велинград, съобщиха за  Радио „Фокус“ – Пазарджик  от общинската администрация.  Проектното предложение ще бъде подадено за финансиране по Процедура „Изпълнение на интегрирани планове за градско възстановяване и развитие 2014-2020“ по приоритетна ос 1 „Устойчиво и интегрирано градско развитие“ на ОП „Региони в растеж“ 2014-2020 г. Социалните жилища се изграждат с цел осигуряване на съвременни жилищни условия за настаняване на уязвими, малцинствени и социални групи от населението, както и други групи в неравностойно положение. Индикативната стойност на проекта е 4 010 784.39лв. Настаняването ще става при условие за пълен социален пакет. В него влизат различни социални услуги за социално включване, които при неизпълнение ще бъдат повод за прекратяване на договора по настаняване. На проведено обществено обсъждане, проведено в малката зала на община Велинград на 24 април 2019 г., бяха представи изискванията на УО на ОПРР за подготовка на проект „Изграждането на нови социални жилища в град Велинград“. В обсъждането се включиха много граждани, които споделиха своите опасения и притеснения относно критериите, по които ще бъдат избирани потребителите.", "date": "2019.04.27", "title": "Пазарджик: Община Велинград кандидатства по проект, предвиждащ изграждането на 90 социални жилища"}
{"url": "http://www.focus-news.net/news/2019/04/27/2651746/sport-izigraha-se-6-macha-ot-germanskata-bundesliga.html", "text": "Изиграха се 6 мача от 31-ия кръг на германската Бундеслига. Резултати: \r\nБорусия Дортмунд – Шалке 2:4 \r\nРед Бул Лайпциг – Фрайбург 2:1 \r\nАйнтрахт Франкфурт – Херта Берлин 0:0 \r\nХановер – Майнц 1:0 \r\nФортуна Дюселдорф – Вердер Бремен 4:1 \r\nЩутгарт – Борусия Дортмунд 1:0 \r\nНачело във временното класиране е Байерн Мюнхен, който в неделя гостува на Нюрнберг, със 70 точки, пред Борусия Дортмунд с 69 и Ред Бул Лайпциг с 64.", "date": "2019.04.27", "title": "Спорт: Изиграха се 6 мача от германската Бундеслига"}
{"url": "http://www.focus-news.net/news/2019/04/27/2651737/veliko-tarnovo-blagodatniyat-ogan-shte-bade-posreshtnat-v-katedralniya-hram-na-grada.html", "text": "В катедралния храм „Рождество на св. Богородица” във Велико Търново ще бъде посрещнат Благодатния огън. Това съобщиха от пресцентъра на община  Велико Търново . Там ще бъде отбелязано настъпването на Христовото Възкресение. Промяната се налага заради лошото време и гръмотевичната буря над града.  \r\nВ 23.30 ч. започва Пасхалното богослужение, а точно в полунощ камбанен звън ще възвести настъпването на Христовото възкресение. В 1. 00 часа през нощта е началото на Възкресната Света литургия.  \r\nНавръх Великден, богослужението по случай Второ възкресение ще бъде в новия храм „Възкресение Христово” и ще започне в 11.00 часа. В 21.00 ч. в неделната празнична вечер ще бъде излъчен аудиовизуалният спектакъл „Царевград Търнов – Звук и светлина”. Прожекцията може да бъде наблюдавана от площад „Цар Асен I”.", "date": "2019.04.27", "title": "Велико Търново: Благодатният огън ще бъде посрещнат в катедралния храм на града"}
{"url": "http://www.focus-news.net/news/2019/04/27/2651744/blagoevgrad-desetki-blagoevgradchani-se-redyat-na-opashka-za-da-vlyazat-v-hram-vavedenie-bogorodichno-v-ochakvane-na-praznichnoto-bogosluzhenie.html", "text": "Десетки благоевградчани се редят на опашка, за да влязат в храм „Въведение Богородично“ в очакване на празничното богослужение в Благоевград, предаде репортер на  Радио „Фокус“ – Пирин.  Предстоящата църковна служба ще оглави иконом Андон Шавулев, председател на храма, заедно с други свещеници от църквата в областния център. Към 23.50 всички, които са били вътре в храма ще излязат в двора, където ще има песнопения, а в 00.00 часа с камбанен звън ще бъде оповестено Възкресението Христово. \r\nВ последния ден от Страстната седмица - Велика събота църквата поменава телесното погребение на Исус Христос, почита го и посреща „Възкресение Христово” заедно с всички миряни. В района има засилено полицейско присъствие. Патрули са разположени и в централна градска част. \r\nЛивия НИНОВА", "date": "2019.04.27", "title": "Благоевград: Десетки благоевградчани се редят на опашка, за да влязат в храм „Въведение Богородично“ в очакване на празничното богослужение"}
{"url": "http://www.focus-news.net/news/2019/04/27/2651747/sofiya-s-litiyno-shestvie-blagodatniyat-ogan-beshe-prenesen-ot-paraklisa-na-sinodalnata-palata-v-katedralata-sv-aleksandar-nevski.html", "text": "С литийно шествие Благодатният огън беше пренесен от параклиса на Синодалната палата в патриаршеската катедрала „Св. Александър Невски”, предаде репортер на  Агенция „Фокус” .  Светинята беше пренесена от главния секретар на Светия Синод епископ Герасим. Той предаде огъня на Негово Светейшество Българския патриарх Неофит, който оглавява пасхалните богослужения за Възкресение Христово. В катедралата вече са се събрали стотици граждани, които да посрещнат Христовото възкресение заедно и да отнесат в домовете си частица от Благодатния огън.  \r\nПравославната църква почита Велика събота – последния ден от Страстната седмица, предшестваща Великден. На този ден се отбелязва погребението на Исус Христос, извършено от Йосиф и Никодим, оплакването му от майка му света Богородица и от жените, носещи миро, както и слизането на Спасителя в царството на тъмнината – ада. \r\nДаяна ДЮЛГЕРОВА", "date": "2019.04.27", "title": "София: С литийно шествие Благодатният огън беше пренесен от параклиса на Синодалната палата в катедралата „Св. Александър Невски”"}
{"url": "http://www.focus-news.net/news/2019/04/27/2651745/sofiya-stotitsi-hristiyani-se-stichat-kam-katedralniya-hram-sv-aleksandar-nevski-za-praznichnoto-bogosluzhenie.html", "text": "Стотици християни се стичат към катедралния храм \"Св. Александър Невски\" за празничното богослужение, предаде репортер на  Агенция „Фокус” . Предстоящата Възкресна служба ще бъде оглавена от патриах Неофит. В нея ще участват Негово високопреосвещенство Старозагорският митрополит Киприан и други духовници от Българската православна църква. В последния ден от Страстната седмица Велика събота църквата поменава телесното погребение на Исус Христос, почита го и посреща „Възкресение Христово” заедно с всички миряни.  \r\nСтотици вярващи се събраха в храм-паметника „Св. Александър Невски”, за да почетат Божия син. Сред официалните гости е и президентът Румен Радев. Очаква се Благодатният огън да пристигне в храма малко преди полунощ. Тази година е 15-тата поред, в която Благодатният огън пристига в страната ни. За първи път с българската църковна делегация пътува и Македонският епископ Яков, за да пренесе Благодатния огън в Скопие.  \r\nВ неделя, на т.нар. \"Второ Възкресение\", патриарх Неофит ще оглави богослужението в митрополитския катедрален храм \"Св. Неделя\" от 11.00 часа. \r\nВ района на катедралата има засилено полицейско присъствие. \r\nДаяна ДЮЛГЕРОВА", "date": "2019.04.27", "title": "София: Стотици християни се стичат към катедралния храм \"Св. Александър Невски\" за празничното богослужение"}
{"url": "http://www.focus-news.net/news/2019/04/27/2651748/sofiya-v-hram-pametnika-sv-aleksandar-nevski-zapochna-praznichnoto-bogosluzhenie-za-vazkresenie-hristovo.html", "text": "В храм-паметника „Св. Александър Невски” започна празничното богослужение за Възкресение Христово предаде репортер на  Агенция „Фокус” . Богослужението започва с Пасхална полунощница. Празничното богослужение за Възкресение Христово е оглавено от Негово Светейшество Патриарх Неофит. \r\nВъв Възкресната служба участват още Негово високопреосвещенство Старозагорският митрополит Киприан и други духовници от Българската православна църква.  \r\nВ последния ден от Страстната седмица Велика събота църквата поменава телесното погребение на Исус Христос, почита го със „Св. Василиева” литургия и посреща „Възкресение Христово” заедно с всички миряни. Стотици вярващи се събраха в храм-паметника „Св. Александър Невски”, за да запалят свещ и да се помолят в памет на Божия син.  \r\nПравославната църква почита Велика събота – последния ден от Страстната седмица, предшестваща Великден. На този ден се отбелязва погребението на Исус Христос, извършено от Йосиф и Никодим, оплакването му от майка му света Богородица и от жените, носещи миро, както и слизането на Спасителя в царството на тъмнината – ада. \r\nДаяна ДЮЛГЕРОВА", "date": "2019.04.27", "title": "София: В храм-паметника „Св. Александър Невски” започна празничното богослужение за Възкресение Христово"}
