{"url": "http://www.focus-news.net/news/2017/08/29/2430411/ria-novosti-yaponiya-nastoyava-za-okazvane-na-po-golyam-natisk-sreshtu-severna-koreya.html", "text": "Във вторник пред Съвета на сигурност на ООН Япония настоя за оказване на по-голям натиск срещу Северна Корея след новото ракетно изпитание, извършено от Пхенян, предава РИА Новости. \r\n„Надявам се, че Съветът за сигурност ще открие правилния път за действие, за да промени политиката на Северна Корея. Япония смята, че е необходимо да се окаже по-голям натиск на Пхенян“, отбеляза постоянният представител на Токио Коро Бешо.  Мария Динкова", "date": "2017.08.29", "title": "РИА Новости: Япония настоява за оказване на по-голям натиск срещу Северна Корея"}
{"url": "http://www.focus-news.net/news/2017/08/29/2430379/ministar-nikolina-angelkova-balgariya-e-vse-po-tarsena-destinatsiya-za-klientite-na-thomas-cook-group.html", "text": "Броят на туристите, посетили България с Thomas Cook, една от водещите световни компании за туристически пътувания и почивки, се очаква да достигне 400 000 души до края на този сезон, което е 16,5% ръст в сравнение с миналата година. Това заяви министърът на туризма Николина Ангелкова по време на работна среща с Питър Фанкхаузер, генерален изпълнителен директор на Thomas Cook Group, кметове и представители на туристическия бранш, съобщиха от Министерството на туризма. Данните са на реализирани пътувания и резервации до септември месец, основаващи се на пазарната позиция и големите пазарни дялове през последните години в цялата група на водещата световна компании за туристически отдих и почивка.\r\n„Знаете, че от началото на мандата си правителството работи неотклонно за това маркетинговата и рекламната ни политика да станат изпреварващи и по-ефективни. По-рано днес заедно с министър-председателя Бойко Борисов проведохме работна среща с г-н Фанкхаузер. Обединихме се около тезата, че българското правителството би могла да кореспондира с намерения от страна на Thomas Cook Group по отношение на инвестирането в висококатегориините хотели с цел привличането на по-висок клас туристи. По този начин ние съвместно даваме нови стимули за осъществяването на реална корпоративна отговорност, което ни приближава към общата ни цел – България да стане по-добра и перспективна дестинация за правене на бизнес и инвестиции“, заяви министър Ангелкова. От думите й сатана ясно, че  само с адекватно сътрудничество и синхронни стъпки между бизнеса и държавните институции страната ни може да бъдем конкурентоспособни.\r\nОт своя страна генералният изпълнителен директор на Thomas Cook Group представи приоритетите за страната ни които предстоят. „През сезон 2017 Thomas Cook изпълнява 13 седмични полета до Бургас от Великобритания, които ще нараснат до 14 през сезон 2018. Следващата година Варна е нова дестинация за туристите от Обединеното кралство, като предстои да има 2 полета седмично“, заяви Фанкхаузер. Той посочи още, че Condor, немската авиокомпания на Thomas Cook, осъществява 5 седмични полета от Германия до Бургас и 2 до Варна през летен сезон 2017. „В зависимост от ангажираните места Condor може да увеличи полетите до 9 на седмица до всяка от дестинациите от различните немски летища“, допълни още той.", "date": "2017.08.29", "title": "Министър Николина Ангелкова: България е все по-търсена дестинация за клиентите на Thomas Cook Group"}
{"url": "http://www.focus-news.net/news/2017/08/29/2430380/plovdiv-obnoveni-sa-saorazheniyata-po-detskite-ploshtadki-v-rayon-severen.html", "text": "Обновени са съоръженията по детските площадки в район „Северен“ в Пловдив. Това съобщи за Радио „Фокус“ – Пловдив районният кмет Ральо Ралев. По думите му са подменени стари и счупени седалки от детски люлки, като новопоставените са предназначени както за деца от 1 до 3-годишна възраст, така и за деца от 3 до 12 години. Четири броя от новите люлки са поставени на детските площадки, намиращи се на бул. „Дунав“, по две – на улиците ”Борба“, „Победа”, „Вук Караджич”, „Достоевски” и „Милеви скали”, също на бул. „Васил Априлов“ и в парк „Сърнена гора“. Едно съоръжение е подновено на бул. „Цар Борис III Обединител“. „Седалките за детските люлки са закупени със средства от бюджета на район „Северен”, посочи Ральо Ралев.\r\nТони МИХАЙЛОВ", "date": "2017.08.29", "title": "Пловдив: Обновени са съоръженията по детските площадки в район „Северен“"}
{"url": "http://www.focus-news.net/news/2017/08/29/2430381/reuters-voynitsi-ot-podkrepyanata-ot-sasht-koalitsiya-i-podkrepyanite-ot-turtsiya-buntovnitsi-sa-razmenili-izstreli-v-siriya.html", "text": "Войници, от подкрепяната от САЩ коалиция, са отвърнали на стрелба близо до град Манбидж в Северна Сирия, където са патрулирали близо до райони, които се контролират от подкрепяните от Турция бунтовници, предаде Reuters, позовавайки се на думите на полковник Райън Дилън.\r\n„Нашите войници са били обстрелвани и са отвърнали на огъня, след което са се изтеглили до сигурни позиции“, заяви полковникът по телефона.\r\nИнцидентът отразява сложността на бойното поле в Северна Сирия, където действа подкрепяната от Русия Сирийска Арабска Армия, кюрдските сили, които са покдрепяни от САЩ и сирийските бунтовници, зад които стои Турция.\r\nСухоземните сили на САЩ са в Северна Сирия, като част от оглавяваната от САЩ коалиция, подкрепяща „Сирийските демократични сили“(СДС), местно обединение между кюрдски и арабски милиции, които се сражават с Ислямска държава.\r\nПрез последната година, подкрепяни от Турция бунтовници, осъществиха офанзива близо до зоните, контролирани от СДС, която имаше за цел, освен да изтласка Ислямска държава от граничните райони с Турция, да спре разпространението на кюрдското влияние.\r\nПодкрепяните от Турция бунтовници и СДС често разменят изстрели от стрелково оръжие и артилерийски огън в други части на Северна Сирия, където американците не патрулират.\r\nПревод и редакция:", "date": "2017.08.29", "title": "Reuters: Войници от подкрепяната от САЩ коалиция и подкрепяните от Турция бунтовници са разменили изстрели в Сирия"}
{"url": "http://www.focus-news.net/news/2017/08/29/2430382/blagoevgrad-oblastta-e-na-predposledno-myasto-po-sredna-mesechna-rabotna-zaplata.html", "text": "През второто тримесечие на 2017 година средната месечна заплата за областта нараства спрямо първото тримесечие на 2017 година с 3.1% – до 706 лева. Това каза за Радио „Фокус“ – Пирин Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. За обществения сектор средната месечна заплата е 894 лева, а за частния – 650 лева. „През второто тримесечие на 2017 г. средната брутна месечна работна заплата за Благоевградска област се увеличава с 5.2% в сравнение със съответния период на предходната година“, каза още Илиева. В сравнение с останалите области на страната през второто тримесечие на 2017 година област Благоевград е на предпоследно място по показател средна брутна работна заплата, като само в област Видин получават по-ниско заплащане – 669 лева. „Най-висока средна месечна работна заплата получават наетите в областите София (столица) – 1 411 лв., Стара Загора  – 1 012 лева и Враца – 997 лева“, посочи Илиева.\r\nЛивия НИНОВА", "date": "2017.08.29", "title": "Благоевград: Областта е на предпоследно място по средна месечна работна заплата"}
{"url": "http://www.focus-news.net/news/2017/08/29/2430383/sport-niki-nikolov-e-blokirovach-nomer-edno-na-evrovoley-2017.html", "text": "Центърът на националния ни отбор Ники Николов е начело на класацията при блокировачите на Евроволей 2017, след изиграването на първия етап на първенството. Българинът е реализирал по 1,22 блока на гейм.\r\nЦветан Соколов е трети при реализаторите. Той реализира по 5,67 точки на гейм, като първи е турчинът Метин Той с 5,50 точки.\r\nНационалите ще играят плейоф утре, 30-и август, с Финландия в град Краков, а победителят ще се изправи срещу Сърбия на 31 август.", "date": "2017.08.29", "title": "Спорт: Ники Николов е блокировач номер едно на Евроволей 2017"}
{"url": "http://www.focus-news.net/news/2017/08/29/2430384/inzh-deyan-ivanov-kmet-na-obshtina-beloslav-zapochna-rekultivatsiya-na-obshtinskoto-depo-za-neopasni-otpadatsi-v-mestnost-dalbok-dol.html", "text": "Започна рекултивация на общинското депо за неопасни отпадъци, което се намира в местност „Дълбок дол” в землището на град Белослав. Това каза за Радио „Фокус“ – Варна кметът на Община Белослав инж. Деян Иванов. Дейностите по закриване и рекултивация на депото се реализират по одобрен проект от Предприятие за управление на дейностите по опазване на околната среда, като стойността на проекта е 990 000 лева. С реализацията му ще се постигне намаляване на негативното въздействие върху компонентите на околната среда – почви, атмосферен въздух, повърхностни и подземни води, както и елиминиране на рисковете, произтичащи от движението и разпространението на гудроновите замърсявания в тялото на депото и извън него. Предвидени са рекултивационни мероприятия за оформяне и запечатване на тялото на отпадъците, защита от повърхностни и подпочвени води, както и създаване на условия за провеждане на биологична рекултивация на терена.\r\n„Всички строителни документи са съгласувани. Приблизителната площ на депото е около 18 дка. С реализацията на проекта се надяваме да спре порочната практика за изхвърляне на боклуци – твърди битови отпадъци, строителни материали и други видове отпадъци, от жители на общината и околностите в тази местност. Очакваме този район да се превърне в зелени площи, ниви и пасища, както е било преди много, много години“, заяви кметът инж. Деян Иванов. След завършване на проекта Община Белослав възнамерява да осигури видеонаблюдение на обекта с цел предотвратяване ново изхвърляне на отпадъци и глобяване на нарушителите. Кметът отбеляза, че вече има съставени актове на нарушители за подобни действия.\r\nИнж. Деян Иванов подчерта, че чрез дейностите по проекта всички отпадъци ще се приберат в технологичен купол на по-малка площ – около 10 дка. Ще бъдат изградени канавки, отводняване, подпорни стени, обходни пътища, пунктове за мониторинг през годините и биологична рекултивация, която ще трае 36 месеца. „Предвижда се озеленяване и засаждане на различни видове дървета“, каза още инж. Деян Иванов.\r\nМарияна ВАЛЕНТИНОВА", "date": "2017.08.29", "title": "Инж. Деян Иванов, кмет на Община Белослав: Започна рекултивация на общинското депо за неопасни отпадъци в местност „Дълбок дол”"}
{"url": "http://www.focus-news.net/news/2017/08/29/2430385/nikola-chanev-oblasten-upravitel-izgrazhdaneto-na-okolovrasten-pat-na-kardzhali-e-osnovniyat-ni-prioritet.html", "text": "Изграждането на околовръстен път на Кърджали е основен приоритет, каза за обзорното предаване „Това е България“ на Радио „Фокус“ областният управител Никола Чанев. Това е единственият областен град без обиколен път, въпреки близостта до ГКПП „Маказа“, което създава увеличен трафик през населеното място, коментира Чанев. По думите му на финалния етап е приемането на парцеларния план, което ще даде възможност да започнат и отчуждителните процедури, като амбицията е през 2019 г. да стартира и самото строителство на околовръстния път. \r\n“Данните за 2016 година сочат, че през Кърджали са преминали над 2 млн. автомобила. Това е един ужасяващ трафик. Основната част от тези автомобили са преминали през границата на града през юни, юли и август, когато това създава големи затруднения за движението. Броят на пътнотранспортните произшествия за този период е нараснал 7 пъти, неколкократно е нараснал и броят на тези от тях, които са завършили с тежки наранявания и фатален изход. Това, което правим е интензивна работа по решаване на проблема за обходния път на Кърджали“, обясни областният управител. \r\nНикола Чанев каза, че през областния център преминават над 3 млн. туристи, но много малка част остават в Кърджали и страната. По думите му се работи за популяризирането на Кърджали като туристическа дестинация, а близостта на известни забележителности като Перперикон, спомагат за това. Чанев заяви, че местният бизнес трябва да бъде по инициативен и да поднесе достатъчно атрактивно информацията за областта към български и чужди туристи.", "date": "2017.08.29", "title": "Никола Чанев, областен управител: Изграждането на околовръстен път на Кърджали е основният ни  приоритет"}
{"url": "http://www.focus-news.net/news/2017/08/29/2430386/kyustendil-bivshata-sgrada-na-rayonna-prokuratura-shte-bade-predostavena-za-polzvane-na-oblastna-direktsiya-na-mvr.html", "text": "Бившата сграда на Районна прокуратура ще бъде предоставена за ползване на Областна дирекция на МВР в Кюстендил. Това каза пред Радио „Фокус” – Кюстендил Михаела Крумова, председател на Общински съвет – Кюстендил. По думите й това ще стане възможно, след положително гласуване от страна на съветниците. Предвидено е в сградата да бъдат настанени разследващите полицаи, след извършването на ремонт от страна на областната дирекция. Сградата е общинска собственост и е паметник на културата от местно значение. Тя е построена през 1912 година. Предложението е сградата да бъде отдадена за безвъзмездно управление за срок от 10 години.\r\nВенцеслав ИЛЧЕВ", "date": "2017.08.29", "title": "Кюстендил: Бившата сграда на Районна прокуратура ще бъде предоставена за ползване на Областна дирекция на МВР"}
{"url": "http://www.focus-news.net/news/2017/08/29/2430387/ria-novosti-ministarat-na-otbranata-na-sarbiya-otvarna-na-kritikite-za-provezhdaneto-na-ucheniya-savmestno-s-rusiya.html", "text": "Сърбия ще остане военно-неутрална държава и ще провежда учения с тези, с които счита за нужно. Това заяви Министърът на отбраната на Сърбия Александър Вулин, в отговор на заявленията от Министертството на външните работи на Литва, че съвместни маневри с Русия са нежелателни, предаде РИА Новости.\r\n„Ние сме военно-неутрална страна и ще провеждаме учения с всички, от които можем да научим нещо, а това значи – и с представители на НАТО, и с представители на ОДКБ, и с представители на Въоръжените сили на САЩ, и с представители на въоръжените сили на Руската Федерация“ - заяви Вулин.\r\nПо този начин той коментира изказванията на Министъра на външните работи на Литва – Линас Линкявичус, едно, от които беше направено в интервю за белградския вестник „Вечерне новости“. Линкявичус даде да се разбере, че участието на Сърбия, която претендира за членство в ЕС, в съвместни военни маневри с Русия е нежелателно, защото подобни действия „изпращат двусмислени сигнали на страните-членки на ЕС“.\r\nВ тази връзка, военният министър на Сърбия заяви, че Белград взема самостоятелни решения за външната си политика и военното си сътрудничество.\r\n„Въоръжените сили ще провеждат политика, която се управлява от ръководството на страната, а то ясно формулира политиката, че сръбската държава е военно-неутрална страна. Съответно, никой и по никаква причина не може да определя с кой ще провеждаме учения, от кого ще се учим и какво да правим“, подчерта Вулин.\r\nТой отбеляза, че не вижда никакви причини да се променя държавната политика и че Сърбия продължава да се ръководи, на първо място, от своите интереси.\r\n„Ние нямаме намерение да въвеждаме санкции против Русия, тъй като нямаме намерение да участваме в конфликти между великите сили, които не са и наши конфликти“, каза военният министър.\r\nПревод и редакция:", "date": "2017.08.29", "title": "РИА Новости: Министърът на отбраната на Сърбия отвърна на критиките за провеждането на учения съвместно с Русия"}
{"url": "http://www.focus-news.net/news/2017/08/29/2430388/vitsepremierat-valeri-simeonov-pokaza-bastuna-na-daskal-botyo-petkov-obzor.html", "text": "На брифинг в Министерския съвет вицепремиерът Валери Симеонов показа бастуна на даскал Ботьо Петков. Симеонов предвождаше българска правителствена делегация на посещение в Украйна и Молдова. Освен него в нея влизаха още председателят на Държавната агенция за българите в чужбина (ДАБЧ) Петър Харалампиев, зам.-министърът на образованието Петър Николов, зам.-министърът на регионалното развитие Валентин Йовев, шефът на дипломатическата мисия на България в Украйна Красимир Минчев, а също и наши депутати и представители на бизнеса. По предложение на генералния ни консул в Одеса – Димитър Тучков, директорът на Българския културен център Дмитрий Фьодорович Терзи предаде на вицепремиера Валери Симеонов автентичния бастун на даскал Ботьо Петков – бащата на Христо Ботев. Реликвата ще бъде предадена на музея на революционера в родния му Калофер като ценен подарък за калоферци от бесарабските българи.\r\nПо време на брифинга Симеонов заяви, че бастунът на даскал Ботьо Петков е ценна реликва от българската история, важна за целия ни народ. По думите му бастунът е бил подарен от Ботев в далечната 1874 г. на неговия приятел Атанас Николов Събев, който е негов съученик и впоследствие учител в село Задунаевка. Вицепремиерът допълни, че датата, на която Христо Ботев започва учителството си по български език и пристига в село Задунаевка е 29 август 1866 г. Той обясни, че бастунът е изработен от абаносово дърво и е в изключително добро състояние е. Вицепрмеиерът благодари на хората, заради които този бастун се е върнал в родината ни. „На първо място това е Димитър Терзиев, който е председател на Всеукраинския център за българска култура в Одеса, на Антон Иванович Киссе и на генералния консул на България в Одеса – Димитър Тучков. Това е голям патриот, който във всеки ден, в който живее се опитва да направи нещо, за да спомогне в живота и сближаването на българската диаспора“, заяви Симеонов. По думите му Димитър Тучков със свои средства е закупил къщата в Задунаевка, в която е живял Христо Ботев и в която е спал Георги С. Раковски. „Била е в полусъборено състояние, той я купува с лични средства, а не с държавни. Възстановява я и буквално след няколко месеца той ще я дари на българската държава. Има и такива хора“, подчерта Симеонов. \r\nТой показа и икона, която им е била дарена в Твърдица, Молдова от църквата „Св. Петка“. \r\nПо думите му България, особено в последните години, е организирала доста сериозна помощ - и финансова, и от гледна точка на учебни материали за всички неделни училища, както и за висшето в Тараклия, и средното в Одеса. „Предстои възстановяването на още нови паралелки от 1 септември. Не се усеща недостиг на учебни материали“, каза още Валери Симеонов.\r\nПредседателят на Държавната агенцията за българите в чужбина (ДАБЧ) Петър Харалампиев допълни, че в последните години все повече се завишава броят на българските училища в Украйна и Молдова. По думите му в Бесарабия живеят българи, които много активно, задълбочено работят, запазили са своя език, култура, самобитност и идентичност. Според него нашите сънародници там имат нужда от изучаване и опресняване на своя книжовен български език и много от тях търсят и намират реализация в България. По думите му тази година основно с техните усилия и голямата активност на вицепремиера Валери Симеонов е била дадена възможност на над 6000 българи от Украйна и Молдова да работят в сферата на туризма и услугите. „Не е тайна, че има огромна нужда от квалифицирана, почтена и сериозна работна ръка. Вместо да се чудим от къде да внасяме работници, тъй като в България, поради тежката демографска ситуация, нямаме достатъчно налични хора, можем да разчитаме на нашите сънародници от Бесарабия, Македония“, допълни той. Според него в предстоящата административна реформа, която ще се случва в Украйна, българските общности се борят и с тяхна подкрепа ще запазят целостта на Болградския регион, така че да не бъдат допуснати различните села да се смесват с други. „Българската нация е съставена както от българите, които живеят в България, така и от огромната историческа общност, която живее зад граница, а и имигриралите по една или друга причина извън страната ни“, каза още председателят на ДАБЧ.\r\nЛюба АЛЕКСИЕВА", "date": "2017.08.29", "title": "Вицепремиерът Валери Симеонов показа бастуна на даскал Ботьо Петков (ОБЗОР)"}
{"url": "http://www.focus-news.net/news/2017/08/29/2430389/ria-novosti-berlinsko-letishte-spira-da-raboti-zaradi-bomba-ot-vtorata-svetovna-voyna.html", "text": "Берлинското летище Тегел предупреди, че ще ограничи авиосъобщенията във вторник вечерта, заради операция по обезвреждането на бомба, в разположения в близост район – Шпандау, предаде РИА Новости.\r\nПо-рано от столичната полиция съобщиха, че е намерена бомба в близост до летището и че операцията по обезвреждането ѝ трябва да бъде проведена вечерта.\r\n„Заради обезвреждане на бомба от времената на Втората световна война в Шпандау, за вечерта ще бъдат спряни авиосъобщенията“, пише в съобщение на берлинските летища Шьонефелд и Тегел в Туитър.\r\nПревод и редакция:", "date": "2017.08.29", "title": "РИА Новости: Берлинско летище спира да работи, заради бомба от Втората световна война"}
{"url": "http://www.focus-news.net/news/2017/08/29/2430390/varna-zapochna-pribiraneto-na-rekoltata-ot-deserten-sort-grozde-v-provadiya.html", "text": "Започна прибирането на реколтата от десертен сорт грозде в Провадия. Това съобщи за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. Тя отбеляза, че по оперативни данни на територията на област Варна десертните сортове лозя са 918 дка. В Провадия има засадени 10 дка лозя, от които 2 дка вече са реколтирани. Добивите към момента са ниски – около 220 килограма от декар. Даря Велинова допълни, че на територията на областта се отглеждат също 12 234 дка винени сортове лозя, като прибирането на реколтата още не е започнало.\r\nМарияна ВАЛЕНТИНОВА", "date": "2017.08.29", "title": "Варна: Започна прибирането на реколтата от десертен сорт грозде в Провадия"}
{"url": "http://www.focus-news.net/news/2017/08/29/2430391/kyustendil-sedem-uchebni-zavedeniya-v-grada-shte-badat-vklyucheni-v-spisaka-na-sredishtnite-uchilishta.html", "text": "Седем учебни заведения в Кюстендил ще бъдат включени в списъка на средищните училища. Това съобщиха за Радио „Фокус” – Кюстендил от Дирекция „Култура, образование, младежки дейности и спорт” към Община Кюстендил. Учебните заведения и до момента са изпълнявали тази функция, но съгласно постановление на Министерски съвет, е необходима ежегодна актуализация на списъка. Поради тази причина училищата отново ще бъдат предложени за средищни, в които се обучават ученици от други населени места, в които няма учебни заведения. 475 е броят на пътуващите ученици до средищните училища в Кюстендил, за които се подсигурява безплатен транспорт. В същото време има възможност за целодневна организация на учебния ден и обедно хранене.\r\nВенцеслав ИЛЧЕВ", "date": "2017.08.29", "title": "Кюстендил: Седем учебни заведения в града ще бъдат включени в списъка на средищните училища"}
{"url": "http://www.focus-news.net/news/2017/08/29/2430392/zadarzhaha-30-godishen-pastir-za-pozhara-v-kresnenskoto-defile-obzor.html", "text": "Овладян е пожарът край Кресненското дефиле, който пламна преди шест дни в района на село Мечкул. През следващите дни екипи ще работят по окончателното погасяване на последните останали огнища от пожара. Осигурено е полицейско присъствие в района, включително и по главния път, за гарантиране спокойствието на местните жители.\r\nНа провел се брифинг на 29 август говорителят на главния прокурор Румяна Арнаудова съобщи, че има задържан за пожара - 30-годишният пастир Костадин Митев от Симитли. Основната версия за възникване на пожара е незагасена цигара. Извършени са разпити на повече от 10 човека, както и обиски. Обвиненията са за пожар по непредпазливост, а нанесените щети са за около 3 300 000 лева. Тя добави, че  пожар с размерите на този в Кресненското дефиле не е имало повече от 15 години в района. Предстои да бъде внесено искане за постоянното задържане на извършителя. „Не, защото престъплението е тежко наказуемо, а защото деянието се отличава с изключителна обществена опасност“, обясни Арнаудова.\r\nОт своя страна районният прокурор на Благоевград Борислав Ковачки обяви, че ще бъде поискана най-тежката мярка за Костадин Митев, въпреки неговото съдействие към този момент. По думите му се касае за деяние, което е извършено по непредпазливост. „Костадин  Митев е говедар в района на пожара. На 24 август лицето е изкарало животните на паша, откарал ги е в единствения голям водоем наблизо и там е запалил цигара. В този момент животните са се разделили на две, Митев е скочил внезапно и е захвърлил цигарата. След 15 минути е погледнал назад и е видял, че зад него има голям пожар. Започнал е да гаси, една от горните му дрехи е изгоряла, но не е успял да се справи“, каза Ковачки.\r\nСтарши комисар Николай Хаджиев, директор на ОД на МВР – Благоевград допълни, че Костадин Митев е съден за кражба. „Още в четвъртък, когато беше получен сигнала за възникналия пожар, след доклад от прокуратурата беше образувано досъдебно производство и започна актива работа по случая. От наша страна бяха извършени оперативно издиравателните дейности, за да установим какво се е случило“, каза Хаждиев . \r\nВ обедните часове във вторник вътрешният министър Валентин Радев обяви, че закрива Кризисният щаб, тъй като огнищата в Кресненското дефиле са локализирани, ограничени и овладени.\r\nПовече от 1000 служители на Югозападното държавно предприятие от териториалните поделения в областите Благоевград, Кюстендил и Софийска бяха мобилизирани в битката с огъня над Кресненското дефиле. Заедно с тях участваха и стотици пожарникари, военни и доброволци от цялата страна. В гасенето на огнената стихия се включиха и хеликоптери.\r\nКато локална екологична катастрофа определи директорът на ЮЗДП инж. Дамян Дамянов последиците от пожара, обхванал по предварителни данни 16 000 декара иглолистни и широколистни гори на възраст 40-60 години, ниска растителност, хиляди декари пасища и земеделски земи. Изгорелият почвен слой е 10 сантиметра. Поне 50 години и десетки милиони лева ще са необходими за възстановяване на унищожените гори след огненото бедствие. Преди това теренът трябва да се почисти, да се извърши сериозна подготовка на почвата и едва след това ще започне да се залесява с местни широколистни видове, които са устойчиви на запалвания.", "date": "2017.08.29", "title": "Задържаха 30-годишен пастир за пожара в Кресненското дефиле (ОБЗОР)"}
{"url": "http://www.focus-news.net/news/2017/08/29/2430393/reuters-germaniya-iska-da-izbegne-nova-ledena-epoha-v-otnosheniyata-mezhdu-zapada-i-rusiya.html", "text": "Германия и Европа искат да са сигурни, че новите санкции, които САЩ въведе по отношение на Русия, няма да доведат до нова „ледена епоха“ в отношенията между Русия и Запада, предаде Reuters, позовавайки се на думите на Външният министър на Германия Зигмар Габриел.\r\nГабриел заяви, че е говорил с Държавния секретар на САЩ Рекс Тилърсън относно сакнциите, по време на срещата между тях във Вашингтон и добави, че е благодарен на президента на САЩ, за това, че се е съгласил да координира бъдещи мерки със съюзниците на Съединените щати.\r\n„Ние, като европейци, имаме големи притеснения, че това ще доведе до нежелани последствия за Европа. Не искаме да разрушиме напълно бизнес отношенията си с Русия, особено в енергийния сектор“, заяви Габриел.\r\nПрез този месец, Тръмп одобри нови санкции срещу Москва, заради анексирането на Крим през 2014-а година и за това, както твърдят разузнавателните служби на САЩ, което е било намеса на Русия в президентските избори на Съединените щати, обвинения, които Москва отрича.\r\nГабриел разкритикува САЩ за този ход и заяви, че новите наказателни мерки излагат европейските компании, които са замесени в енергийни проекти в Русия, към наказания, заради нарушаването на законите на САЩ.\r\nМинистърът на икономиката на Германия, Бригите Циприс, дори призова ЕС да отвърне на САЩ, ако новите санкции срещу Русия засегнат германските компании.\r\nГабриел заяви, че европейските лидери са загрижени, че последните санкции ще имат не само икономически последствия, но могат също да „доведат до нова ледена епоха в отношенията между Русия и САЩ и Запада“.\r\nПревод и редакция:", "date": "2017.08.29", "title": "Reuters: Германия иска да избегне нова „ледена епоха“ в отношенията между Запада и Русия"}
{"url": "http://www.focus-news.net/news/2017/08/29/2430074/the-jerusalem-post-benyamin-netanyahu-zayavi-na-antonio-guteresh-che-izrael-nyama-da-sedi-bezuchastno-dokato-iran-se-okopavav-siriya-i-livan.html", "text": "Не може да се очаква, че израелските власти ще седят безучастни, докато Иран се „окопава“ в Сирия и Ливан и готви планове с „Хизбула“ за война на два фронта срещу Израел, заяви Бенямин Нетаняху на срещата си с генералния секретар на ООН Антонио Гутереш, предава The Jerusalem Post .\r\n„Иран е зает с това да превърне Сирия в база за военното си окопаване и иска да види тази страна, както и Ливан, като военни фронтове за обявената цел да се унищожи Израел“, каза израелският премиер.\r\n„Иран създава съоръжения за строежа на прецизно насочвани ракети в Сирия и Ливан именно с тази цел“, добави той.\r\nИзраелският премиер, президентът Ройвен Ривлин и министърът на отбраната Авигдор Либерман отправиха множество критики и оплаквания относно ръководството на ООН.\r\nОт своя страна Гутереш заяви, че Израел може да очаква безпристрастност от него. Той добави, че все пак понякога не е съгласен с позициите на израелското правителство, но това е нормално. Симеон Миланов", "date": "2017.08.29", "title": "The Jerusalem Post: Бенямин Нетаняху заяви на Антонио Гутереш, че Израел няма да седи безучастно, докато Иран се „окопава“в Сирия и Ливан"}
{"url": "http://www.focus-news.net/news/2017/08/29/2430075/predstoyashti-sabitiya-v-stranata-za-29-avgust-agentsiya-fokus.html", "text": "***\r\nОт 12.00 часа на площадка „Радиана”, разположена в двукилометровата зона с контролиран достъп на АЕЦ „Козлодуй”  министърът на енергетиката Теменужка Петкова ще вземе участие в церемонията  по „първа копка” за изграждане на Национално хранилище за ниско- и средноактивни радиоактивни отпадъци (НХ РАО).\r\n***\r\nВ Министерството на земеделието, храните и горите областният управител Недялко Славов ще проведе работна среща с министър Румен Порожанов във връзка със засегнатите от корояда горски територии в област Смолян.\r\n***\r\nОт 10.00 часа 5-и състав на Специализирания наказателен съд ще заседава по делото срещу Иванка Х.  - произнасяне по чл.414, ал.1, т.1 от НПК.\r\n***\r\nОт 10.30 часа в 12 кабинет на Софийския градски съд публично ще бъде разпределен обвинителният акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев по делото за продажбата на акциите на ЕВН.\r\n***\r\nОт 11.30 часа родителите на децата от Софийската  математическа гимназия и  екипа на училището ще изразят своята подкрепа за директора на училището  пред сградата на Регионалния инспекторат ул. „Антим I“ №17.\r\n***\r\nОт 12.00 часа в Националния пресклуб на БТА ще се проведе пресконференция във връзка с Общобългарски събор, който ще се състои на 16 и 17 септември край могилата на великия ни държавник Кубрат в днешна Украйна.\r\n***\r\nОт 10.30 часа ще бъде закрита лятната детска полицейска академия в младежките центрове в селата Церова кория, Пчелище и Къпиново.\r\n***\r\nОт 20.30 часа на сцена „Арт лято“ в парк „Асеневци“ ще бъде закрит JAZZ Art Night.\r\n***\r\nОт  14.15 часа  в Конферентния център на Областна администрация Видин ще се проведе среща – дискусия, относно демографските и социални проблеми в област Видин, инициирана от Министерство на труда и социалната политика.  \r\n***\r\nОт 10.00 часа в детския отдел на Регионална библиотека „Христо Ботев“ ще се състои церемонията по награждаване на участниците в инициативата „Разкажи ми за забележителностите в твоя град“.  \r\n***\r\nОт 11.00 часа в заседателната зала на Община Каварна ще се проведе публично обсъждане за изпълнението на бюджета на Община Каварна за 2016 г.  \r\n***\r\nОт 11.00 часа, в залата на ГКПП-Лесово ще бъде проведен брифинг по повод задържане на голямо количество контрабандно пренесено наркотично вещество - хероин. \r\n***\r\nОт 11.00 часа в Танцовата зала на Родопския драматичен театър „Николай Хайтов“ главният художествен ръководител на ансамбъл „Родопа” Адриан Петров ще даде пресконференция за началото на новия творчески сезон на ансамбъла. \r\n***\r\nОт 10.00 до 12.30 часа в Детския отдел на библиотека „Родина” ще има лятна програма за деца.\r\n***\r\nОт 10.00 до 12.00 часа е къщата-музей „Гео Милев“ ще се проведат летни занимания за деца от детските градини.\r\n***\r\nОт 11.30 часа в зала 2 на Община Стара Загора ще се проведе пресконференция на организаторите за провеждането на традиционния Бирфест, който ще се проведе от 6-и до 9-и септември в централния градски парк „Пети октомври“.\r\n***\r\nОт 19.30 часа ще бъде закрита IV Фестивална ваканция „Жреци на музите 2017“.\r\n***\r\nОт 10.00 часа в зала 203  на Община Щумен ще се проведе брифинг.", "date": "2017.08.29", "title": "Предстоящи събития в страната за 29 август (Агенция „Фокус“)"}
{"url": "http://www.focus-news.net/news/2017/08/29/2430076/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "През изминалата седмица турските военни са провели антитерористични операции в Югоизточна Турция, в резултат на което са ликвидирани 43-ма членовете на „Работническата партия на Кюрдистан“ (ПКК), пише Daily Sabah, като се позовава на официално съобщение от армията на страната. \r\nАкциите са проведени в провинциите Хаккяри, Диарбекир и Шърнак в периода между 17 и 24 август. Иззети са оръжия, боеприпаси и експлозиви, унищожени са укрития на ПКК. Извършен е удар и срещу финансирането на незаконната групировка – конфискувани са повече от 100 хил. контрабандни цигари.\r\n*** Американският президент Доналд Тръмп обяви извънредно положение в щата Луизиана, след като ураганът „Харви“ удари южната част на САЩ, пише вестник The Hill. \r\nРешението на държавния глава дава възможност на Федералната агенция за управление на извънредните ситуации да „координира всички усилия“ по справяне с бедствието. \r\n„Тези действия ще помогнат да се облекчат трудностите и страданията, през които преминава местното население заради извънредната ситуация и да се осигури необходимата помощ“, подчертаха от Белия дом. \r\nВ части от Луизиана се очаква да паднат поне 63 см. дъжд.\r\n*** В понеделник представителите на останалите 11 държави в Транстихоокеанското партньорство (ТТП) започнаха тридневни преговори в Сидни, на които ще обсъдят бъдещото прилагане на споразумението за свободна търговия след оттеглянето на САЩ по-рано тази година, пише вестник  The Japan Times. \r\nСтраните ще коментират възможността да променят оригиналния текст на договора. Без Вашингтон бъдещето на ТТП е несигурно, но Япония, Австралия и Нова Зеландия настояват то да продължи да действа. \r\nТТП беше подписано през февруари 2016 г. от Австралия, Бруней, Канада, Чили, Япония, Малайзия, Мексико, Нова Зеландия, Перу, Сингапур, Виетнам, САЩ, като то покрива около 40% от световната икономика.\r\n*** В понеделник министър-председателят на Израел Бенямин Нетаняху посрещна генералния секретар на ООН Антонио Гутереш с критика относно отношението на международната организация към Израел, пише The Times of Israel. \r\nНетаняху обясни, че Иран строи заводи за ракети с прецизно насочване в Сирия и Ливан, за да ги използва срещу Израел. \r\n„Иран е зает с това да превърне Сирия във военна база и иска да използва Сирия и Ливан като фронтова линия, за да изпълни целта си да унищожи Израел“, подчерта Нетаняху. „Това е нещо, което Израел не може да приеме. Това е ситуация, с която ООН не трябва да се примирява“, допълни премиерът. \r\nТой обаче не подкрепи своите обвинения с конкретни доказателства.\r\n*** Администрацията на американския президент Доналд Тръмп  ще поднови програмата, която позволява местните и щатските полицейски служители да получават някои видове военно оборудване и оръжия, пише вестник Washington Examiner. \r\nТака наречената милитаризация на полицията беше ограничена от бившия държавен глава Барак Обама през 2015 г. \r\nВ понеделник Тръмп ще подпише изпълнителна заповед, която ще влезе в сила незабавно. Тя ще „гарантира, че може да получите животоспасяващото оборудване, от което се нуждаете, за да изпълнявате своите задължение и ще изпрати силно послание, че ние няма да позволим престъпната дейност, насилието и беззаконието  да станат новото нормално“, заяви по-рано днес главният прокурор Джеф Сешънс.", "date": "2017.08.29", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/08/29/2430077/afp-donald-tramp-zayavi-che-po-edin-ili-drug-nachinmeksiko-shte-plati-za-stena-po-granitsata.html", "text": "Американският президент Доналд Тръмп заяви, че Мексико ще бъде принудено да плати за строежа на стена по южните граници на САЩ, предава AFP .\r\n„По един или друг начин, Мексико ще плати за стената“, заяви президентът на пресконференция в Белия дом.\r\n„Може да бъде чрез възстановяване на пари. Можем да я спонсорираме от САЩ, но накрая Мексико ще я плати“, заяви Доналд Тръмп.\r\nАгенция „Фокус“ припомня, че това бе едно от ключовите послания по време на кандидат-президентската кампания на Доналд Тръмп. Симеон Миланов", "date": "2017.08.29", "title": "AFP: Доналд Тръмп заяви, че „по един или друг начин“Мексико ще плати за стена по границата"}
{"url": "http://www.focus-news.net/news/2017/08/29/2430078/bbc-direktnite-shteti-ot-harvimozhe-da-nadhvarlyat-20-miliarda-dolara.html", "text": "Много петролни рафинерии в Тексас са затворени, а близо една пета от продукцията на нефт и газ в Мексиканския залив е спряна, след като ураганът „Харви“ удари бреговете на САЩ, предава BBC.\r\nАнализатори твърдят, че икономическият резултат от бурята може да се изрази в над 40 милиарда долара. Директните щети от „Харви“ са над 20 милиарда долара.\r\nСлед бурята цените на газта в САЩ скочиха с 10 %. Експерти очакват още 20-30 % скок в цените през следващите седмици. \r\nЦените на хранителните стоки също могат да се вдигнат, тъй като доставките на зърно и други продукти, са забавени. Симеон Миланов", "date": "2017.08.29", "title": "BBC: Директните щети от „Харви“може да надхвърлят 20 милиарда долара"}
{"url": "http://www.focus-news.net/news/2017/08/29/2430079/ynetnews-turskiyat-prezident-izrazi-podkrepata-si-za-palestinska-darzhava-sas-stolitsa-erusalim.html", "text": "Турският президент Реджеп Тайип Ердоган се срещна с лидера на Палестинската автономия Махмуд Абас в Анкара, предава Ynetnews. Двамата изразиха подкрепата си за решаването на израелско-палестинския конфликт на принципа за двете държави, който предвижда независима Палестина със столица Ерусалим. \r\nЕрдоган заяви, че „ключът към успеха е в защитата на правата на палестинците“.\r\nТой добави, че Израел трябва да прекрати „опитите за окупация“, които „подкопават изпълнимостта на принципа за двете държави“.\r\nТой подчерта, че Турция подкрепя решение на базата на принципа за две държави с границите от 1967-ма година.  Симеон Миланов", "date": "2017.08.29", "title": "Ynetnews: Турският президент изрази подкрепата си за палестинска държава със столица Ерусалим"}
{"url": "http://www.focus-news.net/news/2017/08/29/2430080/politicoeu-vapreki-ochakvaniyata-na-brekzitarite-germanskite-industrialtsi-ne-lobirat-za-svobodno-targovsko-sporazumenie-mezhdu-es-i-velikobritaniya.html", "text": "Поддръжниците на Брекзит смятат, че германските автомобилни производители, френските фермери и италианските винари, които искат да продават стоките си във Великобритания, дърпат конците на ЕС, пише Politico.eu. Според „брекзитърите“, тези хора няма да позволят блокирането на споразумение с Великобритания.\r\n„Ще спечелим от фантастичните възможности за свободна търговия с нашите приятели в ЕС. Не само, че купуваме повече германски автомобили от всеки друг, но и пием повече италианско вино от всички“, заяви британският външен министър Борис Джонсън.\r\n„Монсеньор Барниер, за Бога, сключете разумно търговско споразумение или ще има загуба на работни места в Мюнхен и Бавария“, каза Найджъл Фараж.\r\nТази седмица имаше съвместно изявление от германската и британската индустрии.\r\nАсоциацията на германските търговски камари (АГТК), която е най-голямата лобистка група в Германия призова европейските лидери „да поставят общите икономически интереси на първо място“.\r\nМартин Ванслебен от АГТК заяви, че германският бизнес е притеснен от негативните последици на Брекзит. Той предупреди, че „условията на излизането все още не са ясни“.\r\nПодобна неяснота влияе на търговията между двете страни. Германският експорт за Великобритания е паднал с 3 % през първите шест месеца на 2017 година. \r\nПо всичко изглежда, че германските компании поставят като първи приоритет защитата на единния пазар. Симеон Миланов", "date": "2017.08.29", "title": "Politico.eu: Въпреки очакванията на \"брекзитърите\", германските индустриалци не лобират за свободно търговско споразумение между ЕС и Великобритания"}
{"url": "http://www.focus-news.net/news/2017/08/29/2430081/vzglyad-severna-koreya-izstrelya-raketa-nad-yaponiya.html", "text": "Северна Корея изстреля ракета, която прелетя над Япония, предава Взгляд. Изстрелването на ракетата е проведено в посока на Япония, пишат руски информационни агенции. Ракетата е прелетяла над североизточните части на Япония.\r\nАгенция „Фокус“ припомня, че в събота бяха засечени три севернокорейски ракети, което доведе до засилване на напрежението на Корейския полуостров.  Симеон Миланов", "date": "2017.08.29", "title": "Взгляд: Северна Корея изстреля ракета над Япония"}
{"url": "http://www.focus-news.net/news/2017/08/29/2430082/rossiyskaya-gazeta-donald-tramp-izrazi-uverenost-che-otnosheniyata-mezhdu-sasht-i-rusiya-shte-se-normalizirat.html", "text": "Отношенията между САЩ и Русия ще станат, ако не перфектни, то поне добри в даден момент, заяви американският президент, цитиран от Российская Газета. Това стана по време на пресконференция на Доналд Тръмп с финския му колега Саули Нийнистьо.\r\n„Смятам, че би било хубаво, ако имахме перфектни отношения с Русия или в краен случай добри. Това е много важно и аз вярвам, че някога това ще се случи“, заяви президентът Тръмп.\r\nПо време на пресконференцията, Доналд Тръмп отказа да нарече Русия „заплаха за сигурността“. Той характеризира Руската федерация като огромна ядрена сила, с която „ние трябва да се разбираме“.\r\nФинландският президент също подчерта, че приветства „неголемия, но позитивен диалог“, който се възобновява между РФ и НАТО. Симеон Миланов", "date": "2017.08.29", "title": "Российская Газета: Доналд Тръмп изрази увереност, че отношенията между САЩ и Русия ще се нормализират"}
{"url": "http://www.focus-news.net/news/2017/08/29/2430083/izvestiya-rusiya-ukrainskiyat-prezident-prizova-vaorazhenite-sili-na-ukrayna-da-sablyudavat-primirieto-v-donbas.html", "text": "Украинският президент Петро Порошенко призова Въоръжените сили на Украйна да съблюдават режима на примирие в Донбас, предава „Известия“.\r\nНа своята фейсбук страница, Порошенко заяви, че е повдигнал тази тема по време на днешното си съвещание с военното командване в Крематорск.\r\nПо негови думи прекратяването на огъня по случай на новата учебна година, създава благоприятни условия за мирния процес.\r\nПо-рано в понеделник канцлерът на Германия Ангела Меркел и френският президент Еманюел Макрон изразиха нуждата от съблюдаването на примирието в конфликтната зона. Симеон Миланов", "date": "2017.08.29", "title": "Известия (Русия): Украинският президент призова Въоръжените сили на Украйна да съблюдават примирието в Донбас"}
{"url": "http://www.focus-news.net/news/2017/08/29/2430084/gazetaru-sasht-obmislyat-sanktsii-sreshtu-ruski-banki.html", "text": "В близките седмици САЩ могат да въведат нови санкции срещу Русия и по-точно срещу руски държавни банки, предава Газета.ru, позовавайки се на източници от руското МВнР.\r\nАко Вашингтон се реши на това действие, новите финансови ограничения ще бъдат покана и за Европейския съюз. Досега ЕС отказваше да се присъедини към американските санкции, които застрашават европейските икономически интереси.\r\n„През септември срещу големите държавни банки ще бъде въведен нов пакет ограничения“, заяви източник близък до Министерството на външните работи на Русия.\r\nПо негови данни новият удар може да засегне „Банк России“, „Россельхозбанк“, „Газпромбанк“ и други държавни финансови институции. Симеон Миланов", "date": "2017.08.29", "title": "Газета.ru: САЩ обмислят санкции срещу руски банки"}
{"url": "http://www.focus-news.net/news/2017/08/29/2430085/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Северна Корея изстреля ракета, която прелетя над Япония, предава Взгляд. Изстрелването на ракетата е проведено в посока на Япония, пишат руски информационни агенции. Ракетата е прелетяла над североизточните части на Япония.\r\nАгенция „Фокус“ припомня, че в събота бяха засечени три севернокорейски ракети, което доведе до засилване на напрежението на Корейския полуостров.\r\n***Отношенията между САЩ и Русия ще станат, ако не перфектни, то поне добри в даден момент, заяви американският президент, цитиран от Российская Газета. Това стана по време на пресконференция на Доналд Тръмп с финския му колега Саули Нийнистьо.\r\n„Смятам, че би било хубаво, ако имахме перфектни отношения с Русия или в краен случай добри. Това е много важно и аз вярвам, че някога това ще се случи“, заяви президентът Тръмп.\r\nПо време на пресконференцията, Доналд Тръмп отказа да нарече Русия „заплаха за сигурността“. Той характеризира Руската федерация като огромна ядрена сила, с която „ние трябва да се разбираме“.\r\nФинландският президент също подчерта, че приветства „неголемия, но позитивен диалог“, който се възобновява между РФ и НАТО.\r\n*** Украинският президент Петро Порошенко призова Въоръжените сили на Украйна да съблюдават режима на примирие в Донбас, предава „Известия“.\r\nНа своята фейсбук страница, Порошенко заяви, че е повдигнал тази тема по време на днешното си съвещание с военното командване в Крематорск.\r\nПо негови думи прекратяването на огъня по случай на новата учебна година, създава благоприятни условия за мирния процес.\r\nПо-рано в понеделник канцлерът на Германия Ангела Меркел и френският президент Еманюел Макрон изразиха нуждата от съблюдаването на примирието в конфликтната зона.\r\n*** В близките седмици САЩ могат да въведат нови санкции срещу Русия и по-точно срещу руски държавни банки, предава Газета.ru, позовавайки се на източници от руското МВнР.\r\nАко Вашингтон се реши на това действие, новите финансови ограничения ще бъдат покана и за Европейския съюз. Досега ЕС отказваше да се присъедини към американските санкции, които застрашават европейските икономически интереси.\r\n„През септември срещу големите държавни банки ще бъде въведен нов пакет ограничения“, заяви източник близък до Министерството на външните работи на Русия.\r\nПо негови данни новият удар може да засегне „Банк России“, „Россельхозбанк“, „Газпромбанк“ и други държавни финансови институции.", "date": "2017.08.29", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/08/29/2430086/the-guardian-yaponskite-vlasti-preduprediha-grazhdanite-da-vzemat-predpazni-merki-sled-kato-severna-koreya-otnovo-izstrelya-balistichna-raketa.html", "text": "Японското правителство потвърди, че Северна Корея е изстреляла балистична ракета, която е прелетяла над северните части на страната, предава The Guardian .\r\nСистемата на правителството за ранно предупреждение посъветва гражданите в този район да вземат предпазни мерки. Същевременно по националната телевизия заявиха, че няма щети.\r\nЯпонската армия не се е опитала да свали ракетата, която премина в 6:06 местно време.\r\n„Ще направим възможно най-големите усилия да защитим живота на хората“, заяви японският премиер Шинзо Абе пред репортери, преди да влезе на извънредно заседание за сигурността. Симеон Миланов", "date": "2017.08.29", "title": "The Guardian: Японските власти предупредиха гражданите да вземат предпазни мерки, след като Северна Корея отново изстреля балистична ракета"}
{"url": "http://www.focus-news.net/news/2017/08/29/2430087/ministerstvoto-na-ikonomikata-zapochva-protsedura-za-pridobivane-na-dunarit-obzor.html", "text": "Министерството на икономиката започва активни действия за придобиване на дружеството „Дунарит“, за да запази дейността му и работните места. Това обяви на брифинг министърът на икономиката Емил Караниколов. Той припомни, че спрямо членове на Съвета на директорите на предприятието е повдигнато обвинение, което е дало основание за започване на процедура по отнемане на лиценза за производство. По думите му това би довело до тежко състояние за дружеството и за целия ни военно-промишлен комплекс. Въпреки че са подали молба за освобождаване, членовете на Съвета на директорите не могат да бъдат освободени, тъй като има произнасяне на Съда. Освен това има определение на Съда от 24 август 2017 г., отказващо увеличаване на капитала на дружеството, което означава, че новите акционери не могат да влязат там и съответно не могат да се предприемат действия за освобождаване на Съвета на директорите. Поради тази причина Министерството на вътрешните работи трябва да предприеме мерки за отнемане на лиценза за производство. „За да избегнем сътресения, касаещи целия военно-промишлен комплекс, Министерството на икономиката започва активни действия за купуване на всички вземания, което ще предотврати последваща процедура по несъстоятелност или продажба на активи на дружеството“, заяви министър Караниколов. Той уточни, че вече се работи за изкупуване на всички кредити на предприятието и се преговаря с всички кредитори. По думите му \"Държавната консолидационна компания\" вече е покрила 43 млн. лева от дълговете на \"Дунарит\", а спешно изискуемите са кредити 67 млн. лева. „Изключително важна е подкрепата на абсолютно всички за тази извънредна мярка. Това няма да е нещо, свързано с целия военно-промишлен комплекс, а е извънредна мярка отнасяща се само до „Дунарит“ и тежкото състояние, което в момента е дружеството“, заяви министърът на икономиката. Той уточни, че към момента не е необходимо финансиране през правителството, тъй като дружествата към Министерството на икономиката са финансово обезпечени. По думите му все още не може да се каже колко ще струва изкупуването на „Дунарит“. „Ще направим всичко възможно да придобием това дружеството. Но си има процедури, на които абсолютно всеки може да се яви и да го закупи. Въпросът е да гарантираме бъдещето му“, допълни министър Караниколов. Той увери, че няма да се предприемат действия за отнемане на лицензиите на „Дунарит“, докато тече процедурата по придобиване на дружеството. \r\nАгенция „Фокус“ припомня, че: преди три седмици стотици работници от военния завод „Дунарит“ в Русе излязоха на мирен протест и блокираха за кратко движението през граничния пункт „Дунав мост“, заради започнала процедура за отнемане на лицензиите на предприятието. Причината за това бе разследване на Специализираната прокуратура срещу изпълнителния директор Кръстьо Кръстев, който в последствие подаде оставка. Тогава министър Караниколов се срещна с протестиращите и ги увери, че „Дунарит” ще продължи да работи, лицензиите му няма да бъдат отнети. Министърът на икономиката бе категоричен, че няма да допусне дружеството да бъде докарано до фалит. Той посочи, че „Дунарит“ е изключително важно предприятие за икономиката и за целия военно-промишлен комплекс, затова от министерството следят внимателно случващото се в него.\r\nВесела ПЕТРОВА", "date": "2017.08.29", "title": "Министерството на икономиката започва процедура за придобиване на „Дунарит“ (ОБЗОР)"}
{"url": "http://www.focus-news.net/news/2017/08/29/2430088/reuters-donald-tramp-zayavi-che-sasht-sa-mnogo-zashtitavashtibaltika.html", "text": "Доналд Тръмп заяви, че СА са „много защитаващи“ Балтика на фона на руско-китайските учения в Балтийско море, предава Reuters. Той подчерта, че САЩ и съюзниците им могат да се справят с всяка заплаха.\r\n„Много сме защитаващи относно този регион“, каза Тръмп на съвместна пресконференция с финския президент.\r\n„Това мога да кажа. Ние сме много, много защитаващи. Имаме страхотни приятели там“, каза президентът.\r\nФинландският президент добави, че САЩ, Финландия и Швеция също са провели учения в този регион.Симеон Миланов", "date": "2017.08.29", "title": "Reuters: Доналд Тръмп заяви, че САЩ са „много защитаващи“Балтика"}
{"url": "http://www.focus-news.net/news/2017/08/29/2430089/nikkei-asian-review-yaponiya-shte-otgovori-na-severna-koreya-tvardo.html", "text": "Говорителят на японското правителство Йошихиде Суга заяви, че последното изстрелване на ракета от страна на Северна Корея е заплаха за Япония, на която Токио ще отговори твърдо, предава японският вестник Nikkei Asian Review.\r\n„Тази балистична ракета прелетя над наша територия. Това е безпрецедентна, сериозна и опасна заплаха за нацията ни“, заяви японският представител.\r\nЯпония протестира срещу подобни действия, които са ясно нарушение на резолюциите на ООН. Той добави, че Япония ще работи заедно със САЩ и Южна Корея за навременен и подходящ отговор на провокациите. Симеон Миланов", "date": "2017.08.29", "title": "Nikkei Asian Review: Япония ще отговори на Северна Корея „твърдо“"}
{"url": "http://www.focus-news.net/news/2017/08/29/2430090/afp-sasht-potvardiha-che-poslednata-severnokoreyska-raketa-ne-e-predstavlyavala-zaplaha-za-severna-amerika.html", "text": "Пентагонът потвърди, че Северна Корея е изстреляла ракета, която е прелетяла над Япония, предава AFP. Това ескалира допълнително напрежението между САЩ и Пхенян.\r\n„Ракетата е изстреляна през последните 90 минути“, заяви говорителят на Пентагона полк.Роб Манинг.\r\n„Северна Корея е изстреляла ракета през последните 90 минути. Можем да потвърдим, че севернокорейската ракета е прелетяла над Япония“, заяви той, добавяйки, че САЩ все още оценяват ситуацията.\r\nОт Северноамериканското аерокосмическо отбранително командване (НОРАД) „определиха, че севернокорейската ракета не е представлявала заплаха за Северна Америка“. Симеон Миланов", "date": "2017.08.29", "title": "AFP: САЩ потвърдиха, че последната севернокорейска ракета не е представлявала заплаха за Северна Америка"}
{"url": "http://www.focus-news.net/news/2017/08/29/2430091/afp-kolumbiyskoto-pravitelstvo-i-natsionalnoosvoboditelnata-armiyase-nadyavat-da-sklyuchat-primirie-predi-poseshtenieto-na-papata-v-stranata.html", "text": "Колумбийското правителство и бунтовниците от комунистическата „Националноосвободителна армия“ се надяват да сключат примирие преди посещението на папа Франциск в страната, предава AFP. \r\n„Решени сме да се издигнем на положение за посещението на Светия отец и да предприемем стъпки към мир чрез възможността от временно двустранно примирие“, заяви главният преговарящ на правителството за мир, Хуан Камило Рестрепо.\r\nТой говори пред делегати и от двете страни, които бяха в еквадорската столица Кито, където се водят мирните преговори.\r\nПапа Франциск ще посети Колумбия от 6-ти до 10-ти септември. Симеон Миланов", "date": "2017.08.29", "title": "AFP: Колумбийското правителство и „Националноосвободителната армия“се надяват да сключат примирие преди посещението на папата в страната"}
{"url": "http://www.focus-news.net/news/2017/08/29/2430092/tass-severna-koreya-mozhe-da-e-izstrelyala-raketa-hvason-12.html", "text": "Северна Корея най-вероятно е провела изпитание на балистична ракета със среден обсег „Хвасон-12“, която по-рано заплашваше да пусне в района на Гуам, заяви бившият командир на военноморските сили на Япония Йедзи Кода, цитиран от ТАСС.\r\n„Има вероятност Северна Корея да е изпитала ракета „Хвасон-12“, която планираха да изстрелят в района на Гуам, тъй като по наши данни, тя е прелетяла около три хиляди километра. Фактът, че ракетата е летяла 14 минути до падането си говори, че тя е била пусната по стандартна траектория“, заяви японският експерт. Симеон Миланов", "date": "2017.08.29", "title": "ТАСС: Северна Корея може да е изстреляла ракета „Хвасон-12“"}
{"url": "http://www.focus-news.net/news/2017/08/29/2430093/daily-sabah-turskata-upravlyavashta-partiya-iska-da-otvori-oshte-10-novi-partiyni-tsentrali-v-stranite-kadeto-ima-turski-maltsinstva.html", "text": "Управляващата в Турция „Партия на справедливостта и развитието“ (ПСР) иска да отвори 10 представителни офиса извън страната, чиято цел ще е да създадат по-близки връзки с турската диаспора, предава Daily Sabah.\r\nТова бе обсъдено на среща на Централния изпълнителен комитет и Централния борд за решения на ПСР, които бяха водени от председателя на партията Реджеп Тайип Ердоган.\r\nПСР работи за отварянето на повече от 30 нови офиса в САЩ, европейските страни, тюркските републики, Африка и Балканите. \r\nПСР отвори първия си представителен офис в Брюксел през 2015-та и планира да отвори още клубове в САЩ, както и други европейски страни. Вторият офис се планира за Германия, където живее многомилионно турско население.\r\nФункционерите на ПСР твърдят, че това е много важно за отношенията между управляващата партия и турската диаспора. Според тях изграждането на тези офиси, ще играе ключова роля в борбата срещу организацията на Гюлен ФЕТО. Симеон Миланов", "date": "2017.08.29", "title": "Daily Sabah: Турската управляваща партия иска да отвори още 10 нови партийни централи в страните, където има турски малцинства"}
{"url": "http://www.focus-news.net/news/2017/08/29/2430094/reuters-volfgang-shoyble-zayavi-che-pomoshtta-za-gratskiya-dalg-ne-e-na-dneven-red.html", "text": "Гърция трябва да продължи с прилагането на програмата „реформи за помощи“ и да стане по-конкурентна, заяви германският финансов министър Волфганг Шойбле, цитиран от Reuters. \r\nТой добави, че помощта за гръцкия дълг в момента не е на дневен ред.\r\nАгенция „Фокус“ припомня, че финансовите министри от Еврозоната и МВФ постигнаха споразумение с Гърция през юни, което дава възможност на Атина да взима нови извънредни дългове, оставяйки въпроса за плащането им за по-късен етап.\r\n„Страната не се нуждае от орязване на дълга сега, но трябва да работи продължително за конкурентостта си“, заяви Шойбле. \r\n„Преди всичко ние като страни-членки сме отговорни за финансовата си и икономическа политика. Те също трябва да носят последствията на решенията си“, добави той. Симеон Миланов", "date": "2017.08.29", "title": "Reuters: Волфганг Шойбле заяви, че помощта за гръцкия дълг не е на дневен ред"}
{"url": "http://www.focus-news.net/news/2017/08/29/2430095/balgariya-v-svetovnite-medii-agentsiya-fokus.html", "text": "25-тият международен кинофестивал „Любовта е лудост“ в българския град Варна бе открит от филма на Карен Шахназаров „Ана Каренина – историята на Вронски“, пише  Независимая Газета.\r\nРежисьорът за своя принос в развитието на киноизкуството бе удостоен с главна награда на фестивала. Паралелно с това преминават и Дните на руското кино в България. В течение на 10 дни в София и Варна се прожектират седем филма – „Времето на Първите“ на Дмитрий Кисельов, „Голям“ на Валерий Тодоровски, „Утрините тук са тихи“ на Ренат Давлетяров, „Добро момче“ на Оксана Карас“, Зоология“ на Иван Твердовски, „Ледоразбивач“ на Николай Хомерики и „Колектор“ на Алексей Красовски.\r\n*** Българска журналистка е провела разследване, с което доказва, че Саудитска Арабия и Обединените арабски емирства снабдяват с произведено в Източна Европа оръжие въоръжени групировки в Сирия и Ирак, предава телевизионният канал Al Jazeera. \r\nДоставките са изпращани с дипломатически полети на чуждестранна авиолиния, като в последните три години са направени поне 350 големи доставки. Според разследването, „Саудитска Арабия е купила огромни количества източноевропейско оръжие и го е изпратила, използвайки дипломатическите полети.\r\n*** Десетилетия наред Майорка бе най-предпочитаната дестинация за търсещите летни приключения германски туристи. Сега обаче България е готова да свали от трона португалския остров, коментира икономическото издание Focus.\r\nЧерноморското крайбрежие на България се превърна в истинска алтернатива на най-големия от Балеарските острови за германските туристи и най-вече онези от тях, които търсят безкрайни забавления. Източноевропейската страна се радва на истинси туристически бум, който може да продължи и през следващите години, ако представителите на бранша успеят да привлечат 10-те милиона германци, които до този момент почиваха на Майорка. \r\nШансовете за това не са никак малки, особено като се имат предвид изгодните цени в България. Докато четиричленно семейство в Палма Нова в Майорка плаща средно по 110 евро за обяд с три ястия на масата, то в българския Слънчев бряг подобна гощавка излиза около 38 евро.\r\n*** През август 2017 г. бизнес климатът в България се е подобрил заради по-позитивните очаквания при търговията на дребно и сектора на услугите, показва ежемесечно проучване, предава Independent Balkan News Agency. \r\nОт Националния  статистически институт отбелязаха, че според изследването индикаторът за цялостния бизнес климат е с 0,5 процентни пункта по-висок спрямо юли. \r\nИндикаторът при търговията на дребно е отбелязал увеличение от 4,5 процентни пункта спрямо предходния месец, докато в сектора за услугите се е повишил с 1,9%.\r\nСъщевременно анкетата показва, че бизнес климатът в индустрията се е понижил с 2,2 процентни пункта в сравнение с юли.", "date": "2017.08.29", "title": "България в световните медии (Агенция \"Фокус\")"}
{"url": "http://www.focus-news.net/news/2017/08/29/2430096/15-godishniyat-ivan-obvinen-za-ubiystvoto-na-11-godishnata-nikol-ostava-v-aresta-obzor.html", "text": "15-годишният Иван, обвинен за убийството на 11-годишната Никол, остава в ареста. Това реши състав на Апелативния съд в Бургас. Момчето обжалва мярката за неотклонение „задържане под стража“, която му бе наложена от Бургаския окръжен съд. Съдебното заседание се гледа при затворени врата. В Апелативния съд в Бургас за гледането на мярката за неотклонение на Иван бяха и родителите на обвиняемия. Пред журналисти те казаха, че синът им е невинен. По думите им няма доказателства, че той е убил Никол.\r\nАпелативният прокурор Георги Ханджиев обяви, че мобилният апарат на убитото 11-годишно момиче е намерен в контейнер за смет. Той поясни, че обвиняемият – 15-годишният Иван, е посочил къде го е изхвърлил. Ножът, с който е намушкана Никол, е намерен на площадката на 4-я етаж в жилищния блок в к-с „Меден рудник“, където е извършено убийството. По думите на прокурора събраните до момента доказателства са достатъчни за твърдението, че Иван е извършител на деянието. ДНК пробите съвпадат с неговия профил. Прокурорът допълни, че има свидетели на престъплението, а в момента се чакат и резултатите от назначената съдебно-психиатрична експертиза. Ако Иван бъде осъден, ще излежава присъдата си при специален режим, тъй като е непълнолетен. Законът предвижда за извършеното от него престъпление от 3 до 10 години затвор.\r\n\"Фокус\" припомня: Тялото на момичето беше намерен в асансьор на жилищна сграда в бургаския квартал „Меден рудник“ на 20 август. 11-годишната Никол е била умъртвена посредством пробождане с нож в областта на шията, като хладното оръжие е засегнало артерия. Задържаният и жертвата са се запознали след установен между тях контакт в социална мрежа, след което си разменили телефоните. По първоначални данни мотивът за извършеното е скарване между двамата за това къде да пушат наргиле.\r\nМария РУСЕВА", "date": "2017.08.29", "title": "15-годишният Иван, обвинен за убийството на 11-годишната Никол, остава в ареста (ОБЗОР)"}
{"url": "http://www.focus-news.net/news/2017/08/29/2430097/the-independent-rumaniya-smyata-da-prieme-evroto-prez-2022-godina.html", "text": "Румънското правителство заяви, че има намерение да приеме еврото през 2022 година, предава The Independent .\r\nВъншният министър на Румъния заяви, че румънската икономика вече покрива изискванията за приемане на европейската валута, но ще чака пет години, за да защити доходите на пенсионерите.\r\nРумъния ще бъде първата страна, която ще се присъедини към еврото след Литва през 2015-та година.\r\n„Вече покрихме всички формални изисквания и можем да се присъединим към валутния съюз дори утре“, заяви министър Теодор Мелешкану.\r\n„Смятам, че ще приемем еврото до пет години“, добави той.\r\nДокладите на ЕК и ЕЦБ от 2016-та показват, че Румъния не покрива критериите. Симеон Миланов", "date": "2017.08.29", "title": "The Independent: Румъния смята да приеме еврото през 2022 година"}
{"url": "http://www.focus-news.net/news/2017/08/29/2430098/reuters-yaponskiyat-vanshen-ministar-zayavi-che-varhu-severna-koreya-tryabva-da-bade-prilozhen-po-golyam-natisk.html", "text": "Японският външен министър Таро Коно заяви, че върху Северна Корея трябва да бъде приложен по-силен натиск, след като преди часове севернокорейска ракета прелетя над Япония, предава Reuters.\r\nМинистърът на отбраната Ицунори Онодера смята, че притесненията за японската национална сигурност стават по-големи, след като Пхенян изстреля ракетата. Той добави, че правителството анализира ракетата, включително и траекторията й.\r\nДвамата говориха след извънредната среща на Съвета за национална сигурност, който се води от премиера Шинзо Абе. Симеон Миланов", "date": "2017.08.29", "title": "Reuters: Японският външен министър заяви, че върху Северна Корея трябва да бъде приложен по-голям натиск"}
{"url": "http://www.focus-news.net/news/2017/08/29/2430099/sport-polsha-pobedi-estoniya-s-30-v-posledniya-mach-ot-grupa-a-na-evropeyskoto-po-voleybol.html", "text": "Полша, която е домакин на Европейското първенство по волейбол за мъже победи Естония с 3:0 в последния мач от Група А. Мачът се игра в зала „Ерго Арена“ в Гданск пред 9,500 зрители. По този начин Полша остава на второ място в групата с 2 победи, 1 загуба и 6 точки, с което се класира за плейофната фаза на турнира. Следващият съперник на Полша е Словения, която остана 3-та в Група С, след като загуби от България.", "date": "2017.08.29", "title": "Спорт: Полша победи Естония с 3:0 в последния мач от Група А на Европейското по волейбол"}
{"url": "http://www.focus-news.net/news/2017/08/29/2430100/sport-rusiya-pobedi-ispaniya-s-30-na-evropeyskoto-parvenstvo-za-mazhe-v-polsha.html", "text": "Русия победи Испания с 3:0 в последния си мач от Група С. С това националният отбор на Русия завършва без загубен гейм в груповата фаза на Европейското по волейбол за мъже, което се провежда в Полша. Руснаците имат 3 победи от 3 мача, 9 точки и геймово съотношение 9:0, с което се класират за четвъртфиналите на турнира. Там техен съперник ще бъде победителя от плейофа между Полша и Словения..", "date": "2017.08.29", "title": "Спорт: Русия победи Испания с 3:0 на Европейското първенство за мъже в Полша"}
{"url": "http://www.focus-news.net/news/2017/08/29/2430101/sportstanaha-yasni-vsichki-dvoyki-v-pleyofite-na-evropeyskoto-parvenstvo-po-voleybol-za-mazhe.html", "text": "След като бяха изиграни и последните мачове от груповата фаза на Европейското първенство по волейбол за мъже, станаха ясни двойките в плейофите на турнира. В сряда ще се проведе мач между България и Финландия от 18:30. Италия ще играе срещу Турция. От 21:30 Полша ще играе срещу Словения, а Франция срещу Чехия. На четвъртфиналите Сърбия ще играе срещу България или Финландия. Победителят от плейофа между Полша и Словения ще играе срещу Русия, а Белгия ще се изправи срещу Италия или Турция.", "date": "2017.08.29", "title": "Спорт:Станаха ясни всички двойки в плейофите на Европейското първенство по волейбол за мъже"}
{"url": "http://www.focus-news.net/news/2017/08/29/2430102/the-atlantic-severnokoreyskata-zaplaha-otvad-mezhdukontinentalnite-balistichni-raketi.html", "text": "От момента, в който американският президент Барак Обама предупреди наследника си Доналд Тръмп относно заплахата от севернокорейската ядрена програма, позицията на новия държавен глава на САЩ е, че нищо такова няма да се случи, докато той е „на стража“, пише The Atlantic. От това, което написа в Twitter на 2-ри януари („няма да се случи“) до изявленията му през август месец, че военната опция срещу Северна Корея е „заключена и заредена“, а също така и, че върху Северна Корея ще се изсипе „огън и гняв“, ако тя заплаши Америка,  Тръмп се опитва да създаде червена линия. Една червена линия, която ще покаже ясно, че той е готов да направи каквото е нужно, за да спре ядрената и ракетна програма на Северна Корея, преди тя да може да заплаши териториите на Съединените щати.\r\nТакова нещо разбира се, би представлявало една заплаха, която не може да се толерира. Веднъж щом Пхенян добие възможността да нанесе удар по Сан Франциско или Лос Анджелис, той без съмнение ще разшири обсега си и до останалата част от САЩ. Към този момент на американците ще им се наложи да живеят с внушителна ядрена заплаха, която като Русия и Китай може да убие десетки милиони в случай на война. И докато САЩ ще изгради ракетните си защити с надеждата да ограничи щетите и да увеличи ядреното си възпиране, да се позволи на такъв режим да се сдобие с възможността за ядрен удар е нещо, което повечето американци намират за неприемливо.\r\nЗа да оценят правилно ядрената заплаха, която представлява Северна Корея, американците трябва първо да осъзнаят проблема, който представлява настоящия й арсенал от около 60 ядрени глави, които вече заплашват съюзниците на САЩ. Ким Чен-Ун вече може да нанесе ядрен удар по Южна Корея, където има 28,500 американски военни, както и 200 хиляди американски граждани. Той може да удари и Япония, където живеят 90 хиляди американски граждани и 39 хиляди войници. \r\nВ понеделник сирените в Япония завиха, след като севернокорейска ракета прелетя над северните провинции на островната държава.\r\nМеждуконтиненталните балистични ракети (МКБР) разбира се, имат една фатална слабост. Те оставят ясен адрес за „връщане на пратката“. Ким Чен-Ун знае, че до минути, след като е пуснал МКБР срещу САЩ, той и режимът му ще бъдат изпържени. Както някога Колин Пауъл каза, отговорът на САЩ ще превърне КНДР в „брикети от дървени въглища“.\r\nОбаче има и друг много по-вероятен начин, по който севернокорейска ядрена глава може да избухне в някои американски град. Ким може да продаде ядрено оръжие на някоя терористична групировка. Има ли терористи, с които САЩ се сражават, и които да се интересуват от придобиването на ядрено оръжие? Лидерът на „Ал Кайда“ Айман ал Зауахири търси ядрено оръжие от близо десетилетие. През 2016-та се откри, че група близка до „Ислямска държава“ активно се опитва да придобие ядрени материали от белгийска ядрена централа. Представя ли си Ким, че може да се измъкне с продажбата на ядрено оръжие или материалите за направата му, на някоя терористична група? Човек би казал, че не. САЩ трябва да направят всичко възможно той наистина да повярва в това, че не може да се измъкне.\r\nНикой не може да скрие факта, че Пхенян вече пресече линията, без да има последствия. Още през 2001-ва година Северна Корея продаде материали, разработки и техническа експертиза на Сирия, за да се построи ядрен реактор, който произвежда плутоний. Досега този реактор щеше да е произвел достатъчно плутоний за няколко ядрени бомби, ако не беше унищожен с израелски военновъздушен удар през 2007-ма година.\r\nКаква цена плати тогава Северна Корея? Пхенян си получи парите, Сирия бе бомбардирана, а САЩ скоро се върнаха на масата за преговори. Там, по време на преговорите между шест страни, САЩ се опитаха неуспешно да принудят Пхенян да се откаже от ядрените оръжия. В разузнавателните среди Северна Корея е известна като страната, която продава и доставя ракети на Иран, Сирия, Пакистан и други страни. Като бивш американски министър на отбраната Робърт Гейтс каза, че севернокорейците биха „продали всичко, което имат, на всеки, които има пари да го купи“. Парадоксално, но докато САЩ се опитват да наложат по-строг контрол чрез санкциите на ООН срещу Северна Корея, безпаричният режим получава още по-голяма инициатива, да се върне на черния пазар за оръжия.\r\nЗа да се разреши заплахата от севернокорейски МКБР, преди Ким да разработи оперативен капацитет, администрацията на Тръмп изрази готовност да преговаря с Пхенян при условие, че комунистическият режим замрази ядрените си и ракетни тестове. Подобно замразяване би било значително подобрение в ситуацията със севернокорейският ядрен възход. Но дори и правителството на Тръмп да успее да спре Ким в този момент, САЩ ще бъдат оставени да се разправят с всички заплахи, които произтичат от съществуващия ядрен арсенал на Пхенян. В допълнение към това, Северна Корея има съоръжения, които в момента произвеждат плутоний и високо обогатен уран, за които експертите считат, че могат да произвеждат достатъчно материал за създаването на 12 допълнителни ядрени глави годишно. Следователно САЩ трябва да се опитват да замразят и производството на подобни материали.\r\nВ допълнение към сегашните усилия, Тръмп трябва да изпрати на Ким ясно послание, което да бъде копирано и доставено на китайския президент Си Дзинпин. Ако някоя ядрена бомба от севернокорейски произход се взриви на американска територия или в съюзна държава, САЩ ще отговорят все едно Пхенян сам е нанесъл удара.\r\nСкорошната „война на думите“ между Тръмп и Ким Чен-Ун събуди много американци относно севернокорейската ядрена заплаха. Докато американците се надяват, че настоящата конфронтация ще съумее да спре още ядрени и ракетни тестове, САЩ ще трябва да живее с ясната заплаха от една ядрена Северна Корея. Симеон Миланов", "date": "2017.08.29", "title": "The Atlantic: Севернокорейската заплаха отвъд междуконтиненталните балистични ракети"}
{"url": "http://www.focus-news.net/news/2017/08/29/2430103/poshtenska-marka-na-tema-2017-mezhdunarodnata-godina-na-ustoychiviya-turizam-za-razvitie-shte-reklamira-stranata-ni-kato-turisticheska-destinatsiya-obzor.html", "text": "Пощенска марка на тема „2017 - Международната година на устойчивия туризъм за развитие“ ще рекламира страната ни като туристическа дестинация. На церемонията по валидиране на марката присъстваха министърът на туризма – Николина Ангелкова, заместник-министърът на транспорта, информационните технологии и съобщенията - Димитър Геновски и художникът и изпълнител на проекта – Татяна Узунова. \r\nМинистър Ангелкова обясни, че пощенската марка дава възможност на България да се представи като по-добра туристическа дестинация пред света, тъй страната ни е и един от най-активните членове на Световната организация по туризъм. „Акцентирали сме върху културно-историческото ни наследство. Основният фокус, върху който работим, е да превърнем България в устойчива целогодишна туристическа дестинация“, каза още тя и обясни, че през септември марката ще бъде представена на специално събитие в Китай, където ще присъстват повече от 100 министри и заместник-министри от цял свят. \r\nЗаместник-министър Геновски уточни, че целта на новата пощенска марка е да привлече хора от цял свят да видят образците на българската архитектура и история от Античността и Средновековието. Той припомни, че темата за туризма влиза в българското маркоиздаване още в средата на 20 век. „Понякога човек може да обиколи света с разглеждането на една колекция пощенски марки. Убеден съм, че новата пощенска марка ще обиколи колекциите на филатеристите по света и ще украсява писмата, които изпращаме до нашите роднини и приятели в чужбина. А това е чудесно вдъхновение за много хора да включат България в своите пътувания“, каза още Геновски.\r\nХудожникът на марката Татяна Узунова обясни, че при направата е разполагала с едно съвсем малко поле - 7x9 сантиметра, върху което да покаже възможностите на българския туризъм, а със своите богати природни и исторически дадености на България е изключително трудно да се ограничиш с няколко забележителности. „Реших да се спра на историята и корените – на древните цивилизации, с които можем да изненадаме и да впечатлим огромен брой туристи – Казанлъшката гробница и Рилския манастир. За обединението им на помощ дойде символът на вечността, на движението, на прогреса, на слънцето – кръгът. Това е най-древният и мистичен символ без начало и край - символ на безконечност. Кръгът обозначава небето, вселената и на него винаги са преписвали магически защитни функции. Надявам се, че не звучи патосно, но нека и тези кръгове с древната тракийска и с днешната християнска символика да пазят България!“, завърши Татяна Узунова.\r\nЦветилена СИМЕОНОВА", "date": "2017.08.29", "title": "Пощенска марка на тема „2017 - Международната година на устойчивия туризъм за развитие“ ще рекламира страната ни като туристическа дестинация (ОБЗОР)"}
{"url": "http://www.focus-news.net/news/2017/08/29/2430104/daily-express-boris-dzhonsan-razkritikuva-severna-koreya-zaradi-izstrelyanata-raketa-koyato-preletya-nad-yaponiya.html", "text": "Британският външен министър Борис Джонсън изрази възмущението си от „безразсъдните провокации“ на Северна Корея, след като „кралството-отшелник“ изстреля ракета, която прелетя над Япония, пише Daily Express.\r\nВъншният министър в правителството на Н.В. осъди действията на севернокорейския режим.\r\n„Възмутен от безразсъдната провокация от Северна Корея“, написа Джонсън в своето Twitter изявление.\r\n„Силно осъждам последното незаконно изстрелване на ракета от КНДР“, добави той.\r\n„Обединеното кралство застава заедно с нашите съюзници и партньори, докато се изправяме срещу заплахата, която Северна Корея представлява за регионалната и международна сигурност“, каза по-рано този месец британският външен министър.\r\nПо-рано тази седмица Северна Корея заплаши Великобритания, че ще има „мизерен край“, ако се съюзи със САЩ в ескалиращия конфликт.\r\nСевернокорейските власти предупредиха Уестминстър, че „възползването“ от хаоса на Корейския полуостров, ще доведе до тоталното унищожение на Обединеното кралство“, ако британските политици си „играят с огъня“. Симеон Миланов", "date": "2017.08.29", "title": "Daily Express: Борис Джонсън разкритикува Северна Корея, заради изстреляната ракета, която прелетя над Япония"}
{"url": "http://www.focus-news.net/news/2017/08/29/2430105/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Наводненията, които бяха предизвикани от урагана „Харви“ най-вероятно ще се влошат, предава The Telegraph. Федерални инженери пуснаха насъбралата се в резервоарите вода, за да предотвратят преливането на язовири.\r\nОчаква се близо 30 хиляди жители на Хюстън да останат временно бездомни, заради най-силния ураган, който е засягал Тексас в последните 50 години.\r\nБроят на жертвите варира, но властите заявиха, че могат да потвърдят осем смъртни случая.\r\nОчаква се „Харви“ да остане над крайбрежието на Тексас още няколко дена. Има опасност от наводнения в съседната Луизиана. \r\nПо-рано президентът Доналд Тръмп заяви, че усилията за възстановяване след бедствието ще са много скъпи. \r\n„Разправяме се с Конгреса. Както знаете, ще бъде много скъпа работа“, заяви президентът.\r\n***Японското правителство потвърди, че Северна Корея е изстреляла балистична ракета, която е прелетяла над северните части на страната, предава The Guardian .\r\nСистемата на правителството за ранно предупреждение посъветва гражданите в този район да вземат предпазни мерки. Същевременно по националната телевизия заявиха, че няма щети.\r\nЯпонската армия не се е опитала да свали ракетата, която премина в 6:06 местно време.\r\n„Ще направим възможно най-големите усилия да защитим живота на хората“, заяви японският премиер Шинзо Абе пред репортери, преди да влезе на извънредно заседание за сигурността.\r\n*** Румънското правителство заяви, че има намерение да приеме еврото през 2022 година, предава The Independent .\r\nВъншният министър на Румъния заяви, че румънската икономика вече покрива изискванията за приемане на европейската валута, но ще чака пет години, за да защити доходите на пенсионерите.\r\nРумъния ще бъде първата страна, която ще се присъедини към еврото след Литва през 2015-та година.\r\n„Вече покрихме всички формални изисквания и можем да се присъединим към валутния съюз дори утре“, заяви министър Теодор Мелешкану.\r\n„Смятам, че ще приемем еврото до пет години“, добави той.\r\nДокладите на ЕК и ЕЦБ от 2016-та показват, че Румъния не покрива критериите.\r\n*** Британският външен министър Борис Джонсън изрази възмущението си от „безразсъдните провокации“ на Северна Корея, след като „кралството-отшелник“ изстреля ракета, която прелетя над Япония, пише Daily Express.\r\nВъншният министър в правителството на Н.В. осъди действията на севернокорейския режим.\r\n„Възмутен от безразсъдната провокация от Северна Корея“, написа Джонсън в своето Twitter изявление.\r\n„Силно осъждам последното незаконно изстрелване на ракета от КНДР“, добави той.\r\n„Обединеното кралство застава заедно с нашите съюзници и партньори, докато се изправяме срещу заплахата, която Северна Корея представлява за регионалната и международна сигурност“, каза по-рано този месец британският външен министър.\r\nПо-рано тази седмица Северна Корея заплаши Великобритания, че ще има „мизерен край“, ако се съюзи със САЩ в ескалиращия конфликт.\r\nСевернокорейските власти предупредиха Уестминстър, че „възползването“ от хаоса на Корейския полуостров, ще доведе до тоталното унищожение на Обединеното кралство“, ако британските политици си „играят с огъня“.", "date": "2017.08.29", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/08/29/2430106/the-independent-filipinskiyat-prezident-dade-verbalno-razreshenie-na-politsiyata-da-razstrelva-idiotite-koito-se-saprotivlyavat-pri-zadarzhane.html", "text": "Филипинският президент Родриго Дутерте каза на полицаите в страната, че трябва да убиват „идиотите“, които се съпротивляват при задържане, предава The Independent.\r\nРодриго Дутерте е изправен пред силна международна критика от страна на редица западни правителства и неправителствени организации, заради мащабните операции срещу наркотрафика, при които често загиват трафиканти и дилъри.\r\n„Вашият дълг изисква да преодолявате съпротивата на личностите, които арестувате. Ако се съпротивляват и са агресивни, сте свободни да убиете идиотите. Това е моята заповед към вас“, заяви президентът на полицейски началник Жувие Еспенидо по време на реч в градче, чийто кмет бе убит при операция срещу наркотрафиканти.\r\nПрезидентът добави, че „убийствата и незаконните разстрели“ са забранени. \r\nСпециалният докладващ на ООН за убийства при превишаване на служебния дълг Агнес Каламард описа неутрализирането на наркодилърите във Филипините като „убийство“. Президентът Родриго Дутерте от своя страна нарече представителят на ООН „кучи син“ и „тъп“.\r\n„Да не е посмял да ме заплашва. Не ми пука какво казват тези типове, правозащитниците. Имам дълг да запазя следващото поколение. Ако има нещо свързано с човешките права, не ми пука“, каза филипинският президент по повод на възмущението на правозащитните организации. Симеон Миланов", "date": "2017.08.29", "title": "The Independent: Филипинският президент даде вербално разрешение на полицията да разстрелва „идиотите“, които се съпротивляват при задържане"}
{"url": "http://www.focus-news.net/news/2017/08/29/2430107/reuters-yuzhna-koreya-osadi-izstrelvaneto-na-severnokoreyskata-raketa-koyato-preletya-nad-yaponiya.html", "text": "Южна Корея заяви, че силно осъжда изстрелването на севернокорейска балистична ракета, която прелетя над японския остров Хокайдо и падна в Тихия океан, предава Reuters.\r\n„Ще отговорим силно на базата на съюза си със САЩ, ако Северна Корея продължи ядрените си и ракетни провокации“, заявиха от южнокорейското външно министерство. Симеон Миланов", "date": "2017.08.29", "title": "Reuters: Южна Корея осъди изстрелването на севернокорейската ракета, която прелетя над Япония"}
{"url": "http://www.focus-news.net/news/2017/08/29/2430108/afp-yaponskiyat-premier-shinzo-abe-i-donald-tramp-se-saglasiha-da-uvelichat-natiska-nad-severna-koreya.html", "text": "Японският премиер Шинзо Абе заяви, че той и Доналд Тръмп, са се съгласили да увеличат натиска над Северна Корея, след като тя изстреля балистична ракета, която прелетя над Япония, предава AFP. \r\n„Трябва незабавно да проведем извънредна среща в ООН и да засилим натиска срещу Северна Корея“, заяви Шинзо Абе след 40-минутен разговор с Доналд Тръмп.\r\n„Япония и САЩ са в пълно съгласие за нуждата от по-голям натиск“, добави той. Симеон Миланов", "date": "2017.08.29", "title": "AFP: Японският премиер Шинзо Абе и Доналд Тръмп се съгласиха да увеличат натиска над Северна Корея"}
{"url": "http://www.focus-news.net/news/2017/08/29/2430109/severna-koreya-izstrelya-balistichna-raketa-koyato-preletya-nad-yaponiya-obzor.html", "text": "Северна Корея изстреля балистична ракета, която прелетя над Япония, преди да падне в Тихия океан, предава AFP . Японският премиер Шинзо Абе заяви, че това е „безпрецедентна, сериозна и голяма заплаха“ и призова за спешна среща на Съвета за сигурност на ООН.\r\nПоследният път, когато севернокорейска ракета прелетя над Япония бе през 2009-та година. Тогава Пхенян заяви, че това всъщност е било сателит. Вашингтон, Сеул и Токио все още смятат, че това е било опит на междуконтинентална балистична ракета (МКБР).\r\nПреди месец режимът в Пхенян извърши на два пъти изпитания на МКБР, което предизвика остър вербален сблъсък със САЩ.\r\nАмериканският президент заяви, че военната опция е „заредена и готова“, а върху Северна Корея може да се изсипе „огън и гняв“, ако Пхенян не прекрати провокациите си.\r\nПоследният ракетен опит на Пхенян бе в понеделник през нощта по българско време. Севернокорейските власти изстреляха балистична ракета, за която японски експерти смятат, че е „Хвасонг-12“ от района на Сунан . Ракетата прелетя „над Япония“, заявиха от Генералния щаб на Южна Корея.\r\nРакетата е летя около 2,700 километра на височина от около 550 километра.\r\nЯпонският премиер Шинзо Абе заяви, че това е „възмутителен акт“, който „сериозно застрашава мира и сигурността в региона“. По време на 40-минутен разговор с Доналд Тръмп, двамата се съгласиха да „увеличат натиска над Пхенян“.\r\nГоворител на Пентагона потвърди, че севернокорейската ракета е прелетяла над Япония и добави, че няма заплаха за Северна Америка.\r\nПо-рано Япония бе заявила, че ще сваля всяка севернокорейска ракета, която заплашва територията й. Въпреки това, японските въоръжени сили не са направили опит да свалят последната ракета. Министърът на отбраната Ицунори Онодера заяви, че според японските генерали „не е имало риск“ за страната. Като предпазна мярка милиони граждани в северните части на Япония получиха съобщение от правителството, което ги предупреди да вземат мерки за сигурността си.\r\n„Днес наистина е ужасен ден за Япония“, заяви анализаторът Анкит Панда.\r\n„Ако Северна Корея оцени риска от полета на ракетата на Япония като нещо по-различно от неприемлив, ще видим още подобни изпитания“, заяви той.\r\nДействията на Пхенян бяха осъдени от САЩ, Япония, Южна Корея и Великобритания. Симеон Миланов", "date": "2017.08.29", "title": "Северна Корея изстреля балистична ракета, която прелетя над Япония (ОБЗОР)"}
{"url": "http://www.focus-news.net/news/2017/08/29/2430110/yonhap-vaorazhenite-sili-na-yuzhna-koreya-zayaviha-che-vsyaka-agresiya-na-severna-koreya-shte-bade-bezkompromisno-otrazena.html", "text": "Южнокорейските въоръжени сили осъдиха последното изстрелване на севернокорейска ракета и предупредиха, че Пхенян може да се изправи пред „решително“ отразяване на агресията, предава южнокорейската информационна агенция Yonhap.\r\nОбединеният генерален щаб на Южна Корея отбеляза, че това е 13-тата балистична ракета, която Северът изстрелва тази година.\r\nТова е „нарушение“ на резолюциите на Съвета за сигурност на ООН срещу Пхенян и провокация, която заплашва мира и стабилността, заяви южнокорейският генерал Ро Дже-Чон.\r\nЮжна Корея и САЩ ще отразят абсолютно решително всяка провокация, добави той. Симеон Миланов", "date": "2017.08.29", "title": "Yonhap: Въоръжените сили на Южна Корея заявиха, че всяка агресия на Северна Корея ще бъде безкомпромисно отразена"}
{"url": "http://www.focus-news.net/news/2017/08/29/2430111/tass-saveta-za-sigurnost-na-oon-shte-provede-izvanredno-zasedanie-vav-vtornik-zaradi-severna-koreya.html", "text": "Япония, САЩ и Южна Корея поискаха извънредно заседание на Съвета за сигурност на ООН във връзка с изстрелването на севернокорейска балистична ракета, предава ТАСС.\r\nДипломатически източници твърдят, че съвещанието ще се проведе във вторник вечерта.\r\nПо-рано японският премиер Шинзо Абе заяви, че страната му иска извънредно заседание на Съвета и е твърдо решена за засилването на натиска над Пхенян. Симеон Миланов", "date": "2017.08.29", "title": "ТАСС: Съвета за сигурност на ООН ще проведе извънредно заседание във вторник заради Северна Корея"}
{"url": "http://www.focus-news.net/news/2017/08/29/2430112/hurriyet-kemal-kalachdaroglu-iska-turtsiya-da-prieme-nova-konstitutsiya.html", "text": "Лидерът на турската опозиционна Народнорепубликанска партия Кемал Кълъчдароглу заяви, че Турция се нуждае от среда на обществен консенсус и призова за приемането на нова конституция, предава Hurriyet.\r\n„Като народа на тази страна, мислителите, академиците и организациите на гражданското общество, се събрахме, за да работим над нова конституция, която да има консенсусното одобрение на мнозинството. Турция се нуждае от социален консенсус и нова конституция“, заяви Кълъчдароглу пред журналисти по време на т.нар. „конгрес на справедливостта“.\r\n„Този социален консенсус е много важен. Ако кажем гражданска власт и гражданска администрация, считаме цивилните за хора, институциите, които са пречистени от подтискане. Трябва да оценим този нов вид политика“, заяви той.\r\n„Щом дискутираме справедливостта за бъдещето на страната, значи в тази държава няма демокрация“, каза той за сегашното състояние на Турция.\r\n„Ако имаше демокрация, нямаше да има нужда да обсъждаме справедливостта. Виждаме, че няма справедливост и демокрация“, добави Кълъчдароглу. Симеон Миланов", "date": "2017.08.29", "title": "Hurriyet: Кемал Кълъчдароглу иска Турция да приеме нова конституция"}
{"url": "http://www.focus-news.net/news/2017/08/29/2430113/libya-herald-predsedatelyat-na-ep-zayavi-che-libiya-tryabva-da-poluchi-shest-miliarda-evro-za-da-spre-migrantite.html", "text": "ЕС трябва да е готов да плати на Либия шест милиарда евро или два пъти повече, отколкото плати на Турция, за да спре мигрантите, заяви председателят на ЕП Антонио Таяни, цитиран от Libya Herald .\r\nПредложението на Таяни идва след като европейски и африкански лидери се събраха в Париж, за да обсъдят начините за справяне с мигрантската криза.\r\nПрезидентът на Чад Идрис Деби и нигерският президент Махамаду Исофу бяха във френската столица за разговори с Еманюел Макрон, Ангела Меркел, Паоло Джентилони и Мариано Рахой.\r\nЕвропейските лидери не приеха предложението на Таяни. Вместо това те казаха, че са се съгласили да дават убежище на „особено уязвимите мигранти“, които подадат документи, докато все още са в Нигер и Чад. Симеон Миланов", "date": "2017.08.29", "title": "Libya Herald: Председателят на ЕП заяви, че Либия трябва да получи шест милиарда евро, за да спре мигрантите"}
{"url": "http://www.focus-news.net/news/2017/08/29/2430114/the-guardian-avstraliyskiyat-premier-prizova-za-vazmozhno-nay-tezhkite-sanktsiisreshtu-severna-koreya.html", "text": "Австралийският премиер Малкълм Търнбул осъди действията на Северна Корея и призова всички нации да наложат „възможно най-тежките санкции“ срещу режима в Пхенян, предава The Guardian. Той призова Китай за втори път този месец, да използва икономическата зависимост на Северна Корея от него, за да принуди режима да се съобразява с международното право, преди напрежението да ескалира. Външният министър на Австралия Джулия Бишъп нарече последното ракетно изпитание на Северна Корея „провокативно, опасно, дестабилизиращо и заплашително действие“. Тя добави, че режимът действа в нарушение на резолюциите на ООН и „незаконно“.  Симеон Миланов", "date": "2017.08.29", "title": "The Guardian: Австралийският премиер призова за „възможно най-тежките санкции“срещу Северна Корея"}
{"url": "http://www.focus-news.net/news/2017/08/29/2430115/pregled-na-mezhdunarodnite-novini-do-6-chasa-agentsiya-fokus.html", "text": "Африканските и европейски лидери подкрепиха предложения за правенето на проверки мигрантите на място в Африка. Целта на това предложение е да се намали броя на тези, които предприемат опасното пътешествие през Средиземно море.\r\nФренският президент Еманюел Макрон, който бе домакин на разговорите в Париж, предложи да се установят „напълно безопасни зони“ в Нигер и Чад, където мигрантите да бъдат проверявани от бежанската агенция на ООН.\r\nЛидерите съставиха и пътна карта за предложението, въпреки че все още има детайли, които се нуждаят от уточняване. В изявление те казаха, че скоро в Нигер и Чад ще бъде пратена съвместна мисия.\r\nСедемте лидери, сред които бе и Ангела Меркел заявиха, че политическата ситуация в Либия представлява препятствие за разрешаването на имигрантската криза.\r\n„Докато кризата в Либия не се разреши, не мисля, че можем да намерим окончателно решение на този въпрос“, заяви президентът на Чад Идрис Деби.\r\n***Не може да се очаква, че израелските власти ще седят безучастни, докато Иран се „окопава“ в Сирия и Ливан и готви планове с „Хизбула“ за война на два фронта срещу Израел, заяви Бенямин Нетаняху на срещата си с генералния секретар на ООН Антонио Гутереш.\r\n„Иран е зает с това да превърне Сирия в база за военното си окопаване и иска да види тази страна, както и Ливан, като военни фронтове за обявената цел да се унищожи Израел“, каза израелският премиер.\r\n„Иран създава съоръжения за строежа на прецизно насочвани ракети в Сирия и Ливан именно с тази цел“, добави той.\r\nИзраелският премиер, президентът Ройвен Ривлин и министърът на отбраната Авигдор Либерман отправиха множество критики и оплаквания относно ръководството на ООН.\r\nОт своя страна Гутереш заяви, че Израел може да очаква безпристрастност от него. Той добави, че все пак понякога не е съгласен с позициите на израелското правителство, но това е нормално.\r\n*** Турският президент Реджеп Тайип Ердоган се срещна с лидера на Палестинската автономия Махмуд Абас в Анкара . Двамата изразиха подкрепата си за решаването на израелско-палестинския конфликт на принципа за двете държави, който предвижда независима Палестина със столица Ерусалим. \r\nЕрдоган заяви, че „ключът към успеха е в защитата на правата на палестинците“.\r\nТой добави, че Израел трябва да прекрати „опитите за окупация“, които „подкопават изпълнимостта на принципа за двете държави“.\r\nТой подчерта, че Турция подкрепя решение на базата на принципа за две държави с границите от 1967-ма година.\r\n***Много петролни рафинерии в Тексас са затворени, а близо една пета от продукцията на нефт и газ в Мексиканския залив е спряна, след като ураганът „Харви“ удари бреговете на САЩ.\r\nАнализатори твърдят, че икономическият резултат от бурята може да се изрази в над 40 милиарда долара. Директните щети от „Харви“ са над 20 милиарда долара.\r\nСлед бурята цените на газта в САЩ скочиха с 10 %. Експерти очакват още 20-30 % скок в цените през следващите седмици. \r\nЦените на хранителните стоки също могат да се вдигнат, тъй като доставките на зърно и други продукти, са забавени.\r\n***Управляващата в Турция „Партия на справедливостта и развитието“ (ПСР) иска да отвори 10 представителни офиса извън страната, чиято цел ще е да създадат по-близки връзки с турската диаспора.\r\nТова бе обсъдено на среща на Централния изпълнителен комитет и Централния борд за решения на ПСР, които бяха водени от председателя на партията Реджеп Тайип Ердоган.\r\nПСР работи за отварянето на повече от 30 нови офиса в САЩ, европейските страни, тюркските републики, Африка и Балканите. \r\nПСР отвори първия си представителен офис в Брюксел през 2015-та и планира да отвори още клубове в САЩ, както и други европейски страни. Вторият офис се планира за Германия, където живее многомилионно турско население.\r\nФункционерите на ПСР твърдят, че това е много важно за отношенията между управляващата партия и турската диаспора. Според тях изграждането на тези офиси, ще играе ключова роля в борбата срещу организацията на Гюлен ФЕТО.\r\n*** Северна Корея изстреля балистична ракета, която прелетя над Япония, преди да падне в Тихия океан. Японският премиер Шинзо Абе заяви, че това е „безпрецедентна, сериозна и голяма заплаха“ и призова за спешна среща на Съвета за сигурност на ООН.\r\nПоследният път, когато севернокорейска ракета прелетя над Япония бе през 2009-та година. Тогава Пхенян заяви, че това всъщност е било сателит. Вашингтон, Сеул и Токио все още смятат, че това е било опит на междуконтинентална балистична ракета (МКБР).\r\nПреди месец режимът в Пхенян извърши на два пъти изпитания на МКБР, което предизвика остър вербален сблъсък със САЩ.\r\nАмериканският президент заяви, че военната опция е „заредена и готова“, а върху Северна Корея може да се изсипе „огън и гняв“, ако Пхенян не прекрати провокациите си.\r\nПоследният ракетен опит на Пхенян бе в понеделник през нощта по българско време. Севернокорейските власти изстреляха балистична ракета, за която японски експерти смятат, че е „Хвасонг-12“ от района на Сунан . Ракетата прелетя „над Япония“, заявиха от Генералния щаб на Южна Корея.\r\nРакетата е летя около 2,700 километра на височина от около 550 километра.\r\nЯпонският премиер Шинзо Абе заяви, че това е „възмутителен акт“, който „сериозно застрашава мира и сигурността в региона“. По време на 40-минутен разговор с Доналд Тръмп, двамата се съгласиха да „увеличат натиска над Пхенян“.\r\nГоворител на Пентагона потвърди, че севернокорейската ракета е прелетяла над Япония и добави, че няма заплаха за Северна Америка.\r\nПо-рано Япония бе заявила, че ще сваля всяка севернокорейска ракета, която заплашва територията й. Въпреки това, японските въоръжени сили не са направили опит да свалят последната ракета. Министърът на отбраната Ицунори Онодера заяви, че според японските генерали „не е имало риск“ за страната. Като предпазна мярка милиони граждани в северните части на Япония получиха съобщение от правителството, което ги предупреди да вземат мерки за сигурността си.\r\n„Днес наистина е ужасен ден за Япония“, заяви анализаторът Анкит Панда.\r\n„Ако Северна Корея оцени риска от полета на ракетата на Япония като нещо по-различно от неприемлив, ще видим още подобни изпитания“, заяви той.\r\nДействията на Пхенян бяха осъдени от САЩ, Япония, Южна Корея и Великобритания.\r\n*** Лидерът на турската опозиционна Народнорепубликанска партия Кемал Кълъчдароглу заяви, че Турция се нуждае от среда на обществен консенсус и призова за приемането на нова конституция.\r\n„Като народа на тази страна, мислителите, академиците и организациите на гражданското общество, се събрахме, за да работим над нова конституция, която да има консенсусното одобрение на мнозинството. Турция се нуждае от социален консенсус и нова конституция“, заяви Кълъчдароглу пред журналисти по време на т.нар. „конгрес на справедливостта“.\r\n„Този социален консенсус е много важен. Ако кажем гражданска власт и гражданска администрация, считаме цивилните за хора, институциите, които са пречистени от подтискане. Трябва да оценим този нов вид политика“, заяви той.\r\n„Щом дискутираме справедливостта за бъдещето на страната, значи в тази държава няма демокрация“, каза той за сегашното състояние на Турция.\r\n„Ако имаше демокрация, нямаше да има нужда да обсъждаме справедливостта. Виждаме, че няма справедливост и демокрация“, добави Кълъчдароглу.\r\n*** ЕС трябва да е готов да плати на Либия шест милиарда евро или два пъти повече, отколкото плати на Турция, за да спре мигрантите, заяви председателят на ЕП Антонио Таяни.\r\nПредложението на Таяни идва след като европейски и африкански лидери се събраха в Париж, за да обсъдят начините за справяне с мигрантската криза.\r\nПрезидентът на Чад Идрис Деби и нигерският президент Махамаду Исофу бяха във френската столица за разговори с Еманюел Макрон, Ангела Меркел, Паоло Джентилони и Мариано Рахой.\r\nЕвропейските лидери не приеха предложението на Таяни. Вместо това те казаха, че са се съгласили да дават убежище на „особено уязвимите мигранти“, които подадат документи, докато все още са в Нигер и Чад.", "date": "2017.08.29", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/08/29/2430116/yonhap-yuzhnokoreyskiyat-prezident-mun-dzhe-in-zapovyada-na-armiyata-da-demonstrira-prevazhozhdashtiyasi-voenen-kapatsitet-sreshtu-severnokoreyskite-provokatsii.html", "text": "Южнокорейският президент Мун Дже-Ин заповяда на армията да демонстрира капацитета си за отразяване на севернокорейската агресия, ако комунистическата държава реши да нападне, предава южнокорейската информационна агенция Yonhap.\r\nЗаповедта дойде часове след като Пхенян изстреля ракета, която прелетя над Япония.\r\nПоказната демонстрация на Въоръжените сили на Южна Корея включваше изстрелването на осем ракети „Марк 84“ и „МК84“ от четири изтребителя Ф-15 близо до границата между двете страни, заяви прессекретарят на президента.\r\nПо-рано в телефонен разговор южнокорейският външен министър и американския му колега Рекс Тилърсън се съгласиха да настояват за допълнително санкции срещу Пхенян пред Съвета за сигурност на ООН. Симеон Миланов", "date": "2017.08.29", "title": "Yonhap: Южнокорейският президент Мун Дже-Ин заповяда на армията да демонстрира „превъзхождащия“си военен капацитет срещу севернокорейските провокации"}
{"url": "http://www.focus-news.net/news/2017/08/29/2430117/afp-avstraliya-predlozhi-da-obuchava-filipinskite-voynitsi-za-borbata-im-sreshtu-islyamska-darzhava.html", "text": "Австралия предложи помощта си за обучението на филипинските войници, които се сражават срещу ислямистите в южната част на Филипините, предава AFP.\r\nАвстралия, която има програма за военно сътрудничество с Филипините вече разположи два високотехнологични самолета АР-3С „Орион“ за разузнаване във Филипините. Властите в Канбера са готови да предложат допълнително помощ на Въоръжените сили на Филипините.\r\n„Ще бъдем готови да подкрепим Филипините по същия начин, по който подкрепяме Ирак със съветване, асистиране и обучения“, заяви външният министър на Австралия Джули Бишъп. Симеон Миланов", "date": "2017.08.29", "title": "AFP: Австралия предложи да обучава филипинските войници за борбата им срещу „Ислямска държава“"}
{"url": "http://www.focus-news.net/news/2017/08/29/2430118/tass-rusiya-smyata-che-sanktsiite-sreshtu-severna-koreya-sa-izcherpani-kato-resurs-za-vazdeystvie-nad-rezhima.html", "text": "Санкциите са изчерпани като ресурс за въздействие на Северна Корея, заяви руският заместник-министър на външните работи Сергей Рябков, цитиран от ТАСС.\r\n„За всички е очевидно, че ресурсът на санкционното въздействие над КНДР е изчерпан“, каза той.\r\nТой подчерта, че Москва е разтревожена от тенденцията за ескалация на Корейския полуостров.\r\n„Виждаме тенденция към ескалация. Считаме, че съвместните учения на САЩ и Южна Корея, които се проведоха, макар и в по-облекчен вариант, отколкото първоначалния сценарий, оказаха влияние от гледна точка на това да се провокира Пхенян към ново ракетно изпитание“, подчерта руският дипломат. Симеон Миланов", "date": "2017.08.29", "title": "ТАСС: Русия смята, че санкциите срещу Северна Корея са изчерпани като ресурс за въздействие над режима"}
{"url": "http://www.focus-news.net/news/2017/08/29/2430119/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от Агенция \"Пътна инфраструктура\". \r\nІ. Метеорологична обстановка:\r\nПрез следващото денонощие през страната ще преминава студен атмосферен фронт. През нощта вятърът ще се ориентира от североизток, ще бъде до умерен и с него ще нахлува хладен въздух. На много места, главно в Северна България, ще има валежи. На 29.08.2017 г. облачността ще е значителна. Ще има валежи, в следобедните часове на места в Южна България, придружени с гръмотевици. Ще продължи да духа североизточен вятър, предимно слаб, в Източна България – умерен. Дневните температури ще се понижат значително и максималните ще са предимно между 20° и 25°, в София около 20°. Вечерта от северозапад ще започне намаление на облачността.\r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: област Бургас: Карнобат-Ветрен от км 325+000 до км 359+000 – движение с повишено внимание, поради почистване на окопи и водостоци. Срок до 31.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. Срок 30.09.2017 г.; В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; при Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г;\r\nобласт Шумен: Белокопитово-Каспичан от км 338+520 до км 362+600 посока Каспичан – стесняване на една от лентите за движение, поради ръчно и машинно косене и почистване на регули. Движение с повишено внимание. Срок до 01.09.2017 г.; от км 346+000 до км 362+600 Белокопитово-Шумен посока Шумен – движение с повишено внимание, поради монтаж на дъждоприемни шахти. Срок до 30.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца по бул. „Васил Кънчов“ от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 01.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа до 01.09.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; Луковит-Джурово от км 141+000 до км 170+730 –движение с повишено внимание, поради изсичане на храсти и ръчно косене по банкети. Срок до 01.09.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Русе-В.Търново  от км 23+000 до км 26+000 - ремонтни дейности по асфалтовата настилка. Движението се регулира от сигналисти. Срок до 01.09.2017 г.; област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; област Бургас: изхода на  Венец посока Бургас от км 432 до км 433 – частични ремонти на пътната настилка. Срок до 31.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: от км 168+100 до км 226+900 Обзор-Сарафово – движение с повишено внимание, поради почистване на пътното тяло. Срок до 31.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 31.08.2017 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 01.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 01.09.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Липница-Мизия от км 49+000 до км 60+500 – полагане на напречна пътна маркировка. Една от лентите за движение е затворена. Срок до 01.09.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 01.09.2017 г.; път III-1302 Пудрия-Главаци от км 0+000 до км 2+700 – затворена е една от лентите за движение, поради частични ремонти на асфалтовата настилка. Срок до 30.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІIІ-357 Орешак-Дебнево от км 6+000 до км 14+900 движение с повишено внимание – машинно и ръчно косене на банкети. Срок до 01.09.2017 г.; път ІIІ-3005 Радювене-Катунец от км 30+200 до км 42+720 – движение с повишено внимание, поради изсичане на храсти по банкети. Срок до 31.08.2017 г.;  път ІIІ-3013 Деветаки-Брестово от км 0+000 до км 11+500 – движение с повишено внимание поради ремонт на пътната настилка. Срок до 29.08.2017 г.;\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът IІ-23 Русе-Кубрат  от км 0+030 до км 31+761 - ремонтни дейности по асфалтовата настилка. Движението се регулира от сигналисти. Срок до 01.09.2017 г.; път IІ-54 Бяла-Ценово - Караманово  от км 11+000 до км 12+000 – почистване на окопи и подравняване на банкети. Движението се регулира от сигналисти. Срок до 01.09.2017 г. път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път II-21 Русе-Силистра в участъка Алдемир-Калипетрово – движение в една лента с повишено внимание, поради ремонт на дилатационни фуги на надлез при километър 110+900. Срок до 01.09.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІI-197 Доспат-Девин от км 41+900 до км 70+500 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 01.09.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІI-865 с. Леска-п.к. Стояново от км 0+000 до км 15+150 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 01.09.2017 г.; път ІІI-866 Стойките-Девин от км 20+100 до км 50+300 – почистване на пътни окопи и почистване на свлачища и срутища. Движението се осъществява с повишено внимание в свободната лента, съобразно създадената организация на движение. Срок до 01.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът II-18 - движение с повишено внимание по Софийски околовръстен път (СОП) при моста преминаващ над Симеоновско шосе, поради ремонтни дейности в крайната лява лента за движение в южното платно в посока Пловдив. Трафикът ще е в другите две ленти. Срок до 01.09.2017 г.;\r\nпът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Околовръстен път на гр. София – ремонт на дилатационни фуги на мостовото съоръжение на пътен възел „Симеоновско шосе“ в крайната лява лента за движение в южното платно в посока Пловдив. Трафикът се осъществява в другите две ленти. Срок до 14 ч. на 01.09.2017 г. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 Недялско-Александрово от км 26+600 до км 36+100 – ремонтни дейности по настилката. Срок до 01.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.29", "title": "Актуална пътна обстановка"}
{"url": "http://www.focus-news.net/news/2017/08/29/2430120/ria-novosti-bivshiyat-glaven-prokuror-na-venetsuela-zayavi-che-pravitelstvoto-na-nikolas-maduro-e-iskalo-da-ya-ubie.html", "text": "Бившият главен прокурор на Венецуела Луиса Ортега Диас заяви, че правителството на страната е искало да я убие, предава РИА Новости.\r\nЛуиса Ортега Диас е подала молба в Американската комисия за правата на човека срещу президента Николас Мадуро.\r\n„Имам информация, че съдебното преследване срещу мен продължава и правителството е наело убиец, който да ме убие“, каза тя.\r\nТя добави, че не може да се върне в родината си, тъй като ще я „вкарат в затвор и ще направят така, че да се загуби и да бъде измъчвана“, заяви бившият главен прокурор. Симеон Миланов", "date": "2017.08.29", "title": "РИА Новости: Бившият главен прокурор на Венецуела заяви, че правителството на Николас Мадуро е искало да я убие"}
{"url": "http://www.focus-news.net/news/2017/08/29/2430121/predstoyashti-sabitiya-v-stranata-za-29-avgust-agentsiya-fokus.html", "text": "***\r\nОт 12.00 часа на площадка „Радиана”, разположена в двукилометровата зона с контролиран достъп на АЕЦ „Козлодуй”  министърът на енергетиката Теменужка Петкова ще вземе участие в церемонията  по „първа копка” за изграждане на Национално хранилище за ниско- и средноактивни радиоактивни отпадъци (НХ РАО).\r\n***\r\nВ Министерството на земеделието, храните и горите областният управител Недялко Славов ще проведе работна среща с министър Румен Порожанов във връзка със засегнатите от корояда горски територии в област Смолян.\r\n***\r\nОт 10.00 часа 5-и състав на Специализирания наказателен съд ще заседава по делото срещу Иванка Х.  - произнасяне по чл.414, ал.1, т.1 от НПК.\r\n***\r\nОт 10.30 часа в 12 кабинет на Софийския градски съд публично ще бъде разпределен обвинителният акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев по делото за продажбата на акциите на ЕВН.\r\n***\r\nОт 11.30 часа родителите на децата от Софийската  математическа гимназия и  екипа на училището ще изразят своята подкрепа за директора на училището  пред сградата на Регионалния инспекторат ул. „Антим I“ №17.\r\n***\r\nОт 12.00 часа в Националния пресклуб на БТА ще се проведе пресконференция във връзка с Общобългарски събор, който ще се състои на 16 и 17 септември край могилата на великия ни държавник Кубрат в днешна Украйна.\r\n***\r\nОт 10.30 часа ще бъде закрита лятната детска полицейска академия в младежките центрове в селата Церова кория, Пчелище и Къпиново.\r\n***\r\nОт 20.30 часа на сцена „Арт лято“ в парк „Асеневци“ ще бъде закрит JAZZ Art Night.\r\n***\r\nОт  14.15 часа  в Конферентния център на Областна администрация Видин ще се проведе среща – дискусия, относно демографските и социални проблеми в област Видин, инициирана от Министерство на труда и социалната политика.  \r\n ***\r\nОт 10.00 часа в детския отдел на Регионална библиотека „Христо Ботев“ ще се състои церемонията по награждаване на участниците в инициативата „Разкажи ми за забележителностите в твоя град“.  \r\n***\r\nОт 11.00 часа в заседателната зала на Община Каварна ще се проведе публично обсъждане за изпълнението на бюджета на Община Каварна за 2016 г.  \r\n***\r\nОт 11.00 часа, в залата на ГКПП-Лесово ще бъде проведен брифинг по повод задържане на голямо количество контрабандно пренесено наркотично вещество - хероин. \r\n***\r\nОт 11.00 часа в Танцовата зала на Родопския драматичен театър „Николай Хайтов“ главният художествен ръководител на ансамбъл „Родопа” Адриан Петров ще даде пресконференция за началото на новия творчески сезон на ансамбъла. \r\n***\r\nОт 10.00 до 12.30 часа в Детския отдел на библиотека „Родина” ще има лятна програма за деца.\r\n***\r\nОт 10.00 до 12.00 часа е къщата-музей „Гео Милев“ ще се проведат летни занимания за деца от детските градини.\r\n***\r\nОт 11.30 часа в зала 2 на Община Стара Загора ще се проведе пресконференция на организаторите за провеждането на традиционния Бирфест, който ще се проведе от 6-и до 9-и септември в централния градски парк „Пети октомври“.\r\n***\r\nОт 19.30 часа ще бъде закрита IV Фестивална ваканция „Жреци на музите 2017“.\r\n***\r\nОт 10.00 часа в зала 203  на Община Щумен ще се проведе брифинг.", "date": "2017.08.29", "title": "Предстоящи събития в страната за 29 август (Агенция „Фокус“)"}
{"url": "http://www.focus-news.net/news/2017/08/29/2430122/predstoyashti-mezhdunarodni-sabitiya-za-29-avgust-agentsiya-fokus.html", "text": "Продължава третият кръг от преговорите за излизането на Великобритания от Европейския съюз. \r\n***  Германският канцлер Ангела Меркел ще проведе традиционната лятна пресконференция по-малко от месец преди парламентарните избори. \r\n***  Френският президент Еманюел Макрон ще обяви своите основни външнополитически цели. \r\n***  Президентът на Португалия Марсело Ребело де Соуса  ще се срещне с държавния глава на Литва Далия Грибаускайте, преди да посети португалските войски, разположение в балтийската държава.  \r\n***  Френският президент Еманюел Макрон ще разговаря  с министър-председателя на Люксембург Ксавие Бетел и с премиера на Белгия Шарл Мишел. \r\n*** Втори ден от посещението на генералния секретар на ООН Антонио Гутереш в Израел и палестинските територии.", "date": "2017.08.29", "title": "Предстоящи международни събития за 29  август /Агенция „Фокус“/:"}
{"url": "http://www.focus-news.net/news/2017/08/29/2430123/nimh-vremeto-shte-bade-oblachno-sledobed-na-mesta-v-yuzhna-balgariya-shte-prevali-i-pregarmi.html", "text": "Атмосферното налягане сутринта ще бъде близко до средното за месеца. През деня ще се повишава. Днес облачността ще е значителна. Ще има валежи, в следобедните часове на места в Южна България, придружени с гръмотевици. Ще продължи да духа североизточен вятър, предимно слаб, в Източна България – умерен. Дневните температури ще се понижат значително и максималните ще са предимно между 20° и 25°, в София около 20°. Вечерта от северозапад ще започне намаление на облачността. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. \r\nНад Черноморието също ще има значителна облачност и валежи. Ще духа умерен север-североизточен вятър. Максималните температури ще бъдат 21°-23°. Температурата на морската вода е 25°-26°. Вълнението на морето ще бъде около 3 бала.\r\nВ планините ще бъде облачно, по високите части мъгливо. Ще има валежи, на места с гръмотевици. Ще духа предимно умерен северен, по-късно през деня североизточен вятър. Максималната температура на височина 1200 метра ще бъде около 17°, на 2000 метра – около 10°.", "date": "2017.08.29", "title": "НИМХ: Времето ще бъде облачно, следобед на места в Южна България ще превали и прегърми"}
{"url": "http://www.focus-news.net/news/2017/08/29/2430124/the-straits-times-noviyat-pakistanski-premier-zayavi-che-shte-raboti-s-indiya-za-postiganeto-na-mir-v-yuzhna-aziya.html", "text": "Новият пакистански премиер Шахид Хакан Абаси поставя пред себе си изключително трудна задача, пише сингапурското издание The Straits Times . Той заяви, че ще работи с традиционния съперник на Пакистан Индия, за да бъде постигнат мир в Южна Азия.\r\nДвете ядрени сили не са имали високопоставен диалог от почти две години. Пакистанската армия е институционално противопоставена на сдобряването с Индия, с която са водени три войни от обявяването на независимостта от Британия през 1947-ма година до наши дни.\r\nНапрежението продължи да е високо, след като през януари миналата година, базирани в Пакистан бунтовници нападнаха индийска военновъздушна база близо до границата.\r\nВторо нападение срещу военна база в Кашмир накара индийския премиер Нарендра Моди да нареди офанзива срещу контролираната от Пакистан част от спорния регион Кашмир.\r\n„Смятаме да работим с тях за постигането на мир в региона“, заяви новият пакистански премиер, който пое поста си преди три седмици.\r\n„Ще се опитаме да работим с Индия, но те не са показали реципрочност, както би трябвало“, добави той. Симеон Миланов", "date": "2017.08.29", "title": "The Straits Times: Новият пакистански премиер заяви, че ще работи с Индия за постигането на мир в Южна Азия"}
{"url": "http://www.focus-news.net/news/2017/08/29/2430125/ministar-temenuzhka-petkova-shte-dade-nachalo-na-izgrazhdane-na-natsionalnoto-hranilishte-za-radioaktivni-otpadatsi.html", "text": "Министърът на енергетиката Теменужка Петкова ще даде начало на изграждане на Националното хранилище за ниско- и средноактивни радиоактивни отпадъци. Това съобщиха от пресцентъра на Министерство на енергетиката. Проектът се реализира от Държавното предприятие „Радиоактивни отпадъци“ със средства от Международен фонд „Козлодуй“ чрез Европейската банка за възстановяване и развитие. Символичният старт на строителството ще бъде на 29 август 2017 г., от 12.00 часа, на площадка „Радиана”, намираща се в зоната на АЕЦ „Козлодуй”.", "date": "2017.08.29", "title": "Министър Теменужка Петкова ще даде начало на изграждане на Националното хранилище за радиоактивни отпадъци"}
{"url": "http://www.focus-news.net/news/2017/08/29/2430126/inzh-damyan-damyanov-yuzdp-varvim-kam-pogasyavane-na-pozhara-v-kresnenskoto-defile-no-vse-oshte-ima-aktivni-ognishta-vav-vatreshnostta.html", "text": "Вървим към погасяване на пожара в Кресненското дефиле, но все още има активни огнища във вътрешността. Това каза за Радио „Фокус“ – Пирин инж. Дамян Дамянов, директор на Югозападно държавно предприятие, във връзка с огнената стихия която вече шести ден бушува в дефилето. По думите му критичната ситуация в района на село Влахи от вчерашния ден вече е под контрол. „Все още по периметъра има активни огнища, но за щастие пожарът е низов“, каза още инж. Дамянов. Той добави, че към момента екипи вече се настаняват по фронта и ще започна активни дейности по цялостното локализиране и потушаване на огъня. Инж. Дамянов посочи, че за щастие в района вали и слаб дъжд, което ще спомогне значително за овладяване на ситуацията. Той изрази надежда, че дъжд ще се засили малко повече, за да може по-бързо да се случат нещата.\r\nЛивия НИНОВА", "date": "2017.08.29", "title": "Инж. Дамян Дамянов, ЮЗДП: Вървим към погасяване на пожара в Кресненското дефиле, но все още има активни огнища във вътрешността"}
{"url": "http://www.focus-news.net/news/2017/08/29/2430127/blagoevgrad-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в Благоевград, пътните настилки са мокри и хлъзгави, предаде репортер на Радио „Фокус“ – Пирин. Необходимо е шофьорите да карат с повишено внимание и съобразена скорост, за да бъдат избегнати пътни инциденти. В сутрешните часове на деня спокоен е трафикът по основните улици „Славянска“ и „Владо Черноземски“. По-интензивен трафик с наблюдава по булевардите „Св. св. Кирил и Методий“, „Джеймс Баучер“, „Васил Левски“ и „Св. Димитър Солунски“, както и в района на жп гарата и автогарата. През нощта не са регистрирани тежки пътни инциденти. Градския транспорт се движи по разписание.\r\nЛивия НИНОВА", "date": "2017.08.29", "title": "Благоевград: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2017/08/29/2430128/tass-yaponskiyat-ministar-na-otbranata-zayavi-che-severnokoreyskata-raketa-e-imala-kapatsiteta-da-stigne-do-guam.html", "text": "Министърът на отбраната на Япония Ицунори Онодера заяви, че изстреляната от Северна Корея ракета, е имала капацитета да достигне до американския тихоокеански остров Гуам, предава ТАСС.\r\n„Максималното разстояние на полета, както бе отбелязано е около пет хиляди километра. Естествено, че тя е била способна да стигне до Гуам“, заяви той. Агенция „Фокус“ припомня, че по-рано този месец, Северна Корея заплаши да изстреля четири ракети в района около Гуам. Симеон Миланов", "date": "2017.08.29", "title": "ТАСС: Японският министър на отбраната заяви, че севернокорейската ракета е имала капацитета да стигне до Гуам"}
{"url": "http://www.focus-news.net/news/2017/08/29/2430129/the-korean-herald-yuzhnokoreyskiyat-prezident-prizova-za-voenni-reformi-koito-da-pozvolyat-na-seul-da-se-protivopostavi-na-asimetrichnite-zaplahi-ot-phenyan.html", "text": "Южнокорейският президент Мун Дже-Ин призова за всеобхватни военни реформи, които да позволят на Юга да се противопостави на асиметричните заплахи от Северна Корея, предава The Korean Herald. \r\nГоворейки пред Министерството на националната отбрана и Министерството на делата на ветераните и патриотите, Мун Дже-Ин заяви, че военният капацитет на Южна Корея не отговаря на икономическата й мощ.\r\nТой подчерта, че брутния икономически продукт на Южна Корея е 45 пъти по-голям от този на Северна, което предполага, че и военният й капацитет трябва да нарасне през идните години.\r\n„Северна Корея се фокусира на асиметрични военни възможности като ракети и ядрени оръжия, а ние трябва да си осигурим средства за отговор“, заяви той. Симеон Миланов", "date": "2017.08.29", "title": "The Korean Herald: Южнокорейският президент призова за военни реформи, които да позволят на Сеул да се противопостави на асиметричните заплахи от Пхенян"}
{"url": "http://www.focus-news.net/news/2017/08/29/2430130/sofiya-vavezhda-se-organizatsiya-na-dvizhenieto-za-provezhdane-na-mezhdu-otborite-na-balgariya-i-shvetsiya.html", "text": "Въвежда се организация на движението за провеждане на футболна среща между националните отбори на България и Швеция на 31 август 2017 г. на Национален стадион  „Васил Левски”. Това съобщиха от пресцентъра на Столична община.  \r\nЗабранява се престоят и паркирането на пътни превозни средства, с изключение на автомобилите на участниците в мероприятието,  както следва: \r\n- От 08.00 часа на 29 август 2017 г. до отпадане на необходимостта  при алеите около Националния стадион „Васил Левски”. \r\n- От 08.00 до 24.00 часа на 31 август 2017 г.: \r\n- на моста пред Национален стадион „Васил Левски”; \r\n- на ул. „Ген. Гурко” между бул. „Васил Левски” и бул. „Евлоги и Христо Георгиеви”, с изключение на местата в режим на платено паркиране „служебен абонамент”. \r\nОт 20.00 часа на 31 август 2017 г. до приключване на футболната среща, само при необходимост и по преценка на ръководството на СДВР ще се забрани влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „П.К. Яворов”. \r\nОт 18.00 часа на 31 август 2017 г. до приключване на мача да промени частично маршрута на автобусна линия № 75, като се скъсява маршрута ú до Военна академия.", "date": "2017.08.29", "title": "София: Въвежда се организация на движението за провеждане на между отборите на България и Швеция"}
{"url": "http://www.focus-news.net/news/2017/08/29/2430131/denyat-29-avgust-v-balgarskata-istoriya.html", "text": "Православната църква отбелязва смъртта на Свети Йоан Кръстител. Като почита св. Йоан Предтеча като най-велик от пророците, църквата посвещава на неговата памет няколко дни в годината. На 24 юни тържествено се празнува рождението на предвестника на Спасителя; прославя го и на 7 януари - деня след празника Богоявление, а на 29 август възпоменава неговата смърт и в знак на участие в страданията му е наредила този ден пост. \r\nНавършва се годишнина от основаването на благотворителен комитет \"Единство\" в Търново по инициатива на Георги Живков, Стефан Стамболов, Любен Каравелов и др. (1878 г.). През 1869 г. в Охрид е създадена самостоятелна българска църковно-училищна община. На тази дата  е роден Тодор Петров Икономов – български възрожденски просветител. На тази дата умира Никола Павлов Корчев - участник в българското националноосвободително движение, опълченец\r\n2012 г.\r\nПрезидентът на Република България връчва на Михеил Уклеба, извънреден и пълномощен посланик на Грузия в Република България орден „Стара планина“ първа степен „за изключително големите му заслуги за развитието и укрепването на българо-грузинските отношения и по повод окончателното му отпътуване от страната“\r\n2004 г.\r\nПри спецакция на столичната полиция са задържани затворници, избягали от ТПО “Кремиковци”. Единият от затворниците е прострелян със стоп-патрон в лявата хълбочна област. При акцията е ранен служител на реда, както и надзирател. Заловените излежават присъда за убийство, грабеж и кражба.\r\n1966 г.\r\nОткрит е Международният дом на учените край Варна.\r\n1954 г.\r\nОткрит е Химкомбинатът в Девня.\r\n1945 г.\r\nВ Москва пристигат Трайчо Костов и Вълко Червенков, които заедно с Георги Димитров и Васил Коларов се срещат със Сталин, за да получат инструкции с оглед на променената ситуация в България. Сталин ги успокоява: \"Отложихте изборите - поставете точка на това. Отлагането на изборите не е съществено искане и затова ние се съгласихме... Ние не ще се съгласим на никакви съществени отстъпки, а без нас нищо не може да се направи...\" Той съветва да се легализира опозицията и заявява, че отстъпките няма да забавят изграждането на съветската система, до която може да се стигне и по парламентарен път.\r\n1942 г.\r\nПубликувана е Наредба за допълнителни ограничения върху евреите: задължително носене на жълтата звезда, забрана да посещават обществени места и да притежават автомобили, радиоапарати, телефони и др.\r\n1881 г.\r\nНа вечно съхранение се сдават бойните знамена на дружините от Българското опълчение и частите получават новите светини.\r\nНа 29 август 1881 г. пред двореца, в присъствието на правителството и народните представители, военна делегация от Русия, дипломатическия корпус и гражданството, Князът приема строените части на Софийския гарнизон, командирите и знаменните взводове на частите от провинцията. След тържествен марш те връчват бойните знамена на военния министър за вечно съхранение. Князът връчва новите бойни светини на всички командири на части, които да се отнесат в Лагера.\r\nНа следващия ден при особено тържествена обстановка в Лагера, в присъствието на същата публика след приемане на частите, е извършено освещаване на знамената от Софийския клир, последвано от молебен в чест на Тезоимения ден на Княза и Царя Освободител. След него столичният гарнизон и знаменните делегации от провинцията провеждат тържествен марш, воден от новите светини.\r\n1878 г.\r\nПроф. Марин Дринов издава Привременен устав на народните училища, въвеждащ държавно ръководство и единна образователна структура в страната при задължително и безплатно светско начално образование за децата от двата пола. Той се основа на просветното законодателство на Княжество България и Източна Румелия.\r\nМарин Стоянов Дринов е учен историк, филолог, обществен и държавен деец. Роден е в Панагюрище на 20 октомври 1838 г. Образованието си получава в Киевската семинария и в Московския университет. От 1873 г. е доцент, а от 1876 г. и професор в Харковския университет. По време на Руско-турската освободителна война 1877–1878 г., е включен в Гражданската канцелария към щаба на Дунавската армия, оглавявана от княз Вл. А. Черкаски. След освобождението на София (1878 г.) е назначен за вицегубернатор. През 1878 г.–1879 г. завежда отдела за народно просвещение и духовни дела и е съветник на руския императорски комисар княз А. М. Дондуков-Корсаков. Взема дейно участие в изработването на Търновската конституция. По негово предложение Учредителното събрание 1879 г. обявява София за столица на Княжество България. Един от инициаторите за откриване на Софийската публична библиотека (днес НБ \"Св. св. Кирил и Методий\"). Негово дело е и изработването на устава на Държавния съвет 1881 г. – 1883 г. Умира на 28 февруари 1906 г.\r\n1878 г.\r\nОснован е благотворителен комитет \"Единство\" в Търново по инициатива на Георги Живков, Стефан Стамболов, Любен Каравелов и др.\r\n1872 г.\r\nВ Цариград започват заседанията на свикания от Патриаршията църковен събор, който трябва да се произнесе за легитимността на Екзархията.\r\n1871 г.\r\nВ лозята край Ловеч се провежда комитетско събрание с участието на осем души: Васил Левски, Димитър Общи, Ангел Кънчев, Марин Поплуканов, Иван Драсов, Димитър Пъшков, Христо Бояджията и поп Кръстьо Никифоров. Димитър Общи е определен за отговорник за района от Ловеч и Тетевен до София. Обсъден е текстът на \"Наредата на работниците за освобождението на българския народ\".\r\n1869 г.\r\nВ Охрид е създадена самостоятелна българска църковно-училищна община.\r\n866 г.\r\nБългарско пратеничество, в което участват кавханът Петър и боилите Йон и Мартин, пристига в Рим. Те носят списък от въпроси, чиито отговори очаква от папа Николай І (858-867 г.). Питанията се отнасят до теологични и политически проблеми, до необходимите промени във всички страни на християнизиращото се българско общество, до организацията на българската църква. Заедно с тези общи въпроси българският княз поставя и въпроса за личната си греховност поради жестокото потушаване на антихристиянския бунт и за статута на бъдещата българска църква.На тази дата са родени:\r\n1938 г.\r\nРоден е Антон Венциславов Диков - български пианист. Завършва Българската държавна консерватория в София (1961 г.) като ученик на Л. Енчева. Концертира от 1954 г. От 1974 г. е преподавател по пиано в БДК. Носител е на наградата \"Марсел Кювелие\" (Брюксел, 1960 г.), на Бахова награда от конкурса \"Хариет Коен\" (Лондон, 1960 г.), на III награда от конкурса \"Маргарита Лонг\" (Париж, 1963 г.). Изпълнява с успех творби на Й. С. Бах, Й. Брамс, Л. ван Бетовен, Ф. Лист, Р. Шуман, М. Равел, С. Прокофиев, Д. Шостакович, Б. Барток, В. Стоянов, П. Владигеров, Л. Пипков, К. Илиев, Л. Николов и др. За първи път в България изпълнява \"Концерт за пиано ¹ 3\" от В. Стоянов, \"Концерт за пиано\" от М. Големинов и др.\r\n1919 г.\r\nРоден е Пеньо Николов Русев – български писател, литературен историк и критик. През 1943 г. завършва славянска филология в СУ “Св. Климент Охридски”. От 1945 г. работи в Института за българска литература при БАН. През 1972 г. защитава докторска дисертация на тема \"Психология на художественото възприемане\" в Ленинград (дн. Санкт Петербург). В периода 1963 - 1967 г. е заместник ректор и ректор на ВТУ, зам. ректор на ВИТИЗ (1969-1972 г.), ръководител е на секция \"Културна история на балканските народи\" към Института за балканистика при БАН (1968-1975 г.). Дебютира със стихове, разкази и статии през 1938 г. Изследователските му интереси са от областта на българската литературна история, руско – българските и румъно-българските литературни връзки. Автор е на съчиненията: \"Ние и те\" (1947 г.), \"Пейо Яворов. Възприятия и художествена творба\" (1947 г.), \"Творчеството на Елин Пелин до Балканската война\" (1954 г.), \"История на българската литература от Смирненски до наши дни\" (1957 г.), \"Никола Вапцаров\" (1965 г.), \"Григорий Цамблак в Румъния и в старата румънска литература\" (в съавторство с А. Давидов, 1966 г.), \"За възприемането на художествените произведения. Психология на художественото възприемане\" (1968 г.), \"Похвално слово за Евтимий от Григорий Цамблак\" (в съавторство с Ив. Гълъбов, А. Давидов и Г. Данчев, 1972 г.), \"Как възприемаме художествените произведения\" (1975 г.).\r\n1838 г.\r\nРоден е Тодор Петров Икономов – български възрожденски просветител, обществен деец, публицист и естет. Член кореспондент на БАН от 1881 г.; редовен от 1884 г. Учи в Жеравна и Сливен, а по-късно при С. Филаретов в София. През 1861 г. се установява в Цариград, където работи в близко сътрудничество с Др. Цанков. Учителства във Френския колеж, за кратко време е католически монах. Завършва Киевската духовна академия (1865 г.), учителства в Шумен и Тулча. Като публицист се противопоставя на опитите на Митхад паша за сливане на българските и турските училища. От 1871 г. е отново в Цариград, където сътрудничи на в-к \"Македония\", \"България\", \"Турция\", \"Право\", сп. \"Читалище\" и др. Участва заедно с П. Славейков в борбата за църковна независимост, интерниран в Тулча. След Освобождението е народен представител, подпредседател на Учредителното събрание в Търново, министър, кмет на София, председател на Държавния съвет. Издава съчинения: \"Нова българска читанка\" (1867 г.), \"Читанка за приготвяне към граматиката\" (1867 г.), \"Пълна читателница\" (1868 г.), \"Възкресник, или Черковно въсточно песнопение\" (1872 г.), \"Ръководство за словосъчинение на българский язик\" (1875 г.), \"Българска граматика\" (1881 г.), \"Писма за Сърбия\" (1883 г.), \"Мемоари\" (1897 г.) и др. Умира на 28 октомври 1892 г. в Шумен.На тази дата умират:\r\n1979 г.\r\nУмира Алекси Романов Пухлев – български лекар - интернист, кардиолог и нефролог, академик (от 1967 г.). Роден е на 8 септември 1905 г. в Габрово. Завършва медицина в София през 1931 г. От 1938 г. до 1939 г. специализира във Франкфурт на Майн, в Грайфсвалд и Лайпциг (1942 г.). Асистент (1937 г.) в Клиниката по вътрешни болести на Медицинския факултет на Софийски университет “Св. Климент Охридски” при К. Чилов, доцент (от 1947 г.), ръководител на Катедрата по вътрешни болести на Медицинския факултет (1949 г. – 1950 г.), професор (от 1950 г.), ръководител на терапевтичната клиника на Медицинска академия (по-късно ВМИ в София, 1950 г. – 1975 г.); ректор на ВМИ в София (1959-1960 г.). От 1964 г. е ръководител на Групата по сърдечно-съдови заболявания (по-късно Група за изучаване на хипертонията). Разработва проблеми предимно от областта на сърдечните, сърдечно-съдовите и бъбречните заболявания. Автор е на трудове: \"Лекции по теория на вътрешни болести\" (1951 г., 1952 г.), \"Терапия на вътрешни болести\" (1955 г., 1962 г.), \"Наръчник на терапия на вътрешни болести\" (1958 г., 1964 г.), \"Венозно гликозолечение при сърдечни болести\" (1946 г.), \"Хематологичен атлас\" (1960 г.), \"Ендемичният нефрит в България\" (1960 г.), \"Болести на бъбреците\" (1963 г.), \"Кръвното налягане в българското население\" (1964 г.), \"Болести на сърдечно-съдовата система\" (1968 г.). Редактор е на \"Наръчник по вътрешни болести\" (1968 г.), \"Артериална хипертония\" (1972 г.).\r\n1965 г.\r\nУмира Елисавета Георгиева Консулова-Вазова – българска художничка, съпруга на д-р Б. Вазов. Родена е на 4 декември 1881 г. в Пловдив. Завършва живопис в Държавното рисувално училище (днес Художествена академия) в София през 1902 г. в класа на Я. Вешин. Специализира в Мюнхен (1909 г. – 1910 г.) при Х. Книр. Рисува предимно женски и детски портрети в сребриста въздушна тоналност, в които внася много мекота и нежност. Нейни произведения са “Автопортрет” (1905 г.), “Портрет в бяло” (1911 г.), “Иван Вазов на почивка” (1917 г.), “Иван Вазов на разходка” (1917 г.), “Портрет на писателя Стоян Михайловски” (1918 г.), “Добри Христов” (1919 г.), “Портрет на момченце” (1920 г.), “Портрет на д-р Борис Вазов” (“Човекът с лулата”) (1954 г.) и др. Организаторка и редакторка на сп. “Беседа” (1934 г. – 1940 г.), на сп. “Дом и свят” (1940 г. – 1944 г.). Занимава се с художествена критика и популяризиране на българското и чуждото изобразително изкуство. Превежда научна и художествена литература от немски, френски и английски език.\r\n1942 г.\r\nУмира Данаил Цонев Николаев -български офицер, генерал от пехотата (от 1909 г.), първият българин с най-висок военен чин (за проявена храброст в боевете на връх Шипка получава чин \"поручик\"). Роден е на 18 декември 1852 г. в Болград, Бесарабия. Завършва Одеското военно пехотно училище през 1875 г. Участва в Сръбско-турската война през 1876 г. и в Руско-турската война (1877 г. – 1878 г.). След Освобождението е началник на източнорумелийската милиция. Командва войските в Пловдив при обявяването на Съединението на Източна Румелия с Княжество България през 1885 г. През Сръбско-българската война (1885 г.) е командир на Източния корпус. През 1895 г. – 1897 г. (след смъртта на Тр. Китанчев) е председател на Върховния македонски комитет (от 1900 г. - ВМОК). В периодите 1886 г. – 1887 г. и 1907 г. – 1911 г.) е министър на войната, като такъв разформирова всички части, участвали в детронирането на Александър I Батенберг. Организира извънреден съд, който издава смъртни присъди на офицерите в русофилския бунт в Русе. За големи заслуги към Българската армия е наричан \"патриарх на българското офицерство\". Награден е с орден \"Св. св. Кирил и Методий\" (1936 г.). Кръстник е на престолонаследника Симеон II (12 юли 1937 г.).\r\n1921 г.\r\nУмира Никола Павлов Корчев - участник в българското националноосвободително движение, опълченец. Роден е през 1836 г. в с. Долна Диканя, Пернишко. Работи като резервен машинист по ЖП линиите Русе - Варна и Одрин - Цариград (1868 г. – 1875 г.). Участва в четата на Филип Тотю през 1867 г. и в Сръбско-турската война през 1876 г. През 1877 г. постъпва в българското опълчение, участва в спасяването на Самарското знаме. Изобразен от Я. Вешин в картината “След боя”, известна още и под името “Самарското знаме”.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.29", "title": "Денят 29 август в българската история"}
{"url": "http://www.focus-news.net/news/2017/08/29/2430132/politicoeu-reks-tilarsan-iska-da-sakrati-diplomaticheskite-sluzhiteli-na-amerikanskiya-darzhaven-departament.html", "text": "Държавният секретар на САЩ Рекс Тилърсън иска да съкрати 30 специални пратеници в Държавния департамент, предава Politico.eu. В това число влизат и позиции, които са посветени на кризата в Сирия и затварянето на Гуантанамо бей.\r\nДържавният секретар представи плановете си в писмо до сенатор Боб Коркър (републиканец от Тенеси), който е председател на Комисията за международни отношения към сената. В писмото се очертава начина, по който Тилърсън иска да преструктурира Държавния департамент.\r\nВ него Рекс Тилърсън подчертава, че близо 70 позиции на специални пратеници са надживели смисъла си. Симеон Миланов", "date": "2017.08.29", "title": "Politico.eu: Рекс Тилърсън иска да съкрати дипломатическите служители на американския Държавен департамент"}
{"url": "http://www.focus-news.net/news/2017/08/29/2430133/komisar-toshko-barzilov-pbzn-nyamame-golyamo-razvitie-na-pozhara-izvan-prosekite-koito-byaha-napraveni-v-rayona-na-obshtina-kresna.html", "text": "Нямаме голямо развитие на пожара извън просеките, които бяха направени в района на община Кресна. Това каза за Радио „Фокус“ – Пирин комисар Тошко Бързилов, началник на „Национален оперативен център“ към ПБЗН във връзка с огнената стихия, която вече шести ден бушува в района. „Към момента пожар в Кресненското дефиле няма, всичко е извън дефилето. В района на село Влахи работихме цяла нощ и на този етап са предприети всички мерки за овладяване на пожара. Работихме цяла нощ и засега нямаме развитие на пожара извън просеките, които бяха направени“, каза още комисар Бързилов. Той добави, че в момента в района вали слаб дъжд, изразявайки надежда, че преваляванията ще станат и по-силни, за да помогнат за цялостното потушаване на пожара. „Искам да подчертая, че сме готови и ще работим до пълното потушаване на пожара“, заяви комисар Бързилов.\r\nЛивия НИНОВА", "date": "2017.08.29", "title": "Комисар Тошко Бързилов, ПБЗН: Нямаме голямо развитие на пожара извън просеките, които бяха направени в района на община Кресна"}
{"url": "http://www.focus-news.net/news/2017/08/29/2430134/smolyan-shte-se-provede-preskonferentsiya-za-nachaloto-na-noviya-tvorcheski-sezon-na-ansambal-rodopa.html", "text": "Ще се проведе пресконференция за началото на новия творчески сезон на ансамбъл „Родопа”, съобщиха от пресцентъра на Община Смолян. Oт 11.00 часа гл. художествен ръководител на ансамбъл „Родопа” Адриан Петров ще даде пресконференция за началото на новия творчески сезон на ансамбъла. Пресконференцията ще се проведе в Танцовата зала на РДТ, ет.5.", "date": "2017.08.29", "title": "Смолян: Ще се проведе пресконференция за началото на новия творчески сезон на ансамбъл „Родопа”"}
{"url": "http://www.focus-news.net/news/2017/08/29/2430135/denyat-29-avgust-v-svetovnata-istoriya.html", "text": "Османската армия, начело със султан Сюлейман Великолепни, разбива унгарците при унгарския град Мохач на 29 август 1526 г. Разположен в Южна Унгария, област Бараня, градът е важно дунавско пристанище по средното течение на реката. След сблъсъка на унгарската и османската армия, Централна Унгария пада под османска власт за 150 години. \r\n1758 г. - в Ню Джърси е организиран първият резерват за индианци.\r\n1862 г. - в Калабрия е ранен и арестуван Джузепе Гарибалди.\r\nПрез 1876 г. във френския в. \"Le Rappel\" е публикуван призивът на Виктор Юго за намеса на европейските сили в подкрепа на освободителните стремежи на балканските народи. \"Да свършим вече с убийствените империи - пише Виктор Юго. Да обуздаем фанатизма и деспотизма. Да строшим сабята, която играе за каприциите, на които я владеят. Да не става война, да няма кланета, ... да бъде свобода на мислите и братството.\" – пише в текста. На 29 август 1966 г. в Сан Франциско “Бийтълс” изнася последния си концерт. На тази дата е роден Майкъл Джексън – американски попизпълнител, композитор. На 29 август през 1533 година е убит Атауалпа - вожд на инките. През 1799 година папа Пий VI умира във френски плен.\r\n2015 г.\r\n150 000 ливанци протестират срещу кризата с боклука, сектантство, корупция и полицейска бруталност.\r\n2014 г.\r\nВоенновъздушните сили на Финландия повишават степента на бойна готовност във връзка със зачестилите нарушения на въздушното пространство на страната от руски военни самолети.\r\n2013 г.\r\nСпециална комисия на ООН посещава Токио за да събере разкази на роднини на похитени японци в Северна Корея през 70-те и 80-те години на миналия век с цел да бъдат вербувани от севернокорейските служби.\r\n2012 г.\r\nЯпония и Северна Корея възобновяват преговорите между двете страни в Пекин, прекъснати от 4 години.\r\n2011 г.\r\nПарламентът на Естония утвърждава втори мандат на досегашния президент Тоомас Хендрик Илвес.\r\n2008 г.\r\nГрузия прекъсва дипломатическите си отношения с Руската федерация, като правителството на Швейцария се съгласява да представлява интересите на Грузия в Москва.\r\n2008 г. \r\nАли Бабаджан е избран за министър на външните работи на Турция в новият кабинет на преизбрания министър-председател Реджеп Тайип Ердоган\r\n2006 г.\r\nИзстреляна е космическата совалка „Атлантис“, която е част от флотата „Спейс Шатъл“ на НАСА. Тя е четвъртата построена совалка, която изпълнява мисии в космоса. След катастрофите на Чалънджър и Колумбия, Атлантис е една от двете останали действащи совалки на САЩ. Другата е Индевър.\r\n2005 г.\r\nВ Централния дом на армията на Сърбия и Черна гора в Белград е подписан Меморандум между Министерството на отбраната на Сърбия и Черна гора и армията на САЩ за обучение на американски професионални войници в държавната общност.\r\n1991 г.\r\nС указ на президента на Русия, Борис Елцин, са прекратени всички правомощия на КПСС.\r\n1966 г.\r\nВ Сан Франциско групата “Бийтълс” изнася последния си концерт.\r\n“Бийтълс” е английска рокгрупа, основана в Ливърпул, в края на 50-те години. Периодът от 1963 г. до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". Въпреки усилията и добрите намерения, разпадането на групата завършва през 1970 г., когато всеки поема по собствен творчески път. Жанрово музиката на \"Бийтълс\" търпи развитие: от скифл и рокендрол-подражанията, през бийт-музиката до по-твърдия рок и баладата, с влияния на места на английски и индийски фолклор. Групата осъществява и няколко филма.\r\n1964 г.\r\nСъстои се премиерата на филма “Мери Попинс” на Уолт Дисни.\r\n1949 г.\r\nНа полигона Семипалатинск в Казахстан е извършен първият опит с атомна бомба в СССР.\r\n1929 г.\r\nНемският дирижабъл LZ 127 “Граф Цепелин” завършва първото си околосветско пътешествие.\r\n1885 г.\r\nНемският изобретател Готлиб Даймлер създава първия в света мотоциклет.\r\n1876 г.\r\nФренският в. \"Le Rappel\" публикува призива на Виктор Юго за намеса на европейските сили в подкрепа на освободителните стремежи на балканските народи. \"Да свършим вече с убийствените империи - пише Виктор Юго. Да обуздаем фанатизма и деспотизма. Да строшим сабята, която играе за каприциите, на които я владеят. Да не става война, да няма кланета, ... да бъде свобода на мислите и братството.\"\r\n1874 г.\r\nНа Карл Маркс му е отказано предоставянето на британско гражданство.\r\nКарл Маркс е германски философ-материалист. Роден е на 5 май 1818 г. в Трир, Германия. Създател е на така наречения диалектически и исторически материализъм. През 1835 г. завършва гимназия и учи последователно в Бонския и Берлинския университет. В началото е последовател на младохегелианците, но постепенно преминава на радикални позиции. През лятото на 1844 г. в Париж Маркс се запознава с Енгелс. В съвместния си труд “Немска идеология” (1845-1846 г.) те критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” (1845 г.) създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове на пролетариата. В “Нищета на философията” (1847 г.) Маркс критикува радикалните схващания на Прудон за общественото преустройство и формулира принципите на историческия материализъм и пролетарската политическа икономия. През 1845 г. по настояване на пруското правителство Маркс е изгонен в Белгия, през 1848 г. белгийското правителство също го изгонва. Известно време живее в Кьолн, където издава “Нов Рейнски вестник”, след това в Париж, а от 1849 г. до смъртта си - в Лондон. Философската система на Маркс представлява еклектика от диалектиката на Хегел, материализма на Л. Фойербах и социализма на някои социалисти-утописти, живеещи по това време във Франция и Англия. В развитието на идеите си стига постепенно и до така наречения “исторически материализъм”. От така наречените материалистически позиции Маркс проповядва класовата борба, която според него е единственото средство за достигане на политическо съвършенство в обществото. Според него пролетариатът като най-многобройна класа, лишена от собственост върху производствените средства, е единствено достойната и способна да управлява обществото класа. Това ще се постигне чрез така наречената класова борба. Основното му икономическо произведение е “Капиталът” (Първи том – 1867 г., Втори и Трети том – 1884 г., под редакцията на Фридпих Енгелс). Чрез подробни изследвания на икономиката на Англия, Франция и Германия Маркс открива източника на капитала - принадената стойност, създавана в процеса на разширеното капиталистическо производство и присвояване от собствениците. Теориите на Маркс и Енгелс предизвикват спорове в международното социалистическо движение, но остават идеологическата основа, върху която градят политическата си борба в началото на XX в. Маркс умира на 14 март 1883 г. в Лондон.\r\n1862 г.\r\nВ Калабрия е ранен и арестуван Джузепе Гарибалди.\r\nДжузепе Гарибалди е знаменит италиански патриот и народен герой на Италия. Роден е на 4 юли 1807 г. в Ница. Той е един от водачите на революционно - демократичното крило в националноосвободителното движение, борещо се за обединение на Италия \"отдолу\". Участва в републиканското въстание на Рио Гранде срещу бразилското правителство (1839 г.), после се бори в отечеството си за обединението на Италия срещу австрийците, Неаполитанското кралство и папството, а през 1870 г. – 1871 г. участва във войната на Франция срещу Прусия. Автор е на мемоари и романи. В негова чест са издигнати много паметници в Италия и Франция. Умира на 2 юни 1882 г. на о. Капрера.\r\n1842 г.\r\nЗавършва т.нар. опиумна война между Великобритания и Китай. Съгласно подписания между тях договор Китай отстъпва на Великобритания Хонконг и й осигурява достъп до пет други свои пристанища.\r\n1833 г.\r\nВ Англия са въведени ограничения върху използването на детски труд.\r\n1825 г.\r\nКралят на Португалия признава независимостта на бившата колония Бразилия.\r\n1758 г.\r\nВ Ню Джърси е организиран първият резерват за индианци.\r\n1698 г.\r\nРуският цар Петър I издава забрана за носене на бради и предписание руснаците да се обличат с европейски дрехи.\r\n1541 г.\r\nОсманските турци завладяват град Буда (днес Будапеща), столицата на тогавашното Унгарско кралство.\r\n1526 г.\r\nОсманската армия, начело със султан Сюлейман Великолепни, разбива унгарците при Мохач.\r\n1191 г.\r\nПо нареждане на английския крал Ричард I в Акра (Палестина) са убити три хиляди пленени мюсюлмани.\r\nРичард I Лъвското сърце е английски крал (от 1189 г.) от династията Плантагенети. Роден е на 8 септември 1157 г. в Оксфорд Участва в Третия кръстоносен поход (1189 г. – 1192 г.), по време на който превзема о-в Кипър и крепостта Сен Жан д'Акр (в Палестина). На връщане попада в плен при австрийския херцог Леополд V, който го предава на Хенрих VI; откупен е през 1194 г. От 1194 г. води война с френския крал Филип II Август, който се стреми да си върне обратно владенията на Плантагенетите във Франция. Убит е на 6 април 1199 г. в Шалю, Франция.На тази дата са родени:\r\n1958 г.\r\nРоден е Майкъл Джексън – американски попизпълнител, композитор. През 80-те години на ХХ в. осъществява едни от най-успешните и грандиозни проекти в музикалната история на поп музиката, а продажбите на плочи и наградите \"Грами\" чупят всички дотогавашни рекорди. Албуми: \"Ben\" (1972 г.), \"Got to Be There\" (1972 г.), \"Music and Me\" (1973 г.),\"Forever, Michael\" (1975 г.), \"The best of …\" (1975г.), \"Off the Wall\" (1979 г.), \"One Day in Your Life\" (1981 г.), \"Thriler\" (1982 г.), \"E. T. - the Extra-Terrestrial\" (1983 г.), \"Bad\" (1987 г.), \"Dangerous\" (1991 г.), \"HIStory: Past, Present and Future Book 1” (1995 г.), \"Blood on the Dance Floor: History in the Mix\" (1997 г.). Реализира филма \"Лунен пътешественик\" (1988 г.), \"Invincible\" (2001 г.).\r\n1908 г.\r\nРоден е Робер Жан Жорж Мерл - френски писател, преводач, литературен критик. Завършва Литературния факултет на Парижкия университет. Участва във Втората Световна война; 3 години прекарва в лагер за военнопленници. Дебютира с литературнокритични съчинение (“Оскар Уайлд”, 1948 г.). Превежда на френски език творби от Дж. Уебсър, Дж. Суифт, Ъ. Колдуел. През 1949 г. публикува антивоенния роман “Неделна почивка на южния бряг” (1949 г., награда “Гонкур”). Проблемът за насилието, отношението към войната, личната отговорност на човека за всичко ставащо в обществото откриваме в романите “Смъртта - моят занаят” (1953 г.), “Остров” (1962 г.), “Разумното животно” (1967 г.). Автор е на романите: “Зад стъклото” (1970 г.), “Малвил” (1972 г.), “Добре охранявани мъже” (1974 г.), “Мадрапур” (1976 г.), исторически роман “Съдбата на Франция” (1978 г.); на пиесите “Сизиф и смъртта” (1950 г.) и “Новият Сизиф” (1956 г.) и др.\r\n1862 г.\r\nРоден е Морис Матерлинк - белгийски писател и драматург. Завършва право, става адвокат, но скоро се посвещава само на литературата. От 1896 г. живее във Франция. Дебютира с малка стихосбирка (“Топлици за цветя”). Издава пиесите “Княгиня Малена”, “Натрапница”, “Слепите”, “Седемте княгини”, “Пелеас и Мелизанда”, както и няколко драми за марионетки, в които се стреми да изрази тайнственото в несъзнателния живот на душата. Следващите му драматични творби са: “Мона Вана”, “Мария Магдалена”, “Чудото на св. Антоний” и др. Матерлинк е автор и на редица съчинения с дълбока философска мисъл и възвишен лиризъм: “Съкровище на смирените”, “Мъдрост и съдба”, “Животът на термитите” (и трите преведени на български), “Животът на пчелите”, “Затрупаният храм”, “Смъртта”, “Великата тайна”, “Пътеките по планината” и др. Получава Нобелова награда за литература през 1911 г. Умира на 5 май 1949 г. в Ница.\r\n1632 г.\r\nРоден е Джон Лок - английски философ, просветител и политически мислител, член на Лондонското кралско дружество (1668 г.). От 1667 г. участва активно в политическия живот като привърженик на буржоазната конституционна монархия. От 1682 г. до 1689 г. е емигрант в Холандия. Развива сенсуалистическа теория на познанието. Обявява се против учението на Рене Декарт за вродените идеи, като доказва, че всички идеи имат за източник опита. Ролята на разума свежда до комбиниране на получаваните чрез сетивата и рефлексията прости идеи в сложни. Смята, че обект на познанието са не външните предмети, а идеите, които се намират в съзнанието. Създава учение за първичните и вторичните качества. Умира на 28 декември 1704 г.\r\n1619 г.\r\nРоден е Жан Батист Колбер – френски държавник, пръв министър на крал Луи ХIV. Автор е на закони за закрила на индустрията и търговията; реформира данъчната система, митниците и флота. Покровител е на изкуствата и литературата. Умира на 6 септември 1683 г. в Париж.На тази дата умират:\r\n1912 г.\r\nУмира Теодор Гомперц – германски философ-позитивист и филолог, историк на античната философия. Роден е на 29 март 1832 г. в Бърно. Професор по класическа философия във Виенския университет (от 1873 г.). Дешифрира намерените в Херкулан текстове от Епикур; автор е на \"История на древната философия\".\r\n1871 г.\r\nУмира Пол Шарл дьо Кок – френски писател. Роден е на 21 май 1793 г. в Паси, близо до Париж. Син на холандски банкер, установил се в Париж по време на Великата Френска революция и загинал на ешафода. Кок е автор на повече от 400 произведения (романи, мелодрами, комедии, водевили, стихове); особено популярен е като романист през 20 - 90-те години на ХIХ в. Романите му са преведени на много европейски езици. Името му по традиция е нарицателно за обозначаване на фриволна литература. Съчинения: “Cevres completes illustrees” (v. 1-299, P., 1902 г. – 1905 г.).\r\n1799 г.\r\nПапа Пий VI умира във френски плен.\r\nПий VI (светско име Джан Анжело Браски) е роден през 1717 г. в Чезена. Папа от 1775 г. до 1799 г. Осъжда гражданската революция чрез конституцията (1791 г.). Признава Френската република (1796 г.), но папските територии са завладени от Н. Бонапарт и частично анексирани от Франция. Затворен е във Валанс, където умира през 1799 г.\r\n1533 г.\r\nУбит е Атауалпа - вожд на инките. Роден е около 1500 г. Наследява баща си Уайн Капак през 1530 г. след въоръжена борба за властта с брат си Уаскар. През 1532 г. в страната нахлуват испански конкистадори, предвождани от Фр. Писаро, Атауалпа е пленен. Обещават да го освободят срещу голям откуп. Откупът е събран и предаден на завоевателите, но испанците не изпълняват обещанието си, инсценират съд над Атауалпа и го убиват в Кахамарка.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.29", "title": "Денят 29 август в световната история"}
{"url": "http://www.focus-news.net/news/2017/08/29/2430136/gl-komisar-nikolay-nikolov-otmenena-e-evakuatsiyata-na-zhitelite-v-selo-vlahi-treti-helikopter-shte-se-vklyuchi-v-pogasyavaneto-na-pozhara-v-kresnenskoto-defile.html", "text": "Отменена е евакуацията на жителите в село Влахи. Това каза на брифинг директорът на ГД „Пожарна безопасност и защита на населението“ гл. комисар Николай Николов за пожара в Кресненското дефиле, предаде репортер на Агенция „Фокус“. „Надявам се днес да обявим няколко добри новини. Ситуацията в село Влахи е под контрол, поради което и отменяме принудителната евакуация. Нощта беше драматична. Възникнаха 2 нови тежки огнища. Между с. Сенокос и Ощава – върхов пожар. Колегите успяха да се справят и не допуснаха село Ощава отново да бъде опожарено. Включваме още един хеликоптер – общо три. Той е на частна фирма“, заяви гл. комисар Николов. Той уточни, че са направили 2 нови просеки, с което смятат, че са осъществили контрол по разпространяване на пожара. \r\n„Това е днешната задача днес – категорично да прекъснем разпространяването му. При кривия тунел нещата стоят добре. Има един участък, върху който днес ще поработим повече – трасето до газопровода. И там нещата вървят към добра посока. Дъждът няма да реши проблема, но ще подпомогне да не е върхов. 600 човека продължават усилията за погасяване на пожара“, каза още гл. комисар Николай Николов.", "date": "2017.08.29", "title": "Гл. комисар Николай Николов: Отменена е евакуацията на жителите в село Влахи, трети хеликоптер ще се включи в погасяването на пожара в Кресненското дефиле"}
{"url": "http://www.focus-news.net/news/2017/08/29/2430137/plovdiv-zasilena-opasnost-ot-svlachishtna-aktivnost-ima-po-patishtata-krichim-devin-i-asenovgrad-smolyan-vodachite-da-shofirat-s-povisheno-vnimanie.html", "text": "Засилена опасност от свлачищна активност има по пътищата Кричим-Девин и Асеновград-Смолян. Водачите трябва да шофират с повишено внимание. Това съобщи за Радио „Фокус“ – Пловдив дежурният в Областно пътно управление. Пътните настилки на територията на областта са преобладаващо сухи, на места мокри и хлъзгави в резултат на валежите от дъжд. Дежурният предупреди, че валежите създават предпоставки за свличане на земна маса и падащи на пътното платно камъни. През последната нощ не са постъпвали сигнали за сериозни пътнотранспортни произшествия.\r\nДвижението на територията на Пловдивска област е изключително натоварено. Традиционно най-интензивен трафик се отчита по участъка на АМ „Тракия“ и по направленията Пловдив-Карлово, Пловдив-Пазарджик и Пловдив-Асеновград-Смолян.\r\nОграничено е движението в участъка на км 19 от пътя Тополово-Леново-Поройна, също поради разрушена настилка. Затворен за движение е пътят Белица-Загражден-Давидково, в участъка от км 13 до км 18, заради разрушена настилка. Ограничено е преминаването на камиони над 12 тона по пътя Поповица-Болярци, заради намален габарит на пътното платно на мост. Забранено е и движението на камиони с височина над 4 метра през тунелите по пътя Асеновград-Смолян. Обходният маршрут за водачите е през пътя Кричим-Девин.\r\nТрафикът в град Пловдив също е интензивен към този час на деня. Колони от автомобили се образуват по главните булеварди „Пещерско шосе“, „Христо Ботев“, „Цар Борис III Обединител“ и „Руски“. Движението е затруднено, като преминаването през светофарните уредби се извършва средно за около 4-5 минути, на места отнема и повече време. Пътните настилки на територията на града са преобладаващо сухи и нормално проходими.\r\nТони МИХАЙЛОВ", "date": "2017.08.29", "title": "Пловдив: Засилена опасност от свлачищна активност има по пътищата Кричим-Девин и Асеновград-Смолян, водачите да шофират с повишено внимание"}
{"url": "http://www.focus-news.net/news/2017/08/29/2430138/nikolay-hadzhiev-odmvr-blagoevgrad-normalna-e-obstanovkata-na-glaven-pat-e-79-v-rayona-na-kresnenskoto-defile-i-v-kriviya-tunel.html", "text": "Нормална е обстановката на главен път Е – 79 в района на Кресненското дефиле и в кривия тунел. Това каза на брифинг директорът на ОДМВР – Благоевград  старши комисар Николай Хаджиев във връзка с пожара в Кресненското дефиле, предаде репортер на Агенция „Фокус“. По думите му засега трафикът там е нормален. „Няма проблеми за движещите се“, коментира ст. комисар Хаджиев. Директорът на ОДМВР – Благоевград поясни, че продължава разследването на пожара в Кресненското дефиле. „В непрекъснат контакт сме с Районна и Окръжна прокуратура. Води се разследването. Надяваме се в най-скоро време да имаме повече конкретика“, допълни ст. комисар Хаджиев. \r\nОт своя страна областният управител на Благоевград Бисер Михайлов благодари на екипите, работили през нощта по погасяването на пожара.  „Резултатът от действията им е, че днес ще върнем хората отново в село Влахи, да видят домовете си, да нагледат животните. Надявам се, с помощта на времето днес да имаме добри новини“, каза още Михайлов.", "date": "2017.08.29", "title": "Николай Хаджиев, ОДМВР - Благоевград: Нормална е обстановката на главен път Е – 79 в района на Кресненското дефиле и в кривия тунел"}
{"url": "http://www.focus-news.net/news/2017/08/29/2430139/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с подмяна на спирателни кранове на ул. „Искърско шосе“, НПЗ-Искър се налага спиране на водоподаването от 10:00 до 22:00 часа на клиентите на „Софийска вода”, живеещи в района между НПЗ „Искър“, кв. „Христо Ботев“, Каре от жк. „Дружба“ 1 – бул. „Христофор Колумб“, бул. „Асен Йорданов“, ул. „Кап. Димитър Списаревски“, бул. „Проф. Цветан Лазаров“, Промишлена зона „Гара Искър“.\r\nЗона с понижено налягане: ул. „Боян Магесник“, ж.п. линия, бул. „Христофор Колумб“, бул. „Асен Йорданов“, ул. „Кап. Димитър Списаревски“, бул. „Проф. Цветан Лазаров“, бул. „Шипченски проход“, ул. „Иван Димитров Куклата“, ул. „Слатинска“, ул. „Георги Аспарухов-Гунди“ и ул. „Марко Бочар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адреси: бул. „Христофор Колумб“ пред София Аеропорт Център, пред бл. 108 СОУ, жк. „Дружба“ 1. След възстановяване на водоснабдяването е възможно временно повишаване мътността на водата.\r\nВъв връзка с подмяна на сградно водопроводно отклонение по ул. „Бреза“ в с. Волуяк, се налага спиране на водоподаването от 9:30 до 14:30 часа на клиентите на „Софийска вода”, живеещи в района между ул. „Синчец“, ул. „Червено знаме“, ул. „Явор“, ул. „Липа“ и бул. „Ломско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бреза на ъгъла с ул. „Явор“. \r\nВъв връзка с подмяна на спирателен кран на ул. „Благородна“, жк. „Гео Милев“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Манастирска“ от ул. „Трудолюбие“ до ул. „Елисавета Багряна“ , ул. „Благородна“ от ул. „Христо Максимов“ до ул. „Едисон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Благородна“ на ъгъла с ул. „Манастирска“.\r\nВъв връзка с подмяна на сградно водопроводно отклонение на ул. „Тоне Крайчев“, с. Желява, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Тоне Крайчев“ от №1 до №28. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството в с. Желява.\r\nВъв връзка с подмяна на сградно водопроводно отклонение на ул. „Клен“, вилна зона „Малинова долина“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Бяла река“, ул. „Клен“, ул. „Трилистник“ и ул. „Полски бряст“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клен“ на кръстовището с ул. „Полски бряст“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.08.29", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/29/2430140/die-aachener-zeitung-zigmar-gabriel-se-otpravya-na-treta-vizita-vav-vashington.html", "text": "По-малко от четири седмици преди изборите за Бундестаг министърът на външните работи на ФРГ Зигмар Габриел се отправи на трета по ред визита във Вашингтон, съобщава германският вестник Die Aachener Zeitung. Заедно със своя американски колега Рекс Тилерсън първият дипломат на Берлин ще дискутира проблемите в международен план, поясни самият Габриел преди отпътуването си.\r\n„Точно защото в момента сме разделени по важни въпроси, трябва да потърсим диалог с онези, които желаят да си сътрудничат\", подчерта германският социалдемократ. Посещението му във Вашингтон е в момент, в който държавният секретар на САЩ постепенно започва да се разграничава от политическата линия на президента Доналд Тръмп. \r\nОсвен с Тилерсън, Габриел ще се срещне с един от най-знаменитите му предшественици, роденият в Германия Хенри Кисинджър. Сега 94-годишен, Кисинджър бе главният дипломат на САЩ от 1969 г. до 1977 г. и е считан за пионер на политиката за разоръжаване през Студената война.Тереза Герова", "date": "2017.08.29", "title": "Die Aachener Zeitung: Зигмар Габриел се отправя на трета визита във Вашингтон"}
{"url": "http://www.focus-news.net/news/2017/08/29/2430141/nimh-zhalt-kod-za-obilni-valezhi-i-gramotevichni-buri-e-v-sila-za-6-oblasti-na-stranata.html", "text": "Жълт код за обилни валежи и гръмотевични е в сила за 6 области на страната. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Жълтият код е в сила за областите Пазарджик, Пловдив, Стара Загора, Смолян, Кърджали и Хасково. В тези области се очакват значителни валежи, около и след обяд придружени с гръмотевици. Очакваните количества на валежите са до 25-30 л/кв.м. Обилните валежи могат да доведат до локални наводнения, до прекъсване на дейности на открито и на затруднения при шофиране заради намалена видимост и аквапланинг.", "date": "2017.08.29", "title": "НИМХ: Жълт код за обилни валежи и гръмотевични бури е в сила за 6 области на страната"}
{"url": "http://www.focus-news.net/news/2017/08/29/2430142/pazardzhik-ogranicheno-e-dvizhenieto-na-tovarni-mps-nad-10-tona-po-transportniya-most-v-selo-boshulya-zaradi-remont.html", "text": "Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление-Пазарджик. Пътните настилки в равнинната част са сухи, в планинската на места мокри заради валежи от дъжд. В Родопската част на областта остава и опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.\r\nАлбена ЖИЛЕКОВА", "date": "2017.08.29", "title": "Пазарджик: Ограничено е движението на товарни МПС над 10 тона по транспортния мост в село Бошуля заради ремонт"}
{"url": "http://www.focus-news.net/news/2017/08/29/2430143/der-spiegel-germaniya-preustanovyava-vrashtaneto-na-migranti-v-ungariya.html", "text": "В разрез с Дъблинския регламент, федералното правителство в Берлин преустановява връщането на търсещи убежище в Унгария поради лошите условия за тях в страната, съобщава изданието Der Spiegel.\r\nВиктор Орбан провежда строг курс в областта на убежището, основан на убеждението му, че миграцията е „троянски кон на тероризма\". Условията, при които живеят бежанците в Унгария, се считат за несигурни от страна на германското правителство. По тази причина Берлин вече няма да изпраща обратно в Унгария лица, кандидатстващи за политически статут на закрила. \r\nТърсещите убежище биват депортирани в държавите от Югоизточна Европа от началото на април, след като властите в страните от региона успяха да гарантират стандартите на Европейския съюз за настаняване при всеки един отделен случай. Но изглежда, че в действителност ситуацията е много различна, което налага промяна в курса на Берлин.\r\nУнгария издигна ограда по границите си, за да спре мигрантите. Освен това, всички бежанци са затворени в обособени контейнерни селища в близост до границата със Сърбия, където остават до приключване на процедурата по предоставяне на убежище. По този начин мигрантите губят всякаква свобода на движение.\r\nРешението на Берлин за спиране на връщането на мигранти в Унгария противоречи на Дъблинския регламент. Той предвижда търсещите убежище да кандидатстват за закрила в първата страна от ЕС, която достигнат. Също така документът гарантира, че искането за убежище ще бъде разгледано само веднъж в рамките на страните от Общността. Тереза Герова", "date": "2017.08.29", "title": "Der Spiegel: Германия преустановява връщането на мигранти в Унгария"}
{"url": "http://www.focus-news.net/news/2017/08/29/2430144/shte-bade-publichno-razpredelen-obvinitelniyat-akt-sreshtu-traycho-traykov-simeon-dyankov-ivo-prokopiev-petar-vasilev-lyubomir-evstatiev-i-radoslav-rachev.html", "text": "Ще бъде публично разпределен обвинителният акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев. Това съобщиха от пресцентъра на Софийски градски съд. Това ще се случи в 10.30 часа, в 12 кабинет.", "date": "2017.08.29", "title": "Ще бъде публично разпределен обвинителният акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев"}
{"url": "http://www.focus-news.net/news/2017/08/29/2430145/blagoevgrad-v-selata-zelen-dol-i-balgarchevo-e-vaveden-rezhim-na-vodopolzvaneto.html", "text": "В селата Зелен дол и Българчево е въведен режим на водоползването поради намалели дебити на водоизточниците. Това съобщиха за Радио „Фокус“ – Пирин от „Водоснабдяване и канализация“ ЕООД – Благоевград. В село Българчево, в имотите, разположени северно от сградата на кметството вода ще се подава в интервала от 07.00 до 19.00 часа, а в имотите, разположени южно от сградата на кметството, съответно от 19.00 до 07.00 часа на следващия ден. В село Зелен дол ще се подава вода в следните часови интервали: от 06.00 до 08.00 часа; от 12.00 до 13.00 часа; от 18.30 до 20.30 часа.", "date": "2017.08.29", "title": "Благоевград: В селата Зелен дол и Българчево е въведен режим на водоползването"}
{"url": "http://www.focus-news.net/news/2017/08/29/2430146/yambol-v-zalata-na-gkpp-lesovo-shte-bade-proveden-brifing-po-povod-zadarzhane-na-golyamo-kolichestvo-heroin.html", "text": "От 11.00 ч. в залата на ГКПП-Лесово ще бъде проведен брифинг по повод задържане на голямо количество контрабандно пренесено наркотично вещество - хероин. Това съобщиха от пресцентъра на Апелативна прокуратура-Бургас. \r\nВ брифинга участие ще вземат Административният ръководител на Апелативна прокуратура – Бургас г-н Любомир Петров, Административният ръководител на Окръжна прокуратура –Ямбол г-н Дойчин Дойчев и г-н Георги Костов – Директор на Агенция „Митници“.", "date": "2017.08.29", "title": "Ямбол: В залата на ГКПП-Лесово ще бъде проведен брифинг по повод задържане на голямо количество хероин"}
{"url": "http://www.focus-news.net/news/2017/08/29/2430147/sofiya-vavezhda-se-vremenna-organizatsiya-na-dvizhenieto-za-remont-na-severno-patno-platno-na-bul-tsarigradsko-shose-v-rayona-na-tehno-park-sofiya.html", "text": "Въвежда се временна организация на движението за ремонт на северно пътно платно на бул. “Цариградско шосе“, в района на техно парк София. Това съобщиха от пресцентъра на Столична община.  \r\nДо 24.00 часа на 30 август 2017 г. се забранява влизането на пътни превозни средства по двете пътни ленти от дясната страна на северното пътно платно на бул. „Цариградско шосе”, в участъка от пешеходната пасарелка до изхода от локалното пътно платно на булеварда, в посока център. Движението ще се извършва в левите две пътни ленти на булеварда в същия участък.", "date": "2017.08.29", "title": "София: Въвежда се временна организация на движението за ремонт на северно пътно платно на бул. “Цариградско шосе“, в района на техно парк София"}
{"url": "http://www.focus-news.net/news/2017/08/29/2430148/stara-zagora-dvama-zhiteli-na-grada-shte-uchastvat-v-otbora-na-nadezhdata-za-mondiala-po-futbol-za-bezdomni-hora-v-oslo.html", "text": "Тази година националният „Отбор на надеждата”, който ще представи България на световното първенство по футбол за бездомни хора в Осло от 29 август до 5 септември, заслужено попаднаха двама старозагорци. Това съобщиха от пресцентъра на Община Стара Загора. Двамата младежи от град Стара Загора са Димо Колев от ДДЛРГ „Българка” и Сами Дуков. Заместник-кметът на Община Стара Загора Красимира Чахова поздрави участниците в турнира „Играй с националите” от турнето на „Отбор на надеждата”. Спортното мероприятие се проведе пред сградата на Община Стара Загора, а в инициативата се включиха юношите от ПФК „Берое” и ФК „Верея”.\r\nПрез 2017 г. българският отбор на надеждата ще участва за шеста поредна година на световно първенство по футбол за бездомни хора. Специфичният Мондиал ще се проведе в Осло от 29 август до 5 септември. В шампионата ще вземат участие 48 мъжки и 24 дамски състава от различни страни, като целта на събитието е да подпомогне социалната интеграция на хора в неравностойно положение или лекуващи се от зависимости. Всяка година десетки деца и младежи, които са израснали в институции или в бедност, получават шанса да тренират безплатно футбол с „Отбор на надеждата”, да участват в 5 селекционни турнира в град София, а 8 от младежите на възраст над 16 години ще представят България на световното първенство.", "date": "2017.08.29", "title": "Стара Загора: Двама жители на града ще участват в „Отбора на надеждата“ за Мондиала по футбол за бездомни хора в Осло"}
{"url": "http://www.focus-news.net/news/2017/08/29/2430149/dobrich-shte-se-provede-publichno-obsazhdane-za-izpalnenieto-na-byudzheta-na-obshtina-kavarna.html", "text": "Ще се проведе публично обсъждане на годишния отчет за изпълнение на бюджета на Община Каварна, съобщиха от пресцентъра на Общината. Председателят на Общински съвет – Каварна Красимир Кръстев на основание чл. 140, ал. 4 от Закона за публичните финанси и чл. чл. 12а от Наредбата за реда и начина за провеждане на обществени/публични обсъждания в Община Каварна кани жителите на общината, представителите на бизнеса, неправителствените организации и цялата общественост на публично обсъждане на годишния отчет за изпълнение на бюджета на Община Каварна за 2016 г.  \r\nПубличното  обсъждане на годишния отчет на бюджета за 2016 г. ще се проведе от 11.00 часа в заседателната зала на Община Каварна. Материалите по публичното обсъждане са публикувани на интернет страницата на общината – www.kavarna.bg, в секция „Документи”, в секция „Бюджет и финанси” – подсекция „Бюджет” и са на разположение на гражданите в залата на общинския съвет на третия етаж.", "date": "2017.08.29", "title": "Добрич: Ще се проведе публично обсъждане за изпълнението на бюджета на Община Каварна"}
{"url": "http://www.focus-news.net/news/2017/08/29/2430150/makfaks-makedoniya-zhitelite-na-zagreb-izlyazoha-na-protest-sreshtu-planovete-za-promyana-na-imeto-na-ploshtad-marshal-tito.html", "text": "Жителите на хърватската столица излязоха на протест срещу плановете на градските власти за преименуване на един от най-популярните площади в Загреб – „Маршал Тито“, предава македонската информационна агенция „Макфакс“.\r\nИнициативата „Антишафизмът е моя избор“ събра в центъра десетки протестиращи, сред които бе забелязан и бившият министър-председател на страната Иво Йосипович. \r\n„Днес съм тук, за да се противопоставя на търговския договор на кмета на Загреб, Милан Бандич, с крайната десница. Аз съм тук, защото трябва да спрем реабилитирането на фашистките престъпления. Нашият антифашизъм е въпрос на свобода и равенство. Аз съм тук, защото не искам да живея в страна, в която правителството и премиерът толерират фашистките символи, и то на място като Ясеновац“, коментира Сандра Бенчич от Центъра за изследване на мира.Тереза Герова", "date": "2017.08.29", "title": "„Макфакс“ (Македония): Жителите на Загреб излязоха на протест срещу плановете за промяна на името на площад „Маршал Тито“"}
{"url": "http://www.focus-news.net/news/2017/08/29/2430151/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция „Фокус“. Това ще стане след редовната света литургия в храма от 10.00 часа. Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2017.08.29", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2017/08/29/2430152/stara-zagora-shte-se-provede-preskonferentsiya-vav-vrazka-s-provezhdaneto-na-traditsionniya-birfest.html", "text": "В 11:30 часа, в зала 2 на Община Стара Загора ще се проведе пресконференция на организаторите за провеждането на традиционния Бирфест тази година. Това съобщиха от пресцентъра на Общината.\r\nТази година Бирфестът в Стара Загора ще се проведе от 6 до 9 септември в централния градски парк „Пети октомври“.", "date": "2017.08.29", "title": "Стара Загора: Ще се проведе пресконференция във връзка с провеждането на традиционния Бирфест"}
{"url": "http://www.focus-news.net/news/2017/08/29/2430153/pazardzhik-okrazhniyat-sad-shte-gleda-delo-sreshtu-trima-mazhe-obvineni-vav-vaorazhen-grabezh.html", "text": "Окръжният съд в Пазарджик ще гледа дело срещу трима мъже, обвинени във въоръжен грабеж, съобщиха за Радио „Фокус“ – Пазарджик от пресцентъра на пазарджишкия съд. Делото е образувано по обвинителен акт на Окръжната прокуратура в Пазарджик. Срещу трима подсъдими мъже е повдигнато обвинение за въоръжен грабеж в особено големи размери, при който са отнети мобилни телефони, пари, златни накити и други вещи от собствениците им на обща стойност 56 704 лв. Престъплението е извършено на 21 декември 2015 година и е придружено с побой и прострелване на 2-ма от пострадалите. Началото на съдебното заседание е в 9.30 часа, съдия-докладчик е Александър Александров.\r\nАлбена ЖИЛЕКОВА", "date": "2017.08.29", "title": "Пазарджик: Окръжният съд ще гледа дело срещу трима мъже, обвинени във въоръжен грабеж"}
{"url": "http://www.focus-news.net/news/2017/08/29/2430154/sport-mariya-sharapova-pobedi-simona-halep-v-parvi-krag-na-us-open.html", "text": "Мария Шарапова се завърна в турнирите от „Големия шлем“ с победа над световната номер две Симона Халеп в мач от първи кръг на Откритото първенство на САЩ. \r\nПоставената под номер 146 в световната ранглиста руска тенисистка, която участва в турнира с „уайлд кард“, постигна победа с 6:4, 3:6, 6:3 над румънката в мач, продължил два часа и 44 минути.\r\nВъв втори кръг на турнира Шарапова ще играе срещу унгарската тенисистка Тимеа Бабош.", "date": "2017.08.29", "title": "Спорт: Мария Шарапова победи Симона Халеп в първи кръг на US Open"}
{"url": "http://www.focus-news.net/news/2017/08/29/2430155/sport-grigor-dimitrov-zapochva-uchastieto-si-na-us-open.html", "text": "Първата ракета на България Григор Димитров започва участието си на Откритото първенство на САЩ във вторник с мач срещу чешкия тенисист Вацлав Шафранек.\r\nСрещата между двамата е последна в програмата за деня на третия по големина корт в Ню Йорк – „Грандстенд“. Мачовете там започват в 18:00 българско време, като срещата между Григор Димитров и Вацлав Шафранек се очаква да започне около полунощ във вторник срещу сряда.", "date": "2017.08.29", "title": "Спорт: Григор Димитров започва участието си на US Open"}
{"url": "http://www.focus-news.net/news/2017/08/29/2430156/pregled-na-osnovnite-temi-v-dob.html", "text": "„Расте интересът към селскостопанското изложение в Добрич“, съобщава на първа страница вестник „Добруджанска трибуна“. Изложението се провежда вече 25 години, припомня всекидневникът. Според организаторите на форума една от причините за нарасналия интерес е връщането на изложението на традиционното му място на провеждане – Спортен комплекс „Простор“. Според кмета на града Йордан Йорданов панаирът освен реклама за Добрич го позиционира добре и в бизнес отношение. Намиране на подходящо място за провеждането на форума е една от основните задачи на кмета по неговите думи. Поместен е и разговор с директора на „Добрички панаир“ АД Звезделина Иванова. В него тя споделя, че Община град Добрич като основен акционер заедно с останалите акционери ще намери решение за обособяване на постоянно и подходящо място за провеждане на изложението. В рубриката „Добрите новини“ вестникът съобщава за три изложби. Едната е фотоизложба – „Граници и съдби. Добруджа 1940 г.“, която гостува на Областна администрация. Организирана е в навечерието на 77-та годишнина от възвръщането на Южна Добруджа в пределите на България. В „Двореца“ ще бъде открита изложба в рамките на проекта „Аз съм българка“. По време на откриването – 31 август от 18,00 часа ще се състои и премиера на клипа, създаден от Радослав Първанов специално за хронологията на снимките. Другата изложба е на Александро Киарапа, който се представя самостоятелно в галерия „Тунела“ на Държавния културен институт – Културен център „Двореца“ в Балчик. Експозицията може да бъде разгледана до 9 септември. От спортната страница – „Добруджа“ взе само точка от „Кубрат“. С равенство е завършило първото есенно гостуване на „Добруджа“ в първенството на Североизточна трета футболна лига. Според треньора на жълто-зелените Диян Божилов изравнителният гол от страна на съперника е бил в резултат на липса на концентрация.", "date": "2017.08.29", "title": "Преглед на основните теми в добруджанския печат"}
{"url": "http://www.focus-news.net/news/2017/08/29/2430157/deyan-doynov-kmet-na-sopot-pozharat-obhvanal-chast-ot-obshtinite-sopot-i-karlovo-e-napalno-potushen-unishtozheni-sa-stotitsi-dekari-zemedelski-masivi.html", "text": "Пожарът, обхванал част от общините Сопот и Карлово, е напълно потушен. Обстановката е спокойна. Това каза за Радио „Фокус“ – Пловдив кметът на Община Сопот Деян Дойнов, във връзка с възникналия вчера пожар край полигон на ВМЗ – Сопот. По думите му на място цяла нощ са патрулирали екипи на пожарната и противопожарни автомобили на ВМЗ-Сопот. „С шест пожарни имахме готовност да загасим останалата част от пожара, въпреки бурния вятър. В момента няма причина за притеснения. Всичко е спокойно. Лошото е, че изгоряха доста земеделски масиви с лозя.\r\nТепърва ще се изясни размера на щетите. Справихме се, благодарение на доброто взиамодействие между институциите – на всички доброволци, на 61-ва Стрямска механизирана бригада, на ВМЗ, на ПБЗН, също на МВР, тъй като районът беше отцепен. Ако трябва да обобщя, тежка картина с благополучна развръзка“, коментира Деян Дойнов. Той каза още, че пожарът отново се е разразил късно вечерта, но вече е бил локализиран и не е представлявал опасност за населението в близост. „Обхватът на пожара е стотици декари и обхваща територията на двете общини Сопот и Карлово. Пожарът беше близо до Анево, до Московец, разрасна се към Иганово. Беше пресечен на време, на добро отстояние от къщите на жителите, за да няма опасност за тях“, посочи кметът на Община Сопот Деян Дойнов.„Фокус“ припомня: В ранния следобед на 28 август възникна пожар край полигон на ВМЗ-Сопот. Малко по-късно извън територията на държавното дружество, южно от Подбалканския път София-Бургас, възникна втори пожар в района на село Климент.\r\nТони МИХАЙЛОВ", "date": "2017.08.29", "title": "Деян Дойнов, кмет на Сопот: Пожарът, обхванал част от общините Сопот и Карлово, е напълно потушен, унищожени са стотици декари земеделски масиви"}
{"url": "http://www.focus-news.net/news/2017/08/29/2430158/gabrovo-propadnal-uchastak-ot-patnata-nastilka-zatrudnyava-dvizhenieto-mezhdu-selata-palauzovo-i-stomonetsite.html", "text": "Пропаднал участък от пътната настилка затруднява движението между селата Палаузово и Стомонеците. Нека водачите се движат с повишено внимание при   км 7+060, където едната пътна лента е стеснена. В района е поставена необходимата сигнализация, а укрепителните дейности трябва да приключат до края на месеца. Това съобщиха за Радио „Фокус” – Велико Търново от Областно пътно управление-Габрово. Условията за пътуване в Габровска област са нормални. Настилките са сухи, трафикът интензивен. Времето навсякъде е облачно, без валежи. Забранено е движението на моторни превозни средства с ширина по – голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до края на месец август.\r\nЛуиза ТРАНЧЕВА", "date": "2017.08.29", "title": "Габрово: Пропаднал участък от пътната настилка затруднява движението между селата Палаузово и Стомонеците"}
{"url": "http://www.focus-news.net/news/2017/08/29/2430159/veliko-tarnovo-remontirat-osnovno-patya-kam-preobrazhenskiya-manastir.html", "text": "Ремонтират основно пътя към Преображенския манастир. Това съобщиха от пресцентъра на Община Велико Търново.  Отсечката, която свързва историческата светиня с първокласното шосе Велико Търново – Русе, ще бъде цялостно преасфалтирана и разширена. Оформени ще бъдат също пътните банкети, ще бъде извършено и просветляване.\r\nВчера следобед кметът на Велико Търново Даниел Панов провери хода на дейностите и се увери в напредналата фаза на строителните работи. За последно пътят към Преображенския манастир е бил ремонтиран от 70-е години на миналия век.\r\nРеконструкцията стана възможна, след като наскоро Община Велико Търново получи целева финансова подкрепа от републиканския бюджет в размер на 250 065 лева. Отпуснати бяха още  1 167 902 лева за строителство на нов мост над р. Янтра, част от пътя между Старата столица и с. Шемшево. В цената за новото съоръжение влиза също оформяне на подходите към него, както и събаряне на стария мост, чийто свод частично рухна след обилните февруарски снеговалежи.\r\nЦелевите разходи бяха предложени от Междуведомствената комисия за възстановяване и подпомагане. Приоритетното разглеждане на проектите е в резултат на водените от кмета Даниел Панов разговори и изготвените от екипа му мотивирани проекти, както и благодарение на подкрепата на народния представител от региона и председател на най-голямата парламентарна група Цветан Цветанов. Строителните дейности имат за цел предотвратяване и преодоляване на последиците от бедствия, както и възстановяване на нанесените непредвидени щети по инфраструктурата.\r\nЗа новия мост край с. Шемшево с държавните институции текат съгласувателните процедури, предшестващи издаването на строително разрешение. След изграждането на съоръжението ще бъде възстановена нормалната транспортна свързаност на Велико Търново със селата Шемшево, Буковец, Пушево и Леденик. Очаква се процедурите, предшестващи строителството, да приключат в рамките на месец. \r\nПри последното си посещение в старопрестолния град регионалният министър Николай Нанков заяви, че в най-скоро време ще бъде осигурено финансиране за още две важни транспортни отсечки. Предвидена е пълна рехабилитация на републикански път III-514 Велико Търново – Арбанаси – Горна Оряховица, както и на отсечката между селата Самоводене и Ресен.", "date": "2017.08.29", "title": "Велико Търново: Ремонтират основно пътя към Преображенския манастир"}
{"url": "http://www.focus-news.net/news/2017/08/29/2430160/kyustendil-ugasen-e-pozharat-v-zemlishteto-na-grad-rila.html", "text": "Угасен е пожарът в землището на град Рила. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Огнището е окончателно угасено. По първоначални данни огънят е обхванал площ от около 50 дка, сред които и иглолистна гора в местността „Бозовая”. В гасенето на пожара са участвали противопожарни екипи и горски служители. Изясняват се причините за възникването на пожара.\r\nВенцеслав ИЛЧЕВ", "date": "2017.08.29", "title": "Кюстендил: Угасен е пожарът в землището на град Рила"}
{"url": "http://www.focus-news.net/news/2017/08/29/2430161/deutsche-welle-golyam-potok-ot-ruski-turisti-pochiva-na-balgarskoto-chernomorie.html", "text": "Огромен брой руски туристи почиват на плажовете по българското крайбрежие на Черно море, пише Deutsche Welle.\r\nМалкият град Кранево наброява не повече от хиляда жители, но през лятото посреща огромен поток руснаци по своите плажове. Ресторанти, барове, магазини и хотели рекламират на руски език, на него се говори по улиците и крайбрежието. \r\n„Руските клиенти поръчват много, не са претенциозни и дават хубави бакшиши“, разказва Венко, сервитьор в ресторант.\r\nРуснаците оценяват българските плажове по-високо от тези във Франция и Италия. За многобройните плажуващи са подготвени множество забавления за хора от всички възрасти, тъй като по-голямата част от туристите са средностатистически руски семейства, които идват със своите деца или родители.  Цанко Цолов", "date": "2017.08.29", "title": "Deutsche Welle:  Голям поток от руски туристи почива на Българското Черноморие"}
{"url": "http://www.focus-news.net/news/2017/08/29/2430162/afp-eksploziya-raztarsi-rayona-v-blizost-do-amerikanskoto-posolstvo-v-kabul.html", "text": "Взрив е разтърсил района в близост до дипломатическото представителство на САЩ в афганистанската столица Кабул, предава AFP.\r\nИнцидентът бе потвърден от говорител на Министерството на вътрешните работи на Афганистан, който допълни, че към момента властите не са в състояние да представят допълнителни детайли за случилото се. Тереза Герова", "date": "2017.08.29", "title": "AFP: Експлозия разтърси района в близост до американското посолство в Кабул"}
{"url": "http://www.focus-news.net/news/2017/08/29/2430163/dobrich-v-remont-e-patyat-za-varna-vavedeno-e-vremenno-ogranichenie-na-skorostta-na-dvizhenie-na-avtomobilite.html", "text": "В ремонт е пътят за Варна, въведено е временно ограничение на скоростта на движение на автомобилите. Апелът към участниците в движението по тази пътна отсечка е за повишено внимание и спазване ограниченията на скоростта, предаде кореспондентът на Радио „Фокус” – Варна. Като обходен маршрут за град Варна и обратно може да се ползва пътя Добрич-Оброчище- Рогачево-Кичево- Варна или Добрич-курортен комплекс „Албена“-Кранево- курортен комплекс „Златни пясъци“- Варна. До края на месец август е ограничено движение на МПС над 10 тона по пътя Кранево-Варна. Обходният маршрут е през селата Кичево и Оброчище. Частични ремонти на асфалтовата настилка се извършват по Околовръстния път Добрич и по пътя за село Стефаново. Те ще продължат до края на август, движението на автомобили по тези пътни отсечки се извършва с повишено внимание.  Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. Интензивен е трафикът по път I- 9 от Границата с Република Румъния в посока Дуранкулак-Каварна- Балчик-Варна, както и по пътя Добрич-Балчик. Времето в Добрич е облачно, възможни са превалявания от дъжд, духа слаб вятър, температурата е около 16 градуса.\r\nЖулиета НИКОЛОВА", "date": "2017.08.29", "title": "Добрич: В ремонт е пътят за Варна, въведено е временно ограничение на скоростта на движение на автомобилите"}
{"url": "http://www.focus-news.net/news/2017/08/29/2430164/pregled-na-osnovnite-temi-vav-velikotarnovskiya-pechat.html", "text": "„С лют скандал започна сезонът във великотърновския театър“, е заглавие от първа страница на областния всекидневник „Янтра Днес”. С лют скандал започна новият сезон във великотърновския театър „Константи Кисимов“. По традиция артисти и ръководство се събират в началото на септември, за да дадат старт на новия творчески период. \r\n„Реформаторите поставят няколко въпроса за парка с миниатюрите“, е друг акцент в днешното издание.  Няколко въпроса, които са свързани с изграждането на парка „Търновград – духът на хилядолетна история“ в подножието на хълма Царевец, ще поставят на кмета на Велико Търново Даниел Панов общинските съветници от Реформаторски блок – Мирослав Трифонов, Пламен Петров и Мария Илчева по време на предстоящото заседание на Великотърновски общински съвет.  \r\n„Доктори спасиха деца, ужилени от оси и получили алергичен шок“, пише още вестникът. Доктори от горнооряховската болница спасиха ужилено от оса дете с алергичен шок, съобщи токсикологът д-р Виолета Пашова. Насекомото жилнало 5-годишния малчуган между лопатките на гърба. \r\n„Три джебчийки са с обвинения за кражби на скъпи телефони“ е  новина от криминалната хроника. На страниците на вестника ще откриете и статия,  разказваща за Раювският кромлех, който е „място за гордост, приключение и размисъл“.  \r\n„53-годишна вилня в горнооряховската болница и наби медсестра“, е заглавие от другия областен ежедневник - „Борба“. 53-година осъждана за джебчийство и телефонни измами ще бъде съдена по бързата процедура, след като вилняла в Спешното отделение на общинската болница в Горна Оряховица. \r\n„Радина Пангелова и Варун Харихаран събраха на българо – индийска сватба в Арбанаси гости от шест държави“, е друга тема от всекидневника. Близо 100 души от шест държави присъстваха на сватбата на Радина Пангелова и Варун Харихаран в Арбанаси. Двамата влюбени, които живеят и работят в слънчева Калифорния, избират да съберат своите близки и приятели в китното селце, за да отпразнуват заедно щастливото събитие. \r\n„Разгневена съпруга сряза с маникюр топките на мъжа си“, пише още ежедневника. Жена разряза с маникюра си топките на собствения си мъж след лют семеен скандал. В изблик на ярост тя първоначално захапала ръката на благоверния си, след което като с гилотина посегнала към мъжкото му достойнство и с маникюр раздрала по средата перинеума и скротума. Подробности за инцидента, научете от „Борба“. На страниците на  днешното издание е поместен и материал, разказващ за скандал, който откри сезона в търновския театър.", "date": "2017.08.29", "title": "Преглед на основните теми във великотърновския печат"}
{"url": "http://www.focus-news.net/news/2017/08/29/2430165/montana-natovaren-e-trafikat-po-pat-i-1-montana-vidin-v-posoka-za-dunav-most-2.html", "text": "Натоварен е трафикът по първокласен път I-1 Монтана – Видин в посока за Дунав мост 2, каза за Радио „Фокус“ – Видин дежурният служител в Областно пътно управление – Монтана. \r\nТой посочи, че път ІІІ-112 Дъбова Махала-Смирненски-Славотин-Студено Буче-Монтана и обратно е затворен за тежкотоварни автомобили над 12 т, поради изпълнение на строително-монтажни работи. Срокът е до 31 август. По път ІІІ-8104 Замфирово-Пърличево също е ограничено движението на автомобили над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч и е сигнализирана с пътни знаци.\r\nАнна ЛОЗАНОВА", "date": "2017.08.29", "title": "Монтана: Натоварен е трафикът по път I-1 Монтана – Видин в посока за Дунав мост 2"}
{"url": "http://www.focus-news.net/news/2017/08/29/2430166/iaos-nay-mnogo-previsheniya-na-normata-za-fini-prahovi-chastitsi-v-sofiya-sa-registrirani-v-izmervatelnata-stantsiya-v-zh-k-druzhba.html", "text": "Най-много превишения на нормата за фини прахови частици в София са регистрирани в измервателната станция в ж. к. \"Дружба\". Това съобщиха за Агенция „Фокус“ от Изпълнителната агенция по околна среда (ИАОС). Превишения не са засичани единствено на Копитото. \r\nНа територията на Столична община има 6 автоматични измервателни станции (АИС) за контрол на качеството на атмосферния въздух - в ж.к. „Дружба“, „Надежда“, „Младост“, „Хиподрума“, „Павлово“ и Копитото. \r\nОт ИАОС уточняват, че превишаването на нормата за фини прахови частици има сезонен характер - вследствие на транспортът и битовите изгаряния в домакинствата през студените месеци, в съчетание с неблагоприятни метеорологични условия като мъгла, безветрие и температурна инверсия, нивата на фини прахови частици се покачват и често пъти нормата е превишена. Заради това с понижаване на температурата на въздуха през предстоящите есенни и зимни месеци се очаква да се повишават нивата на фини прахови частици в столицата до 10µm. \r\nПрез последните 3 дни в София не се отчетени превишения на нормите за качеството на атмосферния въздух по всички контролирани атмосферни замърсители. \r\nЦветилена СИМЕОНОВА", "date": "2017.08.29", "title": "ИАОС: Най-много превишения на нормата за фини прахови частици в София са регистрирани в измервателната станция в ж. к. „Дружба“"}
{"url": "http://www.focus-news.net/news/2017/08/29/2430167/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем: „Пет майки направиха първия в Благоевград родителски кооператив, отглеждат децата си по избран от тях метод“. В регионалния ежедневник се уточнява, че дамите са се обединили по примера на много родители от други градове в страната, но причината със сигурност не е липсата на места в детските градини в Благоевград, тъй като и в момента има свободни. \r\nДруго заглавие в изданието гласи: „Гастарбайтер, тръгнал да пие кафе с братовчеди, блъсна с опела си пешеходец, излязъл внезапно между паркирани коли“. В страниците на изданието допълват, че пешеходецът е с мозъчно сътресение, след като е блъснат от лекия автомобил на бул. „Св. св. Кирил и Методий“ в Благоевград. \r\nИ още от страниците на вестника „Чакали нападнаха посред бял ден стадо овце, изядоха 4 агнета“. По темата се посочва, че кметът на село Бистрица К. Огненски е заявил, че гледката е била като от филм на ужасите.\r\nВодеща тема в другия ежедневник на Югозапада - „Вяра“, е: „Синът на разстреляния Пламен Мавров – Гипса – Любомир, отнесе 2 бона глоба заради мотора на баба си, отказа и тест за дрога на събора в Усойка, призна: С отнета книжка съм, не съм шофирал“. По темата се уточнява, че криминалният полицай Щерю Кръпчански от Дупница извикал катаджиите. \r\nДруго заглавие във вестника е: „Жители се молят на Бог да прати дъжд срещу огнения ад в Кресна, министър Радев: И Влахи пламна, но го спасихме! Селото е евакуирано“. На страниците на ежедневника се подчертава че пожарът в Кресна няма край.", "date": "2017.08.29", "title": "Преглед на основните теми в благоевградския печат"}
{"url": "http://www.focus-news.net/news/2017/08/29/2430168/ria-novosti-rusiya-izrazi-krayna-zagrizhenost-po-povod-situatsiyata-na-koreyskiya-poluostrov.html", "text": "Руската федерация вижда тенденция към ескалация на напрежението на Корейския полуостров, като ситуацията допълнително се усложнява от съвместните учения на САЩ и Южна Корея. Това заяви пред журналисти заместник-министърът на външните работи Сергей Рябков, предава РИА Новости.\r\n„Виждаме тенденция към ескалация (на Корейския полуостров), считаме, че тези учения, които бяха проведени, макар и в някакъв „облекчен вариант“ в сравнение с първоначалния сценарий, изиграха своята роля за провокиране на Пхенян за ново изстрелване. В момента сме крайно загрижени от общото развитие и за това какъв отзвук може да има за ситуацията със сигурността в Североизточна Азия“, подчерта руският дипломат. Тереза Герова", "date": "2017.08.29", "title": "РИА Новости: Русия изрази \"крайна загриженост\" по повод ситуацията на Корейския полуостров"}
{"url": "http://www.focus-news.net/news/2017/08/29/2430169/vitsepremierat-valeri-simeonov-shte-pokazhe-relikva-na-daskal-botyo-petkov.html", "text": "По предложение на Генералния консул в Одеса Димитър Тучков, директорът на Българския културен център Дмитрий Фьодорович Терзи предаде на вицепремиера Валери Симеонов по време на визитата му в Украйна автентичния бастун на Даскал Ботьо Петков, провождайки го за музея на Христо Ботев в Калофер. Това съобщиха от правителствената информационна служба. Вицепремиерът Симеонов ще покаже пред медиите реликвата на даскал Ботьо Петков днес в 11.00 ч. в сградата на Министерския съвет.", "date": "2017.08.29", "title": "Вицепремиерът Валери Симеонов ще покаже реликва на даскал Ботьо Петков"}
{"url": "http://www.focus-news.net/news/2017/08/29/2430170/suhopatnite-voyski-prodalzhavat-da-okazvat-pomosht-v-gaseneto-na-pozhara-v-kresnenskoto-defile.html", "text": "Модулни групи от състава на Сухопътните войски и днес продължават да оказват помощ на ГД „Пожарна безопасност и защита на населението“ в гасенето на пожара край селата Ощава и Влахи, община Симитли. Това съобщиха от пресцентъра на Министерството на отбраната.\r\nОт 07.00 ч. тази сутрин 50 военнослужещи с техника от военно формирование 56 040 – Благоевград  и 37 военнослужещи със специализирана техника от състава на военно формирование 42 600 – Мусачево гасят нововъзникнал през нощта пожар в борова гора със суха растителност между селата Ощава и Влахи. \r\nВчера модулните групи са действали на терен до 20.30 ч.", "date": "2017.08.29", "title": "Сухопътните войски продължават да оказват помощ в гасенето на пожара в Кресненското дефиле"}
{"url": "http://www.focus-news.net/news/2017/08/29/2430171/reuters-eksploziyata-v-kabul-e-izbuhnala-v-banka-v-blizost-do-posolstvoto-na-sasht-nay-malko-edin-chovek-e-zaginal.html", "text": "Експлозията в Кабул от сутрешните часове на вторник е разтърсила банка в близост до дипломатическото представителство на САЩ в афганистанската столица, предава Reuters.\r\nПо данни на говорител на вътрешното министерство взривът е избухнал в банка. Здравните власти потвърдиха смъртта на най-малко един човек, ранени са 11 други.\r\nКъм момента нито една групировка не е поела отговорност за експлозията. Тереза Герова", "date": "2017.08.29", "title": "Reuters: Експлозията в Кабул е избухнала в банка в близост до посолството на САЩ, най-малко един човек е загинал"}
{"url": "http://www.focus-news.net/news/2017/08/29/2430172/vidin-s-25-sm-se-e-ponizhilo-nivoto-na-reka-dunav-pri-novo-selo.html", "text": "С 25 см. се е понижило нивото на река Дунав при Ново село през последното денонощие, като водният стоеж е 125 см., съобщават от местната Хидрометеорологична станция. Нивото на Дунав край Видин е 174 см, понижението там е с 9 см. При Лом речното ниво е 209 см., водният стоеж се е повишил с 12 см. за денонощието. С 15 см. се е повишило речното ниво край Оряхово, а водният стоеж там е 91 см. \r\nТемпературата на водата край Ново село е 23,5 градуса, край Оряхово - 24,9 градуса.", "date": "2017.08.29", "title": "Видин: С 25 см. се е понижило нивото на река Дунав при Ново село"}
{"url": "http://www.focus-news.net/news/2017/08/29/2430173/pregled-na-osnovnite-temi-v-shumenskiya-pechat.html", "text": "„Жители на пропадналата ул. „Червена роза” в Шумен продължават да чакат … Годо“, е водещото заглавие във вестник „Шуменска заря“. Само че не става дума за героя от театър на абсурда по Самюел Бекет, а за нашенския, български абсурд ИСПА. В ролята на Годо упорито е влязло  строителното обединение „Аква Билд”, което подмени тръбите на улицата по водния проект.\r\n„Огнена стихия унищожи 90 дка борова гора край Велики Преслав“, съобщава ежедневникът. В потушаването на пожара са се включили горски от стопанствата във Върбица, Смядово, Шумен и Попово, 6 пожарни коли и екипите им, 12 човека от доброволческия отряд към община Велики Преслав и хората от съседните на Ловец села. \r\n„Нов шеф има вече КАТ в Шумен“, информира изданието. Гл. инспектор Дарин Димитров е новият началник на сектор „Пътна полиция” при ОДМВР- Шумен. Вчера той беше представен пред състава на дирекцията от директора на областната дирекция ст. комисар Ялчън Расим. \r\n„Частна фирма ще помага на полицията да вкарат в правия път ромите-пришълци в Смядово“, е заглавие от стр. 3 в броя. От известно време в Смядово имат проблеми с ромите от сливенското село Градец, които са наети от дърводобивни фирми. Миналата година жителите на Смядово се надигнаха срещу набезите на преселниците, които пускали конете си на воля и че имат работа в този район, най-вече в с. Тушовица, но са ги изгонили от там. \r\n„Асфалтират нови пет улици в Смядово“, информира всекидневникът. „Това се прави със собствени средства, част от капиталовите разходи са от бюджета и от собствени приходи. Имаме много добро изпълнение на собствените проходи. За нас 200 000 лв. в повече са много и ги влагаме в асфалтиране“, обясни кметът Иванка Петрова.  \r\n„Продължава отстраняването на опасните дървета в Шумен“, е акцент от стр. 4. Въвежда се временна организация за движение на автомобилите по ул. „Васил Априлов“ днес от 8.30 до 16.00 часа. При подходящи метеорологични условия ще се работи по премахване на седем тополи на север от двора на Трето основно училище, съобщи главният експерт по озеленяване в община Шумен Жечка Георгиева. \r\n„В Осмар честваха 135-годишния юбилей на местното читалище“, пише изданието. Празникът събра на площада жители и гости от община Велики Преслав и областта. Юбилярите получиха подаръци, а всички участници в концерта си тръгнаха с грамоти от председателя на НЧ “Съгласие – 1882” Ангел Христов. \r\n„Над 700 заявления за помощи за първолаци подадоха в област Шумен“, пише вестникът. 702 заявления за еднократни помощи за първокласници са подадени от началото на кампанията досега в социалните служби на територията на област Шумен. 551 от тях са одобрени. Те се отнасят до 563 деца. 22 са отказите. Останалите молби са в процес на обработка. Размерът на помощта е 250 лева. Това съобщи Мартина Драгнева – главен експерт от Регионалната дирекция „Социално подпомагане”.", "date": "2017.08.29", "title": "Преглед на основните теми в шуменския печат"}
{"url": "http://www.focus-news.net/news/2017/08/29/2430174/die-zeit-nasilieto-v-hamburg-sadat-izdade-parva-efektivna-prisada-sreshtu-uchastnik-v-bezreditsite.html", "text": "Съдът в свободния ханзейски град Хамбург издаде първа ефективна присъда срещу участник в безредиците, които белязаха провеждането на срещата на върха на лидерите на Г-20 в началото на месец юли тази година, съобщава вестник Die Zeit. \r\nСъдията в Хамбургския окръжен съд призна за виновен 21-годишен мъж от Нидерландия, хвърлил две бутилки срещу полицейски служител. По-късно лицето е оказало съпротива при опит от страна на правоохранителните органи да го арестуват. Мъжът получи присъда за две години и седем месеца лишаване от свобода заради нанасяне на тежка телесна повреда на полицейски служител. Така съдията надхвърли исканията на прокурора за една година и девет месеца затвор. Решението обаче може да бъде обжалвано – стъпка, която се предполага, че защитата ще предприеме. Тереза Герова", "date": "2017.08.29", "title": "Die Zeit: Насилието в Хамбург – съдът издаде първа ефективна присъда срещу участник в безредиците"}
{"url": "http://www.focus-news.net/news/2017/08/29/2430175/pss-usloviyata-za-turizam-sa-dobri-po-niskite-i-srednite-chasti-na-planinite-vav-visokite-vremeto-e-losho.html", "text": "Условията за туризъм са добри по ниските и средните части на планините, нависоко времето е лошо. Това съобщиха за Агенция „Фокус“ от Планинската спасителна служба (ПСС) при БЧК. През целия ден в планините ще има преминаваща мъгла, слаби валежи и слаб до умерен вятър. Сутрешните температури са от 5 до 18 градуса. Работят лифтовете в Пампорово, Боровец и Банско. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.29", "title": "ПСС: Условията за туризъм са добри по ниските и средните части на планините, във високите времето е лошо"}
{"url": "http://www.focus-news.net/news/2017/08/29/2430176/teodor-meleshkanu-rumaniya-e-gotova-da-vleze-v-evrozonata-do-2022-g.html", "text": "В интервю за полския ежедневник Rzeczpospolita министърът на външните работи на Румъния Теодор Мелешкану изрази увереност, че страната му ще има готовност да се присъедини към еврозоната до 2022 г., предава New Europe.\r\nМелешкану заяви, че румънската икономика покрива всички изисквания, но правителството се страхува, че ако страната приеме европейската валута веднага, това би повлияло негативно на най-бедните граждани.В момента Румъния отчита растеж от 5,5% годишно, което я прави най-бързо развиващата се икономика в Европейския съюз. \r\nОт редакцията припомнят, че повечето държави-членки на Съюза, които все още не са приели европейската валута, са се възстановили по-бързо от икономическата криза от 2008 г. Това включва Дания, Швеция, Полша и Чешката република. \r\nСлед кризата се отвори политическа възможност за разширяване на еврозоната. Това става и с оглед на факта, че докато Франция и Германия доминират политиката за валутна интеграция, страните, които не са приели еврото, може да се окажат не толкова важни при взимането на политически решения.  Цанко Цолов", "date": "2017.08.29", "title": "Теодор Мелешкану: Румъния е готова да влезе в еврозоната до 2022 г."}
{"url": "http://www.focus-news.net/news/2017/08/29/2430177/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "През уикенда в Свищов се проведе поредното събитие, което е част от културния календар на Общината и е насочено към развитие на творчеството в града. Става въпрос за второто издание на фестивала „Реката“, за което ще ви разкажем в днешното предаване „Добре дошли в Свищов“ на Радио „Фокус“ – Велико Търново. Събитието се организира от неправителствена организация в града с подкрепата на Община Свищов. Как премина тазгодишното издание, какви са целите  и предвиждат ли организаторите нови прояви, ще попитаме една от тях - Ирина Гюрчева. През миналата година в рамките на културната проява беше обявена дарителска кампания, с която се събираха средства за ремонт на Детския отдел на Първо българско читалище „Еленка и Кирил Д. Аврамови“ в Свищов. Сградата бе реновирана с усилията и доброволческия труд на малки и големи. Официалното откриване се състоя през уикенда, а как премина то ще научите от библиотекарката Веселина Спасова. \r\nИ още - във втората част на предаването ще Ви разкажем за Симона Аврамова, единствената дванадесетокласничка от Великотърновска област, която е носител на тазгодишния приз „Национална диплома“. Повече за това какво представлява приза ще научите от самата Симона. В минутите на днешното издание на „Добре дошли в Свищов“ ще Ви запознаем и с директорката на Държавната търговска гимназия в Свищов, чиито възпитаник е Симона. Румяна Иванова ще ни представи основните политики, които училището води, за да постига толкова завидни резултати. \r\nВодещ на предаването днес е Луиза Транчева, а номерът, с който можете да се свържете със студиото, е 0885 303 375.", "date": "2017.08.29", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/08/29/2430178/sliven-chast-ot-grada-i-nyakolko-sela-v-obshtinata-sa-bez-voda-zaradi-avarii.html", "text": "Част от Сливен и няколко села в общината са без вода заради аварии, съобщиха от „Водоснабдяване и канализация – Сливен“. До 12.00 ч. няма да има вода в квартал „Българка“. Поради извършване на авариен ремонт до 16.00 ч. е прекъснато водоподаването в селата Новачево, Бяла и Панаретовци.\r\nПри възможност водоподаването ще бъде възстановено по-рано, уверяват от дружеството. След това е възможно временно повишаване мътността на водата.", "date": "2017.08.29", "title": "Сливен: Част от града и няколко села в общината са без вода заради аварии"}
{"url": "http://www.focus-news.net/news/2017/08/29/2430179/pregled-na-osnovnite-temi-vav-varnenskiya-pechat.html", "text": "„Здравната каса ни дава код за е-досие“, е заглавие от първа страница в днешния брой на варненския вестник „Черно море“. Всеки гражданин, който посети районната здравноосигурителна каса, по какъвто и да е повод – заверка на рецептурни книжки, подаване на документи или получаване на протоколи за скъпоструващи лекарствени продукти и други, заплащани от Националната здравноосигурителна каса (НЗОК), ще има възможността да получи безплатно и своя уникален код за достъп (УКД) до елек- тронното си медицинско досие. С това се поставя началото на кампания за засилване на обществения контрол върху изразходване на публичния ресурс, с който НЗОК закупува медицински услуги в полза на пациентите. \r\n„Приключват летните ремонти в 30 училища и 22 детски градини“, е друго заглавие в броя. Летните ремонти на 30 училища и 22 детски градини на територията на община Варна приключват, съобщиха от дирекция „Образование и младежки дейности“. По-мащабните строителни дейности в училищата са извършени в IV Езикова гимназия „Фр. Ж. Кюри“ – ремонт на парна инсталация, подмяна на съществуваща метална дограма, подмяна врати и на ел. табла, боядисване на помещения; в СУ „Св. Климент Охридски“ – частична външна топлоизолация, в ОУ „Йордан Йовков“ – текущ ремонт на помещения, в ОУ „Свети Патриарх Евтимий“ – поставяне на стълбищен профил и на первази от гранитогрес, в ОУ „Ангел Кънчев“ и в ОУ „Васил Друмев“ – ремонт на санитарни помещения, в ОДК- Варна, – обновяване на коридори, в Средношколското общежитие – полагане на нова външна мазилка на корпус Б, в ОУ „Цар Симеон І“ – подмяна на врати на класни стаи, подмяна на вертикални щрангове, в НГХНИ „Константин Преславски“ – ремонт на покрива, изграждане на инсталация за пожароизвестяване и мълниезащита, в ОУ „Стоян Михайловски“ – саниране на северната фасада на корпус А1, ремонт на тротоарна настилка в училищния двор и др. \r\n„История за любов и романтика във „Влюбеният Шекспир“ събира ценители в Летния театър днес“, информира изданието. Летният театър с неговата романтична атмосфера е повече от подходящо място за „Влюбеният Шекспир“ и зрителите, които ще дойдат на 29 август, 21 ч., непременно ще се убедят в това. Суперпродукцията на Драматичен театър „Стоян Бъчваров“, превод и режисура Пламен Марков, по сценарий на Марк Норман и Том Стопард и драматизация на Ли Хол, в главните роли с Адриан Филипов и Цветина Петрова, е „един изумителен спектакъл, едно историческо събитие за българския театър”, посочва изданието. \r\n„За по-малко от месец 22-ма са ухапани от кърлежи“, четем още в броя. 22 – ма души са потърсили медицинска помощ след ухапване от кърлежи от началото на месеца. Това сочат последните данни на Регионалната здравна инспекция във Варна. Пострадалите са със 17 по- малко в сравнение със същия период на м.г. През миналата седмица ухапаните от кърлежи са само трима. Няма случаи на марсилска треска и лаймска болест. \r\n„Варненец дари над 400 книги от личната си библиотека за общо ползване“, е друго заглавие в броя. 400 книги от личната си библиотека дарява варненецът Ангел Казанджиев на улична библиотека на входа на Морската градина. Бащин завет е жестът на Ангел, защото той не идва сам. Заедно  с 12-годишния си син Филип подредиха по рафтовете стотиците интересни заглавия, купувани книга по книга в продължение на 20 години. Истински ценното в жеста на варненския дарител е фактът, че той не потърси медиен блясък и бе засечен случайно от нас в момента на подреждането на книгите. Библиотека „Рапана“ е по инициативата на Боян Симеонов, Юзджан Тургаев и Ибрим Асанов.", "date": "2017.08.29", "title": "Преглед на основните теми във варненския печат"}
{"url": "http://www.focus-news.net/news/2017/08/29/2430180/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-avgust.html", "text": "„Софийска вода” временно ще прекъсне водоснабдяването в някои части на столицата на 30 август 2017 г. (сряда), съобщиха от пресцентъра на водоснабдителното дружество.\r\nВъв връзка с реконструкция на водопровод на ул. „Рила“, кв. „Обеля“, се налага спиране на водоподаването от 9:00 до 21:00 часа на клиентите на „Софийска вода”, живеещи в района между ул. 6, ул. „Рила“, ул. 3, и ул. 13. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 3 и ул. 13. \r\nСлед възстановяване на водоснабдяването е възможно временно повишаване мътността на водата.\r\nВъв връзка със строително-ремонтни дейности на ул. „Руйни води”, с. Мрамор, се налага спиране на водоподаването от 9:00 до 19:00 часа на клиентите на „Софийска вода”, живеещи в района между бивш стопански двор – районът между ул. „Мраморен рид“, ул. „Магараница“, ул. „Църна бара“, ул. „Руйни води“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Руйни води“, на ъгъла с ул. “Църна бара“.  \r\nВъв връзка с монтаж на водомерен възел на ул. „Йеромонах Гаврил Лесновски“ № 3, в.з. „Симеоново-север“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на:\r\n- ул. „Йеромонах Гаврил Лесновски“ № 1, №3, № 5;\r\n- ул. „45“ от № 5 до № 24. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йеромонах Гаврил Лесновски“ № 5.\r\nВъв връзка с подмяна на сградно водопроводно отклонение на ул. „Слънчев бряг“, м. „Бели брег“, гр. Банкя, се налага спиране на водоподаването от 9:30 до 16:30 часа на клиентите на „Софийска вода”, живеещи в района на:\r\n- м. „Бели брег“, ул. „Слънчев бряг“ , ул. „Янтра“, ул. „Боримечката“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Слънчев бряг“ №1.\r\nВъв връзка с изпълнение на строително-монтажни работи на ул. „Детски мир“, вилна зона „Киноцентър“, се налага спиране на водоподаването от 10:00 до 15:00 часа на клиентите на „Софийска вода”, живеещи в района на:\r\n- в.з. „Киноцентър“ III част. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Детски  мир“, ъгъла  с ул. „Голяма могила“.\r\nВъв връзка с подмяна на сградно водопроводно отклонение на ул. „Варна”, жк „Света троица“, се налага спиране на водоподаването от 11:00 до 19:00 часа на клиентите на „Софийска вода”, живеещи в района между:\r\n- ж. к. „Света Троица“ - бл.373 вх.Б, В, Г. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 373 вх. Г.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.29", "title": "„Софийска вода” временно ще прекъсне водоснабдяването в някои части на столицата на 30 август"}
{"url": "http://www.focus-news.net/news/2017/08/29/2430181/ekathimerini-noviyat-germanski-poslanik-v-atina-preporacha-na-gratskoto-pravitelstvo-da-se-sasredotochi-varhu-vazstanovyavaneto-a-ne-varhu-pregovorite-po-dalga.html", "text": "Новият дипломатически представител на ФРГ в Гърция препоръча на правителството в Атина да се съсредоточи върху възстановяването на икономиката, а не върху преговорите по дълга, пише електронното издание Ekathimerini.\r\nВ първото си интервю с гръцки медии след поемането на поста, Йенс Пльотнер заяви, че главната цел на Атина трябва да бъде създаването на благоприятен за инвестициите климат, като добави, че би било срамно да се пренебрегнат всички жертви, направени до този момент за преодоляване на кризата. \r\nСъщевременно германският дипломат предупреди, че Гърция не трябва да гледа на предстоящите избори за Бундестаг във ФРГ като на крайъгълен камък в продължаващите преговори за определяне на подробностите по мерките за облекчаване на дълга. \r\nНовият посланик на Германия познава добре Гърция. Посещава столицата Атина за първи път в детските си години, а по-късно обикаля и голяма част от страната, като предприема плаване в Егейско и Йонийско море. В качеството си на говорител на Франк-Валтер Щайнмайер, когато той заемаше поста министър на външните работи на Германия, Пльотнер го е придружавал на всички официални пътувания в Гърция.Тереза Герова", "date": "2017.08.29", "title": "Ekathimerini: Новият германски посланик в Атина препоръча на гръцкото правителство да се съсредоточи върху възстановяването, а не върху преговорите по дълга"}
{"url": "http://www.focus-news.net/news/2017/08/29/2430182/7-detsa-sa-se-rodili-blagodarenie-na-invitro-programata-na-stolichna-obshtina.html", "text": "Седем бебета - 5 момчета и 2 момичета, заченати инвитро, са се родили за по-малко от 2 години, след старта на донорската програма на Столична община за подпомагане на жени с репродуктивни проблеми. Тя е създадена съвместно с организациите \"Майки за донорството\" и \"Искам бебе\" и стартира през втората половина на 2015 г. Това съобщиха от пресцентъра на Столична община. Първото бебе - Самуил, се появи на 24 октомври 2016 г., а седмото - Константин проплака за пръв път преди дни - на 21 август.  \r\nСтолична община отпуска средства за инвитро процедури с донорски яйцеклетки, за които не е предвидено финансиране от Центъра за асистирана репродукция към здравното министерство. По общинската програма могат да кандидатстват жени до 50-годишна възраст, докато по линия на МЗ пределната възраст е 43 г.   \r\nЗа трета поредна година в бюджета на Столична община са предвидени 70 000 лв. за подпомагане на двойки с репродуктивни проблеми. Желаещи има, но жените, решили да дарят свои яйцеклетки са малко, признават здравните специалисти. Условието за донорите е да са на възраст до 35 г. и да имат поне едно родено дете.      \r\nСлед като специализираната комисия към Столична община одобри кандидатстващите по програмата семейства, срокът за извършване на инвитро процедурите е 1 година. Програмата на СО финансира както самата инвитро процедура, така и съпътстващите интервенции. \r\nПроцедурите по донорската програма се извършват в 10 софийски здравни заведения, които имат сключени договори със СО, между които е и общинската Първа АГ болница \"Св. София\" /бившата \"Тина Киркова\"/.  \r\nОт края на 2015 г. насам по програмата са кандидатствали 54 двойки, от които са одобрени 48. Документите на нови 10 семейства - кандидати предстои да бъдат разгледани от специализирана комисия към Столична община в следващите седмици.  \r\nПовече информация за програмата е публикувана в интернет на адрес: \r\nhttps://www.sofia.bg/web/guest/programms-invitro", "date": "2017.08.29", "title": "7 деца са се родили благодарение на инвитро програмата на Столична община"}
{"url": "http://www.focus-news.net/news/2017/08/29/2430183/turskite-advokati-osporvat-legitimnostta-na-segashnite-naredbi-zakoni-v-stranata-i-okupiraneto-na-vlastta-ot-erdogan.html", "text": "Председателят на Сдружението на камарите на адвокатите в Турция Метин Фейзиоглу подложи на остра критика сегашните наредби-закони (на турски: КНК – наредби със силата на закон) в рамките на действащото извънредно положение в страната, предаде информационната агенция Догу хабер ажансъ (ДХА). „Тогава каква нужда има от самия Меджлис?; Къде точно се намира тук демокрацията?; Къде се вижда уважението към волята на народа и към Меджлиса, като негова еманация?”, реагира остро Метин Фейзиоглу срещу последния КНК под №  694. \r\n„Въпросните КНК в рамките на извънредното положение (на турски: OHAL) могат да бъдат издавани само и единствено за противодействие по причини, предизвикали самото обявяване на OHAL. За съжаление, последният КНК (под № 694) и самата негова същност, нямат нищо общо с OHAL (Например: Разширяването на правомощията за вътрешно разузнаване на Националната разузнавателна организация (МИТ); намаляването на самия контрол върху нейната дейност; преподчиняването на МИТ от Министерския съвет към Президентството; липсата на последващи действия за контрол върху дейността на административните съдилища в областите на техните правомощия; ефектите за допустимите жалби срещу решения на районните съдилища в рамките на техния променен съдебен район и т.н и т.н.) … Това е едно положение, което ни кара да се запитаме: „Тогава защо избираме народни представители?”. Очевидно става въпрос за едно своеволие и прищевки, беззаконие и отдалечаване от демокрацията на максимална скорост. Щетите от това се виждат от цялата ни нация и от държавата.”, мотивира се  Метин Фейзиоглу, цитиран от ДХА. Георги Димов", "date": "2017.08.29", "title": "Турските адвокати оспорват легитимността на сегашните наредби-закони в страната и окупирането на властта от Ердоган"}
{"url": "http://www.focus-news.net/news/2017/08/29/2430185/ruse-politsiyata-razsledva-krazhba-na-5-000-lv-i-zlatni-bizhuta-ot-apartament-v-grada.html", "text": "В Първо Районно управление на МВР – Русе е започнало разследване на домова кражба. Това съобщиха от ОДМВР-Русе. За времето от 22 август 2017 г. до 27 август 2017 г. в град Русе на ул. \"Муткурова\" с помощта на техническо средство през балконска врата от ПВЦ дограма е проникнато в апартамент и е извършена кражба на сумата от 5 000 лв., мъжки златен ланец около 100 г, дамски златен ланец около 50 г и дамски златен пръстен около 20 г. Заявената причинена щета е около 11000 лв. На местопроизшествието е извършен оглед. По случая е образувано досъдебно производство.", "date": "2017.08.29", "title": "Русе: Полицията разследва кражба на 5 000 лв. и златни бижута от апартамент в града"}
{"url": "http://www.focus-news.net/news/2017/08/29/2430186/the-local-pilotitite-na-skandinavski-aviolinii-zaplashiha-sas-stachka-prez-esenta.html", "text": "Пилотите на „Скандинавски авиолинии“ (SAS) заплашиха да организират стачка следващия месец, след като не успяха да постигнат споразумение относно тълкуването на правилата в колективното трудово договаряне, съобщава вестник The Local в шведската си редакция. \r\nПричината е свързана със спор относно тълкуването на правилата в колективното трудово споразумение, отнасящи се до условията и правилата на работа на пилотите. Според тях интерпретацията на превозвача е в техен ущърб. \r\nПреговорите се водеха в продължение на цялото лято, но не бе постигнат конкретен резултат. Ако не бъде постигнат напредък, пилотите ще предприемат стачни действия от 11 септември – дата, която е в разгара на туристическия сезон в Скандинавия. Цанко Цолов", "date": "2017.08.29", "title": "The Local: Пилотитите на „Скандинавски авиолинии“ заплашиха със стачка през есента"}
{"url": "http://www.focus-news.net/news/2017/08/29/2430187/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В интервю за полския ежедневник Rzeczpospolita министърът на външните работи на Румъния Теодор Мелешкану изрази увереност, че страната му ще има готовност да се присъедини към еврозоната до 2022 г., предава New Europe.\r\nМелешкану заяви, че румънската икономика покрива всички изисквания, но правителството се страхува, че ако страната приеме европейската валута веднага, това би повлияло негативно на най-бедните граждани.В момента Румъния отчита растеж от 5,5% годишно, което я прави най-бързо развиващата се икономика в Европейския съюз. \r\nОт редакцията припомнят, че повечето държави-членки на Съюза, които все още не са приели европейската валута, са се възстановили по-бързо от икономическата криза от 2008 г. Това включва Дания, Швеция, Полша и Чешката република. \r\nСлед кризата се отвори политическа възможност за разширяване на еврозоната. Това става и с оглед на факта, че докато Франция и Германия доминират политиката за валутна интеграция, страните, които не са приели еврото, може да се окажат не толкова важни при взимането на политически решения.\r\n*** Поддръжниците на Брекзит смятат, че германските автомобилни производители, френските фермери и италианските винари, които искат да продават стоките си във Великобритания, дърпат конците на ЕС, пише Politico.eu. Според „брекзитърите“, тези хора няма да позволят блокирането на споразумение с Великобритания.\r\n„Ще спечелим от фантастичните възможности за свободна търговия с нашите приятели в ЕС. Не само, че купуваме повече германски автомобили от всеки друг, но и пием повече италианско вино от всички“, заяви британският външен министър Борис Джонсън.\r\n„Монсеньор Барниер, за Бога, сключете разумно търговско споразумение или ще има загуба на работни места в Мюнхен и Бавария“, каза Найджъл Фараж.\r\nТази седмица имаше съвместно изявление от германската и британската индустрии.\r\nАсоциацията на германските търговски камари (АГТК), която е най-голямата лобистка група в Германия призова европейските лидери „да поставят общите икономически интереси на първо място“.\r\nМартин Ванслебен от АГТК заяви, че германският бизнес е притеснен от негативните последици на Брекзит. Той предупреди, че „условията на излизането все още не са ясни“.\r\nПодобна неяснота влияе на търговията между двете страни. Германският експорт за Великобритания е паднал с 3 % през първите шест месеца на 2017 година. \r\nПо всичко изглежда, че германските компании поставят като първи приоритет защитата на единния пазар.\r\n*** В разрез с Дъблинския регламент, федералното правителство в Берлин преустановява връщането на търсещи убежище в Унгария поради лошите условия за тях в страната, съобщава изданието Der Spiegel.\r\nВиктор Орбан провежда строг курс в областта на убежището, основан на убеждението му, че миграцията е „троянски кон на тероризма\". Условията, при които живеят бежанците в Унгария, се считат за несигурни от страна на германското правителство. По тази причина Берлин вече няма да изпраща обратно в Унгария лица, кандидатстващи за политически статут на закрила. \r\nТърсещите убежище биват депортирани в държавите от Югоизточна Европа от началото на април, след като властите в страните от региона успяха да гарантират стандартите на Европейския съюз за настаняване при всеки един отделен случай. Но изглежда, че в действителност ситуацията е много различна, което налага промяна в курса на Берлин.\r\nУнгария издигна ограда по границите си, за да спре мигрантите. Освен това, всички бежанци са затворени в обособени контейнерни селища в близост до границата със Сърбия, където остават до приключване на процедурата по предоставяне на убежище. По този начин мигрантите губят всякаква свобода на движение.\r\nРешението на Берлин за спиране на връщането на мигранти в Унгария противоречи на Дъблинския регламент. Той предвижда търсещите убежище да кандидатстват за закрила в първата страна от ЕС, която достигнат. Също така документът гарантира, че искането за убежище ще бъде разгледано само веднъж в рамките на страните от Общността. \r\n*** Новият дипломатически представител на ФРГ в Гърция препоръча на правителството в Атина да се съсредоточи върху възстановяването на икономиката, а не върху преговорите по дълга, пише електронното издание Ekathimerini.\r\nВ първото си интервю с гръцки медии след поемането на поста, Йенс Пльотнер заяви, че главната цел на Атина трябва да бъде създаването на благоприятен за инвестициите климат, като добави, че би било срамно да се пренебрегнат всички жертви, направени до този момент за преодоляване на кризата. \r\nСъщевременно германският дипломат предупреди, че Гърция не трябва да гледа на предстоящите избори за Бундестаг във ФРГ като на крайъгълен камък в продължаващите преговори за определяне на подробностите по мерките за облекчаване на дълга. \r\nНовият посланик на Германия познава добре Гърция. Посещава столицата Атина за първи път в детските си години, а по-късно обикаля и голяма част от страната, като предприема плаване в Егейско и Йонийско море. В качеството си на говорител на Франк-Валтер Щайнмайер, когато той заемаше поста министър на външните работи на Германия, Пльотнер го е придружавал на всички официални пътувания в Гърция.\r\n*** Пилотите на „Скандинавски авиолинии“ (SAS) заплашиха да организират стачка следващия месец, след като не успяха да постигнат споразумение относно тълкуването на правилата в колективното трудово договаряне, съобщава вестник The Local в шведската си редакция. \r\nПричината е свързана със спор относно тълкуването на правилата в колективното трудово споразумение, отнасящи се до условията и правилата на работа на пилотите. Според тях интерпретацията на превозвача е в техен ущърб. \r\nПреговорите се водеха в продължение на цялото лято, но не бе постигнат конкретен резултат. Ако не бъде постигнат напредък, пилотите ще предприемат стачни действия от 11 септември – дата, която е в разгара на туристическия сезон в Скандинавия.\r\n*** Филипинският президент Родриго Дутерте каза на полицаите в страната, че трябва да убиват „идиотите“, които се съпротивляват при задържане, предава The Independent.\r\nРодриго Дутерте е изправен пред силна международна критика от страна на редица западни правителства и неправителствени организации, заради мащабните операции срещу наркотрафика, при които често загиват трафиканти и дилъри.\r\n„Вашият дълг изисква да преодолявате съпротивата на личностите, които арестувате. Ако се съпротивляват и са агресивни, сте свободни да убиете идиотите. Това е моята заповед към вас“, заяви президентът на полицейски началник Жувие Еспенидо по време на реч в градче, чийто кмет бе убит при операция срещу наркотрафиканти.\r\nПрезидентът добави, че „убийствата и незаконните разстрели“ са забранени. \r\nСпециалният докладващ на ООН за убийства при превишаване на служебния дълг Агнес Каламард описа неутрализирането на наркодилърите във Филипините като „убийство“. Президентът Родриго Дутерте от своя страна нарече представителят на ООН „кучи син“ и „тъп“.\r\n„Да не е посмял да ме заплашва. Не ми пука какво казват тези типове, правозащитниците. Имам дълг да запазя следващото поколение. Ако има нещо свързано с човешките права, не ми пука“, каза филипинският президент по повод на възмущението на правозащитните организации.\r\n***", "date": "2017.08.29", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/29/2430188/burgas-otchita-se-polozhitelno-razvitie-po-otnoshenie-na-sabiraemostta-na-prihodite-na-obshtinata.html", "text": "Общински съвет-Бургас прие първите две точки от дневния ред на днешното си заседание, предаде кореспондентът на Радио „Фокус“. Докладните записки са входирани от кмета Димитър Николов. Те са свързани с отчета на кмета за изпълнение на решенията на Обс-Бургас, отнасящи се до общинска администрация от заседания, проведени в периода от месец ноември 2016 година до ноември 2017 година. Втора точка е свързана с информация за изпълнението на бюджета и сметките за средства от ЕС на Община Бургас към 30 юни тази година. В докладната е посочено, че началният бюджет в Капиталовата програма на Община Бургас за тази година е в размер на 64 543,9 хил. лева с източници на финансиране: собствени бюджетни средства, в това число преходен остатък – 7597,5 хил. лв.; целева субсидия за капиталови разходи от държавния бюджет- 1439,4 хил.лв.; средства по Оперативни програми – 50309,9 хил.лв.; други източници за финансиране, в това число кредити, ПУДООС и др. – 5 197,1 хил.лв. Планът е завишен с получени допълнителни средства от: Национален доверителен еко фонд за закупуване на електромобили; от ПУДООС за Канализация кв.“ Черно море“ – кв.“ Рудник“; от РИОСВ и „ЕКОПАК БЪЛГАРИЯ“ АД за мобилни центрове за безвъзмездно предаване на разделно събрани отпадъци от домакинствата. Отчетените разходи към 30.06.2017 г. по капиталовата програма на Община Бургас  са в размер на  20 041,1 хил. лв.\r\nВ докладната пише още, че въз основа на отчетените данни и анализа на изпълнението на бюджета за първото полугодие на 2017 г. могат да се направят следните изводи: отчита се положително развитие към първото полугодие на 2017 г. по отношение събираемостта на приходите, което се отразява в посока подобрение на финансовите показатели на Общината; бюджетното изпълнение на разходите е умерено – 39,9 % спрямо уточнения план към 30.06.2017, с ръст от 3% спрямо изпълнението за първото шестмесечие на 2016 г.;нараснала е инвестиционна активност на Общината за придобиване на активи, на база капиталови разходи; предизвикателствата при изпълнението на бюджета в годишен план са свързани с максималното усвояване на средствата по проектите по новия програмен период по оперативни програми на Европейския съюз 2014-2020 г.\r\nМария РУСЕВА", "date": "2017.08.29", "title": "Бургас: Отчита се положително развитие по отношение на събираемостта на приходите на Общината"}
{"url": "http://www.focus-news.net/news/2017/08/29/2430189/ruse-lek-avtomobil-e-unishtozhen-napalno-sled-kato-se-e-zapalil-poradi-tehnicheska-neizpravnost-v-kv-dolapite.html", "text": "В 15.58 ч. на 28 август 2017 г. екип от Първа РСПБЗН – Русе е изпратен на сигнал за горящ лек автомобил в кв. „Долапите“. Това съобщиха от ОДМВР-Русе. При пристигане на място пожарникарите установяват, че пламъците са обхванали целия автомобил. Същият е изгасен, но е напълно унищожен. От пожара е засегната намиращата се в близост гаражна врата на частен имот. Вероятната причина за пожара е техническа неизправност.", "date": "2017.08.29", "title": "Русе: Лек автомобил е унищожен напълно, след като се е запалил поради техническа неизправност, в кв. „Долапите“"}
{"url": "http://www.focus-news.net/news/2017/08/29/2430190/silistra-dvizhenieto-po-pat-ll-21-tutrakan-ruse-v-uchastaka-nova-cherna-staro-selo-se-osashtestvyava-v-edna-lenta-poradi-katastrofa.html", "text": "Движението по път ll-21 Тутракан - Русе, в участъка Нова Черна - Старо село, се осъществява в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходният маршрут в посока Русе е по път II-49 с. Старо село-Кубрат-път II-23 Кубрат-Русе.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.29", "title": "Силистра: Движението по път ll-21 Тутракан - Русе, в участъка Нова Черна - Старо село, се осъществява в една лента, поради катастрофа"}
{"url": "http://www.focus-news.net/news/2017/08/29/2430191/kardzhali-38-godishna-zhena-e-v-bolnitsa-sled-kato-e-bila-udryana-po-glavata-i-tyaloto-ot-41-godishniya-si-brat-v-selo-benkovski.html", "text": "Двама души са били настанени в болница след роднински скандал снощи около 20.00 часа в село Бенковски. 38-годишна жена била удряна по главата и тялото от 41-годишния си брат. Това съобщиха от ОДМВР-Кърджали. Наложила се намеса на роднини да прекратят побоя. Двамата били прегледани във Филиала на спешна помощ във Фотиново. След това били транспортирани до Центъра за спешна помощ в Кърджали и оставени под наблюдение. Проверката по случая е за нанесена телесна повреда.", "date": "2017.08.29", "title": "Кърджали: 38-годишна жена е в болница, след като е била удряна по главата и тялото от 41-годишния си брат в село Бенковски"}
{"url": "http://www.focus-news.net/news/2017/08/29/2430192/blagoevgrad-mladata-pevitsa-mihaela-mancheva-ot-bansko-specheli-nagrada-ot-detski-pirin-folk-sandanski.html", "text": "Младата певица от Банско Михаела Манчева спечели с таланта си зрителския вот на първото издание на Детски Пирин Фолк – Сандански 2017. Това съобщиха от пресцентъра на Община Банско. Тя изпълни песента „Я съм се напременило“, като танцовия съпровод бе от местните състави „Празник“, „Македонци“ и „Гайтан“. В надпреварата участваха 20 изпълнения, които бяха оценявани от 7-членно фестивално жури с председател доц. д-р Георги Петков и членове: Надежда Захариева, Кирил Котев, Димитър Христов, Милан Завков, доц. Венци Димов, Кирил Иванов. Всички деца се представиха подобаващо вокално и изпълниха сцената с визията и сценичното си поведение. Освен Михаела Манчева, на престижния фолклорен конкурс, Банско бе представен и от гласовитата Радостина Кехайова. Двете момичета се обучават по вокално майсторство при преподавателя Марин Бърдарев, който ги придружаваше на конкурса.", "date": "2017.08.29", "title": "Благоевград: Младата певица Михаела Манчева от Банско спечели награда от Детски Пирин Фолк – Сандански"}
{"url": "http://www.focus-news.net/news/2017/08/29/2430193/montana-78-godishna-zhena-e-postradala-pri-grabezh-v-berkovitsa.html", "text": "На 29 август 2017 г. около 00,40 ч. в Берковица две неустановени към момента лица проникнали в имот, собственост и обитаван от 78-годишна жена. Това съобщиха от ОДМВР-Монтана. След като със сила успели да отворят незаключена врата на стая в къщата, която била подпряна с дървени колове, едното от двете лица хвърлило с предмет по жената, като успяло да я удари в областта на лицето. Потърпевшата започнала да вика за помощ, а двете лица се оттеглили в неизвестна посока. Впоследствие жената установила, че от джоб на елече, което било закачена във вътрешното стълбище на къщата, липсва сумата от 16 лв и личната й карта. Местопроизшествието е посетено от дежурна оперативна група, извършен е оглед и е образувано досъдебно производство по чл. 198, ал. 1 от НК. Жената е прегледана от екип на ФСМП Берковица, като е установено, че има аркада на лицето. Няма опасност за живота й. Работата по случая продължава.", "date": "2017.08.29", "title": "Монтана: 78-годишна жена е пострадала при грабеж в Берковица"}
{"url": "http://www.focus-news.net/news/2017/08/29/2430194/bild-blizo-400-hil-siriytsi-shte-poluchat-pravo-da-dovedat-semeystvata-si-v-germaniya-oshte-prez-sledvashtata-godina.html", "text": "Гражданите на Сирия, пристигнали в Германия в пика на кризата с бежанците от 2015 г., и получили статут на убежище, сега могат да доведат семействата си в страната, съобщава вестник BILD.\r\nСпоред съобщения в медиите, решението засега обхваща 267 500 души. Тази цифра обаче ще нарасне драстично отново през 2018 г., когато 390 хил. сирийци, избягали от войната в родината си, ще получат право да доведат семействата си.\r\nСъгласно данни на властите, в периода от януари 2015 г. до юни 217 г. са одобрени около 230 заявления за визи за събиране на семейства. По-голямата част от тях са подадени от сирийци и иракчани. Федералното правителство в Берлин обаче очаква в следващите месеци да има рязко увеличение на кандидатстващи за издаването на подобна виза. Тереза Герова", "date": "2017.08.29", "title": "BILD: Близо 400 хил. сирийци ще получат право да доведат семействата си в Германия още през следващата година"}
{"url": "http://www.focus-news.net/news/2017/08/29/2430195/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Съдът в свободния ханзейски град Хамбург издаде първа ефективна присъда срещу участник в безредиците, които белязаха провеждането на срещата на върха на лидерите на Г-20 в началото на месец юли тази година, съобщава вестник Die Zeit. \r\nСъдията в Хамбургския окръжен съд призна за виновен 21-годишен мъж от Нидерландия, хвърлил две бутилки срещу полицейски служител. По-късно лицето е оказало съпротива при опит от страна на правоохранителните органи да го арестуват. Мъжът получи присъда за две години и седем месеца лишаване от свобода заради нанасяне на тежка телесна повреда на полицейски служител. Така съдията надхвърли исканията на прокурора за една година и девет месеца затвор. Решението обаче може да бъде обжалвано – стъпка, която се предполага, че защитата ще предприеме.\r\n*** Гражданите на Сирия, пристигнали в Германия в пика на кризата с бежанците от 2015 г., и получили статут на убежище, сега могат да доведат семействата си в страната, съобщава вестник BILD.\r\nСпоред съобщения в медиите, решението засега обхваща 267 500 души. Тази цифра обаче ще нарасне драстично отново през 2018 г., когато 390 хил. сирийци, избягали от войната в родината си, ще получат право да доведат семействата си.\r\nСъгласно данни на властите, в периода от януари 2015 г. до юни 217 г. са одобрени около 230 заявления за визи за събиране на семейства. По-голямата част от тях са подадени от сирийци и иракчани. Федералното правителство в Берлин обаче очаква в следващите месеци да има рязко увеличение на кандидатстващи за издаването на подобна виза.\r\n*** По-малко от четири седмици преди изборите за Бундестаг министърът на външните работи на ФРГ Зигмар Габриел се отправи на трета по ред визита във Вашингтон, съобщава германският вестник Die Aachener Zeitung. Заедно със своя американски колега Рекс Тилерсън първият дипломат на Берлин ще дискутира проблемите в международен план, поясни самият Габриел преди отпътуването си.\r\n„Точно защото в момента сме разделени по важни въпроси, трябва да потърсим диалог с онези, които желаят да си сътрудничат\", подчерта германският социалдемократ. Посещението му във Вашингтон е в момент, в който държавният секретар на САЩ постепенно започва да се разграничава от политическата линия на президента Доналд Тръмп. \r\nОсвен с Тилерсън, Габриел ще се срещне с един от най-знаменитите му предшественици, роденият в Германия Хенри Кисинджър. Сега 94-годишен, Кисинджър бе главният дипломат на САЩ от 1969 г. до 1977 г. и е считан за пионер на политиката за разоръжаване през Студената война.\r\n*** В разрез с Дъблинския регламент, федералното правителство в Берлин преустановява връщането на търсещи убежище в Унгария поради лошите условия за тях в страната, съобщава изданието Der Spiegel.\r\nВиктор Орбан провежда строг курс в областта на убежището, основан на убеждението му, че миграцията е „троянски кон на тероризма\". Условията, при които живеят бежанците в Унгария, се считат за несигурни от страна на германското правителство. По тази причина Берлин вече няма да изпраща обратно в Унгария лица, кандидатстващи за политически статут на закрила. \r\nТърсещите убежище биват депортирани в държавите от Югоизточна Европа от началото на април, след като властите в страните от региона успяха да гарантират стандартите на Европейския съюз за настаняване при всеки един отделен случай. Но изглежда, че в действителност ситуацията е много различна, което налага промяна в курса на Берлин.\r\nУнгария издигна ограда по границите си, за да спре мигрантите. Освен това, всички бежанци са затворени в обособени контейнерни селища в близост до границата със Сърбия, където остават до приключване на процедурата по предоставяне на убежище. По този начин мигрантите губят всякаква свобода на движение.\r\nРешението на Берлин за спиране на връщането на мигранти в Унгария противоречи на Дъблинския регламент. Той предвижда търсещите убежище да кандидатстват за закрила в първата страна от ЕС, която достигнат. Също така документът гарантира, че искането за убежище ще бъде разгледано само веднъж в рамките на страните от Общността.\r\n***", "date": "2017.08.29", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/29/2430196/vidin-v-tri-naseleni-mesta-vav-oblastta-shte-bade-narusheno-vodopodavaneto-poradi-avarii.html", "text": "В три населени места във Видинска област ще бъде нарушено водоподаването, сочи справка на електронната страница на ВиК-Видин. Причината за спирането на питейната вода в тези населени места са аварии по водопроводната мрежа. Жителите на село Антимово остават без вода до 12.00 часа, заради отстраняване на авария на уличен водопровод Ф100. Частично спиране на водоподаването до 14.00 часа ще има в село Яновец, причината също е авария на водопровод. До 15.00 часа ще продължи отстраняването на авария в село Търговище и водата ще бъде спряна до този час, посочват от водоснабдителното дружество.", "date": "2017.08.29", "title": "Видин: В три населени места във областта ще бъде нарушено водоподаването, поради аварии"}
{"url": "http://www.focus-news.net/news/2017/08/29/2430197/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за реализацията на проекта „Шарени мъниста“, чиято основна цел е да насърчи ромските деца в общината да се образоват и да се профилират в различни свободни професии, както и да проявят най-силните черти от традициите в техния етнос. Ще ви разкажем повече за и проблемите с водопреносната мрежа в града и начините, по които те могат да бъдат решени в кратки срокове. Събеседник по темата ще бъде Звезделин Вукев, директор на „В и К“ – Пещера. На 31 август Пещера ще бъде озвучена от рок музика. Поводът е празникът „Рок на Перистера“, който се провежда за втора поредна година. Повече за него ще научим от Димитър Павлов, експерт по културата в родопската община. \r\nТелефоните за връзка със студиото са 0885 606692 и 034 420020.", "date": "2017.08.29", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/08/29/2430198/afp-kitay-predupredi-che-naprezhenieto-na-koreyskiya-poluostrov-e-dostignalo-povratna-tochka.html", "text": "Китай заяви, че напрежението на Корейския полуостров е достигнало „повратна точка“ и настоя за сдържаност, след като Северна Корея изстреля балистична ракета над Япония, предава AFP.\r\nГоворителят на външното министерство на Китай потвърди призива на Пекин за мирни преговори, като заяви, че „натискът и санкциите\" срещу Северна Корея „не могат да решат проблема\".Тереза Герова", "date": "2017.08.29", "title": "AFP: Китай предупреди, че напрежението на Корейския полуостров е достигнало „повратна точка“"}
{"url": "http://www.focus-news.net/news/2017/08/29/2430199/2200-litra-transformatorno-maslo-otkradnaha-v-petrich-za-mesets-obshto-35-chasa-klienti-na-chez-razpredelenie-byaha-bez-tok-zaradi-posegatelstvata.html", "text": "ЧЕЗ Разпределение България констатира 7 случая на източване на масло от работещи трансформатори в Петрич за малко повече от месец. 4 от засегнатите трансформатори изгоряха. За останалите три, при извършване на регулярен обход по съоръженията и констатация за липсващо масло, са проведени съответните действия по съхраняването им в изправност. Това съъбщиха от пресцентъра на ЧЕЗ България.\r\nВ резултат на посегателствата бяха засегнати общо близо 10 хиляди клиенти на компанията, които бяха с прекъснато електрозахранване в продължение на общо 35 часа.  Откраднати са 2200 литра  масло на стойност 7300 лв. В резултат са изгорели трансформатори на обща стойност  56 000 лв.  \r\n„Реагираме максимално бързо, но в такива случаи трансформаторът трябва да се подмени с нов, което изисква време. Призоваваме жителите и органите на реда в община Петрич за бдителност, тъй като кражбите на масло в района се превръщат в плашеща тенденция, а от това страдат най-вече хората. За съжаление не можем да спасим всички трансформатори, въпреки регулярните ни проверки, защото когато работят без масло, те изгарят много бързо“, каза Васил Василев, директор „Експлоатация и поддържане“ в ЧЕЗ Разпределение България.\r\nКлиентите могат да подават сигнали за злоупотреби и посегателства на имейл адрес zaklienta@cez.bg, в центровете за обслужване на клиенти и на денонощната информационна линия на дружеството 0700 10 010.", "date": "2017.08.29", "title": "2200 литра трансформаторно масло откраднаха в Петрич за месец, общо 35 часа клиенти на ЧЕЗ Разпределение бяха без ток заради посегателствата"}
{"url": "http://www.focus-news.net/news/2017/08/29/2430200/aktsenti-v-predavaneto-chasat-na-burgas-na-radio-fokus-burgas.html", "text": "В предаването „Часът на Бургас“ на Радио „Фокус“-Бургас днес ще ви разкажем за пилотното издание на предстоящия в града фестивал за съвременни изкуства \"Вода\". Плувният басейн в Младежкия културен център и пространствата около него стават сцена на арт инсталации и пърформанси. Над 40 артисти от България, Молдова, Латвия и Южна Корея ще се включат във фестивала. В по-малките пространства около басейна ще бъдат разположени видео творби и инсталации, а зрителят ще може да избере сам своя маршрут през фестивалния пъзел. Повече за предстоящото първо издание на „Вода“ ще научим от директора на фестивала Петя Стойкова, която ще ни разкрие любопитни подробности от кухнята на феста. \r\nВсичко това и още информация в аванс ще ви предложим от 16.00 часа до 17.00 часа в предаването „Часът на Бургас“ на честотите на Радио „Фокус“ 106,5 FM за Бургас и 99,4 FM за Созопол. Водещ е Евелин Цанева.", "date": "2017.08.29", "title": "Акценти в предаването „Часът на Бургас“ на Радио „Фокус“-Бургас"}
{"url": "http://www.focus-news.net/news/2017/08/29/2430201/emsc-zemetresenie-ot-36-po-skalata-na-rihter-e-registrirano-v-gartsiya.html", "text": "Земетресение с магнитуд от 3,6 по скалата на Рихтер е регистрирано в Гърция в 6.16 часа във вторник, показва справка на интернет страницата на Европейския средиземноморски сеизмологичен център.\r\nЕпицентърът на труса е бил на 45 км източно от Солун и на 23 км северно от Полигирос, с дълбочина от седем километра под земната кора. \r\nНе се привеждат данни за щети.Тереза Герова", "date": "2017.08.29", "title": "EMSC: Земетресение от 3,6 по скалата на Рихтер е регистрирано в Гърция"}
{"url": "http://www.focus-news.net/news/2017/08/29/2430202/veliko-tarnovo-blizo-200-dka-borova-gora-sa-spasili-pozharnikari-ot-pavlikeni.html", "text": "Близо 200 дка борова гора са спасили пожарникари от Павликени. Масивите са били застрашени от инцидент, възникнал около 18.30 часа вчера, в стопанска постройка в село Михалци, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Огънят е предизвикан от небрежност при боравене с открит огън. Загинали са две кучета, има унищожени и 20 бали фураж, както и част от покривна конструкция. Спасени са две сгради, намиращи се в близост, както и 200 дка горски иглолистни масиви. \r\nМалко преди това, при друг пожар – в град Павликени, са унищожени три тона фураж, фирмена собственост, който се е запалил, по данни на пожарната. Освен това тази нощ неизправност в газова бутилка унищожи част от къща и стопанска постройка в Сухиндол. При този инцидент също няма пострадали. Сигнал за него е подаден около 1.30 часа. Според обаждането са горели къща и стопанска постройка на ул. „Георги Сава Раковски“.\r\nПредвид високият риск от възникване на пожари, който беше обявен за вчера в областта, огнеборците са реагирали и на десетки сигнали за запалени сухи треви и отпадъци.\r\nЛуиза ТРАНЧЕВА", "date": "2017.08.29", "title": "Велико Търново: Близо 200 дка борова гора са спасили пожарникари от Павликени"}
{"url": "http://www.focus-news.net/news/2017/08/29/2430203/agentsiya-fokus-izlachva-na-zhivo-vav-feysbuk-brifinga-na-koyto-vitsepremierat-valeri-simeonov-pokazva-bastuna-na-daskal-botyo-petkov.html", "text": "Агенция „Фокус“ излъчва на живо във „Фейсбук“ брифинга, на който вицепремиерът Валери Симеонов показва автентичния бастун на Даскал Ботьо Петков, получен по време на посещението на нашата делегация в Украйна от директора на Българския културен център Дмитрий Фьодорович Терзи. Брифингът може да гледате на живо в страницата на ИА „Фокус“ във „Фейсбук“  .", "date": "2017.08.29", "title": "Агенция „Фокус“ излъчва на живо във „Фейсбук“ брифинга, на който вицепремиерът Валери Симеонов показва бастуна на Даскал Ботьо Петков"}
{"url": "http://www.focus-news.net/news/2017/08/29/2430204/burgas-obshtinskiyat-savet-odobri-teglene-na-nov-kredit-za-izgrazhdane-na-sporten-kompleks-v-zh-k-slaveykov.html", "text": "Общинският съвет одобри на днешното си заседание Община Бургас да тегли нов кредит за изграждането на „Спортен комплекс със закрит басейн и игрище за футбол с трибуни и обслужващи сгради“ в  ж. к. „Славейков“, финансиран чрез дългосрочен кредит от „Регионален фонд за градско развитие“ АД и „Сосиете Женерал Експресбанк“ АД, предаде кореспондентът на Радио „Фокус“. Предложението е на кмета Димитър Николов. Максималният размер на дългосрочния дълг е 1 600 000 лева. Проектът се изпълнява в два етапа. Първият етап е изграждане на закрит плувен комплекс, а вторият - футболно игрище с трибуни и съблекални; тенис корт, с възможност за монтаж на ледена пързалка и съблекални; вертикална планировка и озеленяване. Към момента се изпълнява първият етап. В началото на дебатите от БСП казаха, че няма да подкрепят докладната с мотива, че са против начина, по който проектът се реализира. Според тях има финансово разточителство. От своя страна от ГЕРБ отговориха, че не може обектът да се остави наполовина.\r\n“След като го построим и се промени културата по отношение на спорта, ще има потребителите. Без да съществува такъв обект, не е възможно да дискутираме“, каза д-р Антонио Душепеев.\r\nЗам.-кметът по строителството Чанка Коралска заяви, че информацията за не добре разчетен финансов ресурс е неточна. „Стойността на договора е 16,600 млн. от самото начало. Със сключването на допълнителния кредит по фонд Джесика всъщност не увеличаваме стойността на този договор. Обезпечаваме финансирането на подписания вече договор. Това е басейн, който може да се сравни с този в Минералните бани. В „Славейков“ е замислен като съоръжение, което да може да обезпечава провеждане на европейски състезания по плувни спортове. С този договор ще бъде изпълнена сградата, футболно игрища, сграда към него, паркинг с около 100 паркоместа, и два тенис корта с възможност върху тях да бъде монтирана ледена пързалка. Има терен, върху който да се изгради скейт парк“, каза Коралска.\r\nГеорги Дражев от НФСБ посочи, че е хубаво, че се намаляват лихвите по кредите, но е лошо, че Общината продължава да тегли кредити. „По-добре е да мобилизираме собствени средства и да оптимизираме схемата, при която да увеличим собствените приходи на Общината. Разточителството или прахосничеството трябва да бъдат следени на всяка сесия, по всеки един обект, по всяка една инвестиция“, каза Дражев. Той се обърна към местната администрация разумно да стопанисва на общинските средства и собственост.\r\nМария РУСЕВА", "date": "2017.08.29", "title": "Бургас: Общинският съвет одобри теглене на нов кредит за изграждане на спортен комплекс в ж. к. „Славейков“"}
{"url": "http://www.focus-news.net/news/2017/08/29/2430205/gazeta-express-koalitsiyata-pan-e-postignala-koalitsionno-sporazumenie-sas-sayuz-novo-kosovo-tvardyat-iztochnitsi.html", "text": "Източници на вестник Gazeta Express твърдят, че коалицията ПАН е постигнала споразумение с лидера на „Съюз ново Косово“ Бехджет Пацоли за съставяне на ново правителство на Косово.\r\nСделката предвижда първоначално деблокиране на парламента и избиране на негов председател и заместниците му, което ще бъде последвано от гласуване на новото правителство. Най-вероятно следващата учредителна сесия ще бъде проведена в началото на месец септември. \r\nИзточници на изданието твърдят, че Пацоли се е съгласил партията му да стане част от новото правителство в Прищина, което ще бъде ръководено от Рамуш Харадинай. Счита се, че преговорите, проведени през уикенда, са били решаващи за постигането на споразумение. Тереза Герова", "date": "2017.08.29", "title": "Gazeta Express: Коалицията ПАН е постигнала коалиционно споразумение със „Съюз ново Косово“, твърдят източници"}
{"url": "http://www.focus-news.net/news/2017/08/29/2430206/sliven-59-godishen-mazh-e-zaloven-da-shofira-s-349-promila-alkohol-v-grada.html", "text": "Двама шофьори, употребили наркотични вещества, и един - алкохол, за установени от полицейски служители в град Сливен през изминалото денонощие. Това съобщиха от ОДМВР-Сливен. На 28 август, около 20,50 часа е спрян за проверка лек автомобил „Ситроен“, управляван от 27-годишен водач от град Сливен. При проверката за употреба на наркотични вещества той е дал положителна проба. Срещу него е образувано бързо производство. Същата вечер около 23,45 часа е извършена проверка на 30-годишен водач на лек автомобил „Опел“ от град Сливен. При проверката той е дал положителна проба за употреба на наркотични вещества. По случая е образувано досъдебно производство.\r\nДнес, около 00,54 часа, е извършена проверка на лек автомобил „Деу“, управляван от 59-годишен мъж от град Сливен. При проверката за употреба на алкохол той е показал положителна проба от 3,49 промила. Срещу водачът е образувано бързо производство.", "date": "2017.08.29", "title": "Сливен: 59-годишен мъж е заловен да шофира с 3,49 промила алкохол в града"}
{"url": "http://www.focus-news.net/news/2017/08/29/2430207/bivsh-prezident-na-eliten-turski-futbolen-otbor-nyamam-nishto-obshto-s-t-nar-gyulenisti.html", "text": "Бившият президент на първодивизионния турски футболен отбор „Коняспор” Ахмет Шан отрече да има каквато и да е връзка с т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция Догу хабер ажансъ (ДХА). Футболният бос заяви, че самият той отишъл да подаде сигнал по повод споделяния в социалните медии относно ФЕТО/ПДС. В прокуратурата обаче научил, че и срещу него е започнало разследване, като по този повод дал показания. „Аз нямам нищо общо с предателската ФЕТО/ПДС. Аз не бях задържан; по собствена воля отидох в съдебната палата за да сезирам прокуратурата.”, посочва още Ахмет Шан, цитиран от ДХА. Георги Димов", "date": "2017.08.29", "title": "Бивш президент на елитен турски футболен отбор: Нямам нищо общо с т. нар. „гюленисти”"}
{"url": "http://www.focus-news.net/news/2017/08/29/2430208/v-tsentralata-na-bsp-shte-se-provede-preskonferentsiya.html", "text": "От 13.30 часа в централата на БСП на ул. „Позитано” № 20 ще се проведе пресконференция. Това съобщиха от пресцентъра на НС на БСП.", "date": "2017.08.29", "title": "В  централата на БСП ще се проведе пресконференция"}
{"url": "http://www.focus-news.net/news/2017/08/29/2430209/daily-sabah-feto-prizova-posledovatelite-si-da-prodalzhavat-da-otrichat-obvineniyata-sreshtu-tyah-v-sada.html", "text": "Разшифровани съобщения между членове на гюленисткото движение (ФЕТО) разкриват стратегията на нейните последвалите за постоянно отричане на обвиненията срещу тях в съда, пише турският вестник Daily Sabah . Съответната кореспонденция между членовете на организацията е водена в специалното приложение за изпращане на съобщения ByLock.\r\nСпоред Анкара ФЕТО е групировката, която се внедри във военните структури и организира опита за преврат от 15 юли 2016 г., когато загинаха 249 души. Организацията е забранена в Турция и срещу предполагаемите й членове се водят щателни разследвания.  \r\nВ едно от разшифрованите писма се казва: „Отричайте, че сте виновни, дори ако ви представят снимка с други [които са разследвани]. Просто кажете, че не помните, ако ви попитат за минало събитие“. \r\nТези инструкции се използват от подсъдимите в процеса против организаторите на миналогодишният опит за преврат.  Цанко Цолов", "date": "2017.08.29", "title": "Daily Sabah: ФЕТО призова последователите си да продължават да отричат обвиненията срещу тях в съда"}
{"url": "http://www.focus-news.net/news/2017/08/29/2430210/sport-livarpul-potvardi-transfera-na-nabi-keyta.html", "text": "Ливърпул потвърди официално постигането на споразумение с германския отбор РБ Лайпциг за трансфера на 22-годишния полузащитник Наби Кейта. Гвинеецът ще продължи да играе в германския тим до края на сезона и ще се присъедини към Ливърпул на 1 юли 2018 г.\r\nСпоред медийни доклади Ливърпул ще плати освобождаваща клауза в договора на Кейта, с която общата сума за трансфера му ще достигне рекордна стойност.", "date": "2017.08.29", "title": "Спорт: Ливърпул потвърди трансфера на Наби Кейта"}
{"url": "http://www.focus-news.net/news/2017/08/29/2430211/haskovo-v-obshtinata-shte-se-provede-preskonferentsiya-vav-vrazka-s-rok-fest-haskovo-2017.html", "text": "Утре, 30 август, от 11 часа в залата на втория етаж на Община Хасково ще се проведе пресконференция. Темата е Рок фест Хасково 2017. Това съобщиха от пресцентъра на Община Хасково. Подробности за участниците и програмата представи зам.-кметът Милена Трендафилова, очаква се да се включат и някои от участниците във фестивала.", "date": "2017.08.29", "title": "Хасково: В Общината ще се проведе пресконференция във връзка с Рок фест Хасково 2017"}
{"url": "http://www.focus-news.net/news/2017/08/29/2430212/erdogan-shefat-na-razuznavaneto-tryabva-da-bada-podchinen-na-glavata-na-darzhavata.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган аргументира позицията си за преподчиняването на Националната разузнавателна организация (МИТ) с последната наредба-закон от края на миналата седмица, предаде информационната агенция Догу хабер ажансъ (ДХА). Ердоган отговори на въпроси на журналиста Огуз Хаксевер за третата годишнина на новата Президентска резиденция „Бештепе” в специална програма по този повод, излъчвана от телевизионните канали NTV,  държавния TRT и някои други частни ТВ канали. \r\n„Ако шефът на разузнаването първостепенно не е подчинен на държавния глава, тази държава губи възможностите си да действа. За да не изгуби държавата възможностите си да реагира, разузнаването трябда първостепенно  да отговаря пред държавния глава. За да мога в момента, в който поискам, а и във формата, в която поискам, тези разузнавателни сведения да достигнат до нас и съгласно тях ние да предприемем стъпките, които трябва да предприемем. В парламентарните системи разузнаването е подчинено на премиерите. Нашата основна опозиционна партия все още не е преминала към президентската система. Ние пък вече предприехме стъпките на системата на президентско правителство. Направихме ги заедно с народа. От сега нататък е необходимо МИТ да се усилва и да продължава дейността си.”, посочва още Ердоган, цитиран от ДХА..Георги Димов", "date": "2017.08.29", "title": "Ердоган: Шефът на разузнаването трябва да бъда подчинен на главата на държавата"}
{"url": "http://www.focus-news.net/news/2017/08/29/2430213/api-dvizhenieto-po-pat-i-3-peychinovo-maslarevo-se-osashtestvyava-v-edna-lenta-poradi-avariral-tovaren-avtomobil.html", "text": "Движението по път I-3 Пейчиново - Масларево, се осъществява в една лента, поради аварирал товарен автомобил. Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.29", "title": "АПИ: Движението по път I-3 Пейчиново - Масларево, се осъществява в една лента, поради аварирал товарен автомобил"}
{"url": "http://www.focus-news.net/news/2017/08/29/2430214/albanian-daily-news-edi-rama-shte-provede-sreshta-s-novoto-pravitelstvo.html", "text": "Албанският премиер Еди Рама ще проведе среща с новото правителство. Това беше обявено от информационния щаб на министър-председателя, съобщава Albanian Daily news. \r\nОчаква се в дневния ред да бъдат новата структура на кабинета, която се състои от по-малко министерства, както и главните цели и програма на правителството за следващите четири години.  \r\nСрещата ще бъде във Вльора, но не се дава информация кога ще бъде проведена.   Цанко Цолов", "date": "2017.08.29", "title": "Albanian Daily News:  Еди Рама ще проведе среща с новото правителство"}
{"url": "http://www.focus-news.net/news/2017/08/29/2430215/pregled-na-osnovnite-temi-v-pazardzhishkiya-pechat.html", "text": "Вестник „Марица“ в страниците си, отделени за Пазарджик и региона, информира за увеличение в броя на българите, върнали се от чужбина, да получат шофьорски книжки. \r\n„Гурбетчии в надпревара за шофьорски книжки“, е заглавието, под което се уточнява, че цената на услугата и езиковата бариера привличат работещите навън. \r\nВ друго заглавие изданието коментира проблема с резерват „Купена“. „Петиция връща „Купена“ в ЮНЕСКО“ пише „Марица“ и допълва, че инициативата е на депутата от БСП Йордан Младенов. \r\n„Панагюрище търси мераклии за седмицата на мобилността“ е друга тема от страниците на вестника, а в следващото заглавие „Пазарджиклийка води „България танцува“ в Нюкасъл“, вестникът уточнява, че става дума за група за български фолклор.", "date": "2017.08.29", "title": "Преглед на основните теми в пазарджишкия печат"}
{"url": "http://www.focus-news.net/news/2017/08/29/2430216/plovdiv-rayonnata-prokuratura-vnese-obvinitelen-akt-spryamo-72-godishen-mazh-za-bludstvo-chrez-upotreba-na-sila.html", "text": "Районна прокуратура-Пловдив внесе в съда обвинителен акт спрямо 72-годишния А. К. за това, че извършил действия, с цел да възбуди и удовлетвори полово желание без съвкупление по отношение на 64-годишна жена, чрез употреба на сила и за това, че влязъл в чуждо жилище, и деянието е извършено нощем. Това съобщиха от пресцентъра на Апелативна прокуратура-Пловдив. На 6 юли 2016 г., към 4 часа, в Пловдив, обвиняемият А. К. влязъл  в къщата на 64-годишна жена, след като разбил райбера на вратата.  Тя била заспала, но  се събудила от шума и видяла А. К. да си приближава към нея.  Той извършил блудствени действия с жената. Пострадалата се съпротивлявала, но обвиняемият я хванал за косата, дърпал я и се опитвал да я задържи на леглото. Виковете й за помощ били чути от две нейни съседки, които пристигнали в дома й. Когато ги видял, обвиняемият А. К. пуснал жената, скрил се в своето жилище и се заключил. \r\nПо делото са били разпитани свидетели, назначени експертизи и др. Предстои Районен съд-Пловдив да насрочи съдебно заседание.", "date": "2017.08.29", "title": "Пловдив: Районната прокуратура внесе обвинителен акт спрямо 72-годишен мъж за блудство чрез употреба на сила"}
{"url": "http://www.focus-news.net/news/2017/08/29/2430217/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Албанският премиер Еди Рама ще проведе среща с новото правителство. Това беше обявено от информационния щаб на министър-председателя, съобщава вестник Albanian Daily news. \r\nОчаква се в дневния ред да бъдат новата структура на кабинета, която се състои от по-малко министерства, както и главните цели и програма на правителството за следващите четири години.  \r\nСрещата ще бъде във Вльора, но не се дава информация кога ще бъде проведена.\r\n*** Разшифровани съобщения между членове на гюленисткото движение (ФЕТО) разкриват стратегията на нейните последвалите за постоянно отричане на обвиненията срещу тях в съда, пише турският вестник Daily Sabah . Съответната кореспонденция между членовете на организацията е водена в специалното приложение за изпращане на съобщения ByLock.\r\nСпоред Анкара ФЕТО е групировката, която се внедри във военните структури и организира опита за преврат от 15 юли 2016 г., когато загинаха 249 души. Организацията е забранена в Турция и срещу предполагаемите ѝ членове се водят щателни разследвания.  \r\nВ едно от разшифрованите писма се казва: „Отричайте, че сте виновни, дори ако ви представят снимка с други [които са разследвани]. Просто кажете, че не помните, ако ви попитат за минало събитие“. \r\nТези инструкции се използват от подсъдимите в процеса против организаторите на миналогодишният опит за преврат.\r\n*** Новият дипломатически представител на ФРГ в Гърция препоръча на правителството в Атина да се съсредоточи върху възстановяването на икономиката, а не върху преговорите по дълга, пише електронното издание Ekathimerini.\r\nВ първото си интервю с гръцки медии след поемането на поста, Йенс Пльотнер заяви, че главната цел на Атина трябва да бъде създаването на благоприятен за инвестициите климат, като добави, че би било срамно да се пренебрегнат всички жертви, направени до този момент за преодоляване на кризата. \r\nСъщевременно германският дипломат предупреди, че Гърция не трябва да гледа на предстоящите избори за Бундестаг във ФРГ като на крайъгълен камък в продължаващите преговори за определяне на подробностите по мерките за облекчаване на дълга. \r\nНовият посланик на Германия познава добре Гърция. Посещава столицата Атина за първи път в детските си години, а по-късно обикаля и голяма част от страната, като предприема плаване в Егейско и Йонийско море. В качеството си на говорител на Франк-Валтер Щайнмайер, когато той заемаше поста министър на външните работи на Германия, Пльотнер го е придружавал на всички официални пътувания в Гърция.\r\n*** Източници на вестник Gazeta Express твърдят, че коалицията ПАН е постигнала споразумение с лидера на „Съюз ново Косово“ Бехджет Пацоли за съставяне на ново правителство на Косово.\r\nСделката предвижда първоначално деблокиране на парламента и избиране на негов председател и заместниците му, което ще бъде последвано от гласуване на новото правителство. Най-вероятно следващата учредителна сесия ще бъде проведена в началото на месец септември. \r\nИзточници на изданието твърдят, че Пацоли се е съгласил партията му да стане част от новото правителство в Прищина, което ще бъде ръководено от Рамуш Харадинай. Счита се, че преговорите, проведени през уикенда, са били решаващи за постигането на споразумение. \r\n***", "date": "2017.08.29", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/08/29/2430218/veliko-tarnovo-stotitsi-zhiteli-i-gosti-na-svishtov-se-vklyuchiha-vav-vtoro-izdanie-na-kulturniya-festival-rekata.html", "text": "Стотици жители и гости на Свищов се включиха във второ издание на културния фестивал „Реката“. Събитието се проведе в крайдунавския град през уикенда, разказа в предаването „Добре дошли в Свищов“ на Радио „Фокус“ – Велико Търново Ирина Гюрчева от организаторите на събитието. „Програмата отново включваше лятно кино, работилници по изкуства, занаяти и литературни четения, както и музикални и танцови забави. Нашата голяма цел е хората да се забавляват. Идеята за фестивала е с много скромно начало. Това беше желанието на Ливия, една от организаторките, да внесе малко свежест в блока , в който живее. Тя отправи покана за деца и възрастни да създадат  една по-добра среда за живот. Така, преди пет години, направихме едно импровизирано градинско парти, на което  нашите деца рисуваха с моливи върху две маси. Имаше музика, забавление и торта и всички си тръгнаха щастливи. Това, вероятно, ни даде стимул, че можем да разгърнем и разширим програмата“, обясни Ирина Гюрчева. Така, по думите й, фестивала се организира за втора поредна година и интересът към него расте. Това, което го прави различен, е фактът, че той събра средства, които бяха дарени за цялостен ремонт на Детския отдел на библиотеката при Първобългарско народно читалище „Еленка и Кирил Д. Аврамови“. В организацията и ремонта участваха 46 човека. Основно партньори са Община Свищов и Стопанска академия „Димитър А. Ценов“. Все още не е ясно за какво ще се дарят парите от тазгодишното издание, но вероятно отново ще бъдат вложени в Читалището.\r\nЛуиза ТРАНЧЕВА", "date": "2017.08.29", "title": "Велико Търново: Стотици жители и гости на Свищов се включиха във второ издание на културния фестивал „Реката“"}
{"url": "http://www.focus-news.net/news/2017/08/29/2430219/vitsepremierat-valeri-simeonov-bastunat-na-daskal-botyo-petkov-e-tsenna-relikva-ot-balgarskata-istoriya-vazhna-za-tseliya-ni-narod.html", "text": "Бастунът на даскал Ботьо Петков е ценна реликва от българската история, важна за целия ни народ. Това каза на брифинг в Министерския съвет вицепремиерът Валери Симеонов, който показа автентичния бастун на даскал Ботьо Петков, предаде репортер на Агенция „Фокус“. „Имам удоволствието да ви запозная с резултатите от посещението на правителствено-парламентарна делегация в Бесарабия – старите територии, на които са се преселили българите още в началото на 19 в. (дн. Украйна и Молдова). Тази делегация беше реализирана по покана на Асоциацията на българите в Украйна, както и на българската общност в Молдова по повод на традиционния селскостопански панаир. Това е една сериозна и мащабна проява в един регион, който се населява от на 50 000 българи. В тези 4 дни в състава на делегацията бяха зам.-министърът на регионалното развитие, зам.-министърът на културата, народният представител Йордан Апостолов, моя милост, г-н Николчев – съветник на политическия кабинет при вицепремиера“, заяви Симеонов. Той уточни, че са имали възможност да проведат редица срещи и други мероприятия в градовете и селата, които са посетили. „Получихме няколко ценни подаръка – бих казал реликви от българската история, изключително важни за целия български народ. Те са съхранявани век и половина. Това е бастунът на даскал Ботьо Петков – бащата на Христо Ботев, който е бил подарен от Ботев в далечната 1874 г. на неговия приятел Афанасий Николаевич Сибов. Странно име, но не се учудвайте – истинското име е Атанас Николов Събев. Това е негов съученик и впоследствие учител в село Задунаевка, където Ботев е бил“, разказа вицепремиерът. \r\nТой прочете дарителското писмо от голямата българска общност, обединена в Асоциацията на българите в Украйна. \r\nЛюба АЛЕКСИЕВА", "date": "2017.08.29", "title": "Вицепремиерът Валери Симеонов: Бастунът на даскал Ботьо Петков е ценна реликва от българската история, важна за целия ни народ"}
{"url": "http://www.focus-news.net/news/2017/08/29/2430220/zhan-klod-yunker-turtsiya-se-otdrapva-ot-evropa-s-gigantski-stapki.html", "text": "Председателят на Европейската комисия Жан-Клод Юнкер заяви във вторник, че Турция е виновна за разпадането на преговорите за присъединяване към ЕС и дистанцирането между Брюксел и Анкара, предава AFP.\r\n„Турция се отдръпва от Европа с огромни крачки\", заяви Юнкер на годишната конференция на посланиците на ЕС в Брюксел.Тереза Герова", "date": "2017.08.29", "title": "Жан-Клод Юнкер: Турция се отдръпва от Европа с гигантски стъпки"}
{"url": "http://www.focus-news.net/news/2017/08/29/2430221/pazardzhik-29-godishen-mazh-ot-grada-e-zadarzhan-za-uchastie-v-sbivaneto-po-vreme-na-macha-mezhdu-hebar-i-minyor.html", "text": "Продължават активните действия на служители от Районно управление (РУ)-Пазарджик и ОДМВР-Пазарджик по установяване на лицата участвали в грубото нарушаване на обществения ред по време на срещата между отборите на \"Хебър\" – Пазарджик и \"Миньор\" – Перник. Това съобщи за Радио „Фокус“ – Пазарджик говорителят на ОДМВР Мирослав Стоянов. Той припомни, че в началото на срещата е възникнало спречкване между фенове на двата отбора , което бързо е прераснало в масово сбиване. „По това време на територията на стадиона охраната е осъществявана от служители на частна охранителна фирма. Така създалата се обстановка е наложило максимално бързо придвижване и навлизане на около 50 униформени служители от РУ-Пазарджик, които да възстановят реда и създадат условия за нормално и спокойно провеждане на футболната среща. В резултат на сбиването са пострадали двама души – един охранител и зрител от Пазарджик. Те са с различни наранявания в областта на ръката и лицето, оказана им е медицинска помощ в МБАЛ-Пазарджик. В РУ-Пазарджик е образувано полицейско производство за хулиганство по чл.325, ал.2 от НК. Към момента за срок от 24 часа е задържан 29-годишен мъж от Пазарджик. \r\nПровеждат се действия за установяване и на други лица от двете агитки имащи отношение към извършеното престъпление“, обясни Стоянов. Той каза също, че процесуалните действия са съгласувани и се провеждат под наблюдението на прокурор от Районната прокуратура в Пазарджик. „Паралелно с това са предприети превантивни действия за недопускане на други подобни инциденти по време на спортни събития. Проведена е работна среща между представители на собственика на стадиона, на футболния клуб в Пазарджик, представители на „Охранителна полиция“ при ОДМВР и РУ-Пазарджик. Сформирана е комисия, която да проследи изпълнението на предписанията за подобряване на сигурността вътре и непосредствено около спортното съоръжение“, допълни Стоянов. Той уточни, че за случилото са информирани и структурите на Българския футболен съюз.\r\nВаня НИКОЛОВА", "date": "2017.08.29", "title": "Пазарджик: 29-годишен мъж от града е задържан за участие в сбиването по време на мача между \"Хебър\" и \"Миньор\""}
{"url": "http://www.focus-news.net/news/2017/08/29/2430222/veliko-tarnovo-otkriha-remontiraniya-detski-otdel-na-bibliotekata-pri-parvo-balgarsko-narodno-chitalishte-elenka-i-kiril-d-avramovi-v-svishtov.html", "text": "Откриха ремонтирания детски отдел на библиотеката при Първо българско народно читалище „Еленка и Кирил Д. Аврамови“ в Свищов. Дейностите бяха финансирани чрез благотворителна кампания, започната от миналогодишното издание на културния фестивал „Реката“. Това каза в предаването „Добре дошли в Свищов“ на Радио „Фокус“ – Велико Търново Веселина Спасова, библиотекар. Самото откриване е било част от тазгодишната програма на феста. „Целият ремонт бе организиран от сдружение „Рисувай с нас“ и неговите приятели. Всичко бе направено основно с доброволчески труд на малки, големи и още по-големи доброволци. Детският отдел на библиотеката беше изцяло освежен, сменени бяха всички библиотечни шкафове, освежи се и библиотечното пространство. Монтира се ново осветление“, разказа още Веселина Спасова. \r\nТя уточни, че художници са изобразили небе на тавана на библиотеката, което по думите й символизира безкрайността и огромното значение на читалищата и библиотеките, както в миналото, така и днес. Идеята за ремонт именно на Детския отдел е дошла от организаторите на фестивала, но библиотечното ръководство и служителите са изключително благодарни. Подреждането на книгите в обновеното пространство продължава. Библиотекарката разкри, че предстои още едно откриване, което ще се случи след като Отделът получи едно допълнително дарение от благодетели от Свищов. Това вероятно ще стане през октомври.\r\nЛуиза ТРАНЧЕВА", "date": "2017.08.29", "title": "Велико Търново: Откриха ремонтирания детски отдел на библиотеката при Първо българско народно читалище „Еленка и Кирил Д. Аврамови“ в Свищов"}
{"url": "http://www.focus-news.net/news/2017/08/29/2430223/prof-nikolay-ovcharov-shte-predstavi-antichni-bizhuta-i-krasivi-srednovekovni-nakiti-ot-grada-na-martvite.html", "text": "Фини антични бижута и красиви средновековни накити от „Града на мъртвите” бележат последните седмици от Археологическа кампания „Перперикон 2017”, съобщи за Агенция \"Фокус\"  проф. Николай Овчаров. На 30 август от 11.00 часа в пресклуб БТА ще бъдат показани част от откритите предмети.", "date": "2017.08.29", "title": "Проф. Николай Овчаров ще представи антични бижута и красиви средновековни накити от „Града на мъртвите”"}
{"url": "http://www.focus-news.net/news/2017/08/29/2430224/pazardzhik-3-mladezhki-lagera-i-razlichni-klubove-po-interesi-sa-chast-ot-sotsialniya-proekt-shareni-manista-na-obshtina-peshtera.html", "text": "В рамките на социалния проект „Шарени мъниста“ на община Пещера ще бъдат проведени 3 младежки лагера за 180 ученика, като ще се създадат клубове по интереси, насочени към децата от ромската общност, съобщи за Радио „Фокус“ – Пазарджик Стоян Йовчев, експерт в общинската администрация в Пещера. По думите му,  като резултат от изпълнението на проектните дейности ще бъде създаден експертен етнопедагогически модел за интеркултурна компетентност на ученици и родители на територията на община Пещера в зависимост от ценностните ориентации на етническите групи и подгрупови деления чрез установяване на етнопсихологическите и етнопедагогическите особености на ученици и родители от различни етническигрупи и подгрупови деления – анкетирани 500 родители и 800 ученици. \r\n„Общата цел на проекта е създаване на работещ модел за повишаване броя на успешно интегрираните в образователната система на община Пещера ученици от маргинализираните общности, включително роми, чрез комплексен подход на интерактивни педагогически взаимодействия. Проектът има и някои специфични цели като засилване на мотивацията на ученици и родители за участие в образователния процес, създаване и развиване на родителски общности, мотивиране и оказване на подкрепа на родителите на учениците от малцинствен произход, в т.ч. роми за активно участие на семейството в училищния живот и стимулиране ученически инициативи за повишаване на качеството на образованието в училищата, в които се обучават интегрирано ученици от различни етноси“, уточни Йовчев.\r\nАлбена ЖИЛЕКОВА", "date": "2017.08.29", "title": "Пазарджик: 3 младежки лагера и различни клубове по интереси са част от социалния проект „Шарени мъниста“ на община Пещера"}
{"url": "http://www.focus-news.net/news/2017/08/29/2430225/veliko-tarnovo-edinstvenoto-pochetno-otlichie-natsionalna-diploma-v-oblastta-e-prisadeno-na-dvanadesetoklasnichkata-ot-svishtov-simona-avramova.html", "text": "Единственото почетно отличие „Национална диплома“ във Великотърновска област е присъдено на дванадесетокласничката от Свищов Симона Аврамова. Наградата е на Министерство на образованието и се присъжда на младежи, завършили с училище с пълно отличие. Симона разказа в предаването „Добре дошли в Свищов“ на Радио „Фокус“ – Велико Търново, че основната мотивация и вдъхновението, които са я водили към успехите през годините, са дошли от нейните преподаватели. „Сигурна съм, че в областта има много хора, които са достойни да носят този приз и съвсем малко не им е достигнало да го получат. Точно поради тази причина аз не поставям никакво разграничение между нас и не ги подценявам по никакъв начин“, подчерта дванадесетокласничката. Тя заяви и, че зад нейното отличие стоят сериозна и постоянна упоритост, чувство за цел и взискателност към самия себе си. Освен това отбеляза и, че най-активна подкрепа са й оказали учителите, семейството и преподавателите.\r\nСимона Аврамова е завършила специалността „Икономическа информатика“ в Държавната търговска гимназия „Димитър Хадживасилев“ в Свищов. През целия курс на обучения тя е имала само отлични оценки, такива е изкарала и на държавните си зрелостни изпити. През следващата учебна година тя ще учи Медицина в Плевен, което е детската й мечта.\r\nЛуиза ТРАНЧЕВА", "date": "2017.08.29", "title": "Велико Търново: Единственото почетно отличие „Национална диплома“ в областта е присъдено на дванадесетокласничката от Свищов Симона Аврамова"}
{"url": "http://www.focus-news.net/news/2017/08/29/2430226/tolonews-broyat-na-zhertvite-na-eksploziyata-v-kabul-dostigna-do-petima-dushi-talibanite-poeha-otgovornost.html", "text": "По данни на Министерството на вътрешните работи на Агфганистан петима души са загинали в резултат на експлозията в банка в Кабул, предава ToloNews. Най-малко 11 други са пострадали.\r\nВзривът разтърси банка в района на американското дипломатическо представителство в Кабул около 10 часа сутринта във вторник. Съглано данните на властите загиналите са охранители на банката. Пострадалите са настанени в болница. \r\nПрилежащите сгради в района също са получили щети в резултат на атаката, отговорност са поели талибаните. Тереза Герова", "date": "2017.08.29", "title": "ToloNews: Броят на жертвите на експлозията в Кабул достигна до петима души, талибаните поеха отговорност"}
{"url": "http://www.focus-news.net/news/2017/08/29/2430227/varna-apelativniyat-sad-ostavi-v-aresta-razsledvan-za-pritezhanieto-na-narkotitsi-za-blizo-2500-mln-lv.html", "text": "Варненският апелативен съд отказа да измени ареста на разследван за притежанието на наркотици за близо 2 млн и 500 хиляди лева, съобщиха от пресслужбата на съда. Състав на Апелативен съд – Варна потвърди като правилно и законосъобразно определение на ОС – Разград от 18 август тази година, с което е била определена първоначалната мярка за неотклонение „задържане под стража”  спрямо Ивайло Иванов. 47 годишният мъж е бил привлечен като обвиняем по досъдебно производство затова, че на 16 август, той като  извършител и в съучастие с Леман Я. като подбудител и помагач, без надлежно разрешително държал с цел разпространение високо рискови наркотични вещества в особено големи размери - ( повече от 86 кг).\r\nПресслужбата на Апелативен съд – Варна припомня, че в посочения ден, в Цар Калоян, при проверка на автовоз органите на реда открили в тайник множество пакети с марихуана и амфетамини. Иззетата дрога била 8,055 кг марихуана на стойност 48 330 лв и 78,650 кг амфетамини на стойност 2 359 500 лв. Общата стойност на конфискуваната дрога възлиза на 2 млн 407 830,00лв. Обвиняемият лично е посочил на разследващите тайника в автомобила, където са намерени наркотиците, както и начина по който същият да бъде отворен.\r\nДнес въззивната апелативна инстанция остави без уважение жалбата на Иванов и потвърди като обосновани всички изводи на съда в Разград, с които е била определена първоначалната мярка за неотклонение „задържане под стража”. Събраните доказателства по несъмнен начин водят и този съд до обосновано предположение, че обвиняемият е съпричастен към престъплението, което е с висока обществена опасност. Законът предвижда за него сурово наказание – от 5 до 15 години затвор и глоба от 20 000 до 100 000 лева. Независимо от чистото съдебно минало на обвиняемия, съдът потвърди извода, че има опасност той да се укрие или да извърши престъпление. Основание за това Варненският апелативен съд намира във факта, че деянието е извършено в съучастие с друго лице, както и в честите пътувания на Иванов зад граница. Фактът, че сам е посочил тайника на полицаите свидетелства, че той е имал ясното съзнание затова, че извършва закононарушение.\r\nОпределението, с което Варненският апелативен съд потвърди първоначалния арест на  Ивайло Иванов, обвиняем затова, че като  извършител и в съучастие с друго лице като подбудител  и помагач, държал с цел разпространение наркотични вещества за 2 млн 407 830,00 лв е окончателно.", "date": "2017.08.29", "title": "Варна: Апелативният съд остави в ареста разследван за притежанието на наркотици за близо 2.500 млн. лв."}
{"url": "http://www.focus-news.net/news/2017/08/29/2430228/vitsepremierat-valeri-simeonov-kashtata-v-koyato-e-zhivyal-hristo-botev-v-selo-zadunaevka-shte-bade-darena-na-balgariya-sled-nyakolko-mesetsa.html", "text": "Къщата, в която е живял Христо Ботев в село Задунаевка ще бъде дарена на България след няколко месеца. Това каза на брифинг в Министерския съвет вицепремиерът Валери Симеонов, който показа автентичния бастун на даскал Ботьо Петков, предаде репортер на Агенция „Фокус“. „Имахме високата чест да пренесем бастуна и предстои да бъде предоставен на музея в Калофер. Датата, на която Христо Ботев започва учителството си по български език и пристига в село Задунаевка е 29 август 1866 г., на днешния ден. Едно щастливо съвпадение. Бастунът е изработен от абаносово дърво, в изключително добро състояние е. Благодаря на хората, заради които този бастун се върна в родината. На първо място това е Димитър Терзиев, който е председател на Всеукраинския център за българска култура в Одеса, на Антон Иванович Киссе и на генералния консул на България в Одеса – Димитър Тучков. Това е голям патриот, който във всеки ден, в който живее се опитва да направи нещо, за да спомогне в живота и сближаването на българската диаспора“, заяви Симеонов. По думите му Димитър Тучков със свои средства е закупил къщата в Задунаевка, в която е живял Христо Ботев и в която е спал Георги С. Раковски. „Била е в полусъборено състояние, той я купува с лични средства, а не с държавни. Възстановява я и буквално след няколко месеца той ще я дари на българската държава. Има и такива хора“, подчерта Симеонов. \r\nТой показа и икона, която им е била дарена в Твърдица, Молдова от църквата „Св. Петка“. „Тя е осветена и е специално дарение за Министерския съвет“, каза още Валери Симеонов. \r\nЛюба АЛЕКСИЕВА", "date": "2017.08.29", "title": "Вицепремиерът Валери Симеонов: Къщата, в която е живял Христо Ботев в село Задунаевка ще бъде дарена на България след няколко месеца"}
{"url": "http://www.focus-news.net/news/2017/08/29/2430229/galap-interneshanal-balgarskoto-chernomorie-ostava-predpochitana-destinatsiya-za-lyatna-pochivka-nad-13-mln-palnoletni-balgari-sa-pochivali-na-moreto-ni.html", "text": "Българското Черноморие остава предпочитана дестинация за лятна почивка за гражданите на страната и през това лято. Вече над милион и триста хиляди пълнолетни българи са почивали на морето ни, а още на половин милион явно им предстои да го посетят. . Телефонният сондаж е проведен чрез панелна методика, която позволява национална представителност на данните. В сондажа 37% заявяват, че са били на лятна почивка – това означава около 2 милиона души. А 68% от тях твърдят, че са избрали българското Черноморие, което е над милион и триста хиляди. Ако в сметката се прибавят и децата, то това означава, че близо половината от населението на страната ни е било или ще бъде на нашето Черноморие  през този сезон. С най-голям дял са младите до 30-годишна възраст и жителите на София. Това означава също, че спрямо очаквания брой туристи през летния сезон, повече от половината са наши сънародници. В България българският турист остава доминиращ. В чужбина през това лято към настоящия момент са почивали около триста и петдесет хиляди българи. Интересно за отбелязване в данните е, че още близо толкова тепърва ще отидат на почивка извън страната - очевидно по-евтините условия за началото на есента са особено привлекателни, а също така предпочитаният по-прохладен климат през ранната есен вероятно оказва влияние. Други седемстотин хиляди пълнолетни българи са почивали или им предстои да почиват на други места в страната извън Черноморието. Като цяло над 60% от българите са почивали или ще почиват извън мястото, където живеят, през това лято. Числото се получава от сумирането на дяловете на онези, които вече са почивали и онези, които твърдят, че ще почиват.", "date": "2017.08.29", "title": "„Галъп интернешънъл“: Българското Черноморие остава предпочитана дестинация за лятна почивка - над 1,3 млн. пълнолетни българи са почивали на морето ни"}
{"url": "http://www.focus-news.net/news/2017/08/29/2430230/inzh-damyan-damyanov-yuzdp-periferiyata-na-pozhara-v-kresnenskoto-defile-e-kontrolirana-iztsyalo-i-nyama-goryashti-uchastatsi.html", "text": "Периферията на пожара в Кресненското дефиле е контролирана изцяло и няма горящи участъци. Това каза за Радио „Фокус“ – Пирин инж. Дамян Дамянов, директор на Югозападно държавно предприятие (ЮЗДП), във връзка с огнената стихия, която вече шести ден бушува в дефилето. По думите му към този момент се гасят участъци, в които има огнища и дънери. „Няма горящо място, а само тлеещи райони, които пушат и ние ги локализираме. Хората влизат вътре, в периферията на пожара, и гасим“, каза Дамянов. По думите му дъждът също много е помогнал, като работата продължава.\r\nЛора КАЛЧЕВА", "date": "2017.08.29", "title": "Инж. Дамян Дамянов, ЮЗДП: Периферията на пожара в Кресненското дефиле е контролирана изцяло и няма горящи участъци"}
{"url": "http://www.focus-news.net/news/2017/08/29/2430231/rumyana-ivanova-darzhavna-targovska-gimnaziya-svishtov-veche-132-godini-uchilishteto-vazpitava-dostoyni-grazhdani-i-uspeshni-lichnosti.html", "text": "Вече 132 години Държавна търговска гимназия в Свищов възпитава достойни граждани и успешни личности. Това е и основната мисия на училището – да изпълнява заявките на обществото за това какво трябва да е младото поколение. Това каза в предаването „Добре дошли в Свищов“ на Радио „Фокус“ – Велико Търново директорът на училището Румяна Иванова. Тя уточни, че  учебното заведение предоставя  качествена общообразователна и професионална подготовка на всички свои възпитаници. \r\n„Политиката ни  осигурява вътрешна интегративност и външна адаптивност на училищната организация, продуктивна училищна среда, интерактивно , практически ориентирано и високотехнологично обучение и учене“, допълни още Румяна Иванова. Като пример за това тя даде високите постижения, които голяма част от учениците на Държавната търговска гимназия имат. Освен това припомни, че именно тяхна възпитаничка – Симона Аврамова е единствената носителка на приза „Национална диплома“ във Великотърновска област. \r\n„Това е заслужено признание. Конкурентно предимство на нашата гимназия са качествените човешки ресурси – учители и служители. Човешкият фактор обединява материалните, финансовите и информационните ресурси във всяка организация“, коментира още директорката. Тя отбеляза и, че  в гимназията работят трима докторанти в областта на информатиката, което , по думите й, е изключително полезно за възпитаниците й. Не на празно девизът на училището е „Винаги първи“. Само за последната година петима ученици са печелили призови места в национални конкурси. Освен това отбор от шестима десетокласници се е включил в Международния панаир на тренировъчните фирми в Букурещ, като това представяне също е било много успешно.\r\nЛуиза ТРАНЧЕВА", "date": "2017.08.29", "title": "Румяна Иванова, Държавна търговска гимназия-Свищов: Вече 132 години училището възпитава достойни граждани и успешни личности"}
{"url": "http://www.focus-news.net/news/2017/08/29/2430232/gl-komisar-nikolay-nikolov-pbzn-navsyakade-po-perimetara-na-pozhara-v-kresnenskoto-defile-e-spokoyno-no-pozharat-ne-e-pogasen.html", "text": "Навсякъде по периметъра на пожара в Кресненското дефиле е спокойно, но пожарът не е погасен. Това каза по време на брифинг директорът на Главна дирекция „Пожарна безопасност и защита на населението“ главен комисар Николай Николов във връзка с пожара в Кресненското дефиле, предаде репортер на  Агенция „Фокус“ „Нявсякъде по периметър е спокойно. Няма никакво пламъчно горене. Единични са огнищата, които продължават да тлеят. Не са опасни“, уточни той. По думите му хеликоптерът ще остане в Симитли в готовност. Главен комисар Николов поясни, че ще се редуцира количестовото хора, но пожарникари ще останат на място. „Ще останем още няколко дни да наблюдаваме внимателно, за да не допуснем неговото възобновяване“, допълни гл. комисар Николов.", "date": "2017.08.29", "title": "Гл. комисар Николай Николов, ПБЗН: Навсякъде по периметъра на пожара в Кресненското дефиле е спокойно, но пожарът не е погасен"}
{"url": "http://www.focus-news.net/news/2017/08/29/2430233/sport-mertsedes-nyama-da-vodi-pregovori-za-udalzhavane-na-dogovora-na-lyuis-hamiltan-prez-nastoyashtata-godina.html", "text": "През настоящата година „Мерцедес“ няма да води преговори с Люис Хамилтън за удължаване на договора му, който изтича в края на следващия сезон. Изпълнителният директор на тима от Формула 1 Тото Волф увери, че преговорите с британския пилот ще започнат най-рано след изтичането на годината. По този начин Волф опроверга медийните слухове, съгласно които след последния кръг на автомобилния шампион Хамилтън е стартирал преговори за евентуалното удължаване на договора си с „Мерцедес“.", "date": "2017.08.29", "title": "Спорт: „Мерцедес“ няма да води преговори за удължаване на договора на Люис Хамилтън през настоящата година"}
{"url": "http://www.focus-news.net/news/2017/08/29/2430234/kmetat-na-dobrich-yordan-yordanov-izlozhenieto-selskoto-stopanstvo-i-vsichko-za-nego-se-utvardi-vav-vremeto-kato-traditsionen-panair-za-grada-i-oblastta.html", "text": "Изложението „Селското стопанство и всичко за него“ се утвърди във времето като традиционен панаир за Добрич и областта. Това заяви по време на откриването на форума кметът на Добрич Йордан Йорданов, предаде кореспондентът на Радио „Фокус” – Варна. “XXV юбилейно издание казваме, но това е всъщност четвърт век, от когато съществува „Добрички панаир“. Изключително съм горд, че независимо от трудните години назад във времето този панаир в крайна сметка се утвърди като традиционен за нашия град и за нашата област. Няма да скрия разочарованието, което имах през годините, защото назад във времето, когато всички ние бяхме малки, като деца, този панаир беше един притегателен център, за малки и големи, за хора, които искат да се запознаят с нашите традиции, бит и култура. Това е Добрич, това е Добруджа. В крайна сметка ние искаме да намерим дом на този панаир“, посочи Йордан Йорданов. \r\nОсновен акционер в „Добрички панаир“ АД е Община град Добрич и от тук нататък целите и амбициите са да бъде създадено пространство, където по един съвременен начин да бъде организиран форумът. Традиционно той се провежда в Спортния комплекс (СК) „Простор“ в Градския парк „Св. Георги“ с малки изключения през изминали години. Това издание също е разположено в познатото пространство. Кметът Йордан Йорданов отправи думи на благодарност към всички, които със своя труд и усилия са допринесли изложението „Селското стопанство и всичко за него“ да бъде организирано отново в СК „Простор“. \r\n„Трябва да работим единствено и в насока за възраждане на нашата хубава традиция и за връщането на доброто име на „Добрички панаир“, каза още кметът на добруджанския град. Форумът продължава до 2 септември. На изложението са представени едрогабаритна и малогабаритна техника, машини и съоръжения за животновъдството, селскостопански инвентар, сушилни инсталации, техника за почистване, сортиране и обеззаразяване на семена, препарати за растителна защита, семена и посадъчен материал, резервни части, масла и смазочни материали, автомобили. Участват фирми, предлагащи етерично – маслени култури, към които се насочват все повече земеделци в Добруджа, както и техника за обслужването им. Представени са също банки, медии и специализирана литература. Директно участват фирми от Румъния, Турция, Гърция и Италия. На официална вечеря ще бъдат връчени традиционните награди на „Добрички панаир“. \r\nЖулиета НИКОЛОВА", "date": "2017.08.29", "title": "Кметът на Добрич Йордан Йорданов: Изложението „Селското стопанство и всичко за него“ се утвърди във времето като традиционен панаир за града и областта"}
{"url": "http://www.focus-news.net/news/2017/08/29/2430235/varna-rayonnata-prokuratura-v-provadiya-rakovodi-barzo-proizvodstvo-sreshtu-30-godishen-mazh-udaril-feldsherka-ot-tsentara-za-speshna-meditsinska-pomosht-v-grada.html", "text": "Районната прокуратура в Провадия ръководи бързо досъдебно производство срещу 30-годишния Станимир Хр., нападнал и  ударил медицинска фелдшерка от Центъра за спешна медицинска помощ в Провадия. Той ще отговаря за причиняване на телесна повреда на медицински специалист при изпълнение на службата му, извършено по хулигански подбуди – престъпление по член 131, ал. 2, във връзка с ал. 1, т. 121 във връзка с член 130 от Наказателния кодекс. Това съобщиха от пресслужбата на Апелативна прокуратура-Варна.\r\nИнцидентът станал на 28 август 2017 г. Около 23 часа в Центъра за спешна медицинска помощ – филиал Провадия, 30-годишният мъж довел свой приятел,  пострадал при сбиване в село Житница. Двамата мъже пристигнали в селото, за да се разправят с други хора. Когато отишли в имота на нарочения за саморазправа, приятелят на Станимир Хр. бил ударен с арматурно желязо в главата. \r\nСлед сбиването той отвел пострадалия си приятел в спешния център в Провадия. Когато медицинският екип започнал да помага на ударения в главата мъж, 30-годишният Станимир нападнал медицинската фелдшерка, като й ударил плесница. Била повикана полиция и срещу него започнало бързо досъдебно производство.", "date": "2017.08.29", "title": "Варна: Районната прокуратура в Провадия ръководи бързо производство срещу 30-годишен мъж, ударил фелдшерка от Центъра за спешна медицинска помощ в града"}
{"url": "http://www.focus-news.net/news/2017/08/29/2430236/komisiyata-za-zashtita-na-potrebitelite-shte-dade-preskonferentsiya-na-31-avgust.html", "text": "На 31 август (четвъртък) от 11.00 часа Комисията за защита на потребителите (КЗП) ще даде пресконференция в БТА. На нея институцията ще оповести кампаниите, по които ще извършва тематични проверки през есента. Това съобщиха от пресцентъра на КЗП. Участие в пресконференцията ще вземат председателят Димитър Маргаритов, останалите членове на Комисията – Константин Арабаджиев и Константин Райков, както и директорът на функциониращия към КЗП Европейски потребителски център Игнат Арсенов. \r\nПредставени и коментирани ще бъдат резултатите от осъществения контрол върху качеството на туристическия продукт и практиките в търговската мрежа през летния сезон. Ще бъдат посочени и случаи, свързани с трансгранични сделки в сферата на почивките и пътуванията.", "date": "2017.08.29", "title": "Комисията за защита на потребителите ще даде пресконференция на 31 август"}
{"url": "http://www.focus-news.net/news/2017/08/29/2430237/nikolay-hadzhiev-odmvr-blagoevgrad-16-dushi-sa-se-zavarnali-v-selo-vlahi-sled-otmyanata-na-evakuatsiyata-politseyskoto-prisastvie-ostava.html", "text": "След отмяната на евакуацията на село Влахи, са се завърнали 16 души в селото, полицейското присъствие остава. Това каза по време на брифинг директорът на ОДМВР – Благоевград старши комисар Николай Хаджиев във връзка с пожара в Кресненското дефиле, предаде репортер на  Агенция „Фокус“ \r\n„Вчера село Влахи беше евакуирано. Жителите бяха 27“, уточни той. По думите му след отмяната на евакуацията са се завърнали 16 души до момента. „В района на Ощава, Стара Кресна и на Главен път Е – 79  ще водим наблюдение на обстановката“, допълни старши комисар Хаджиев. Той уточни, че  съвместно с ПБЗН и други структури на МВР ще останат там до пълното приключване на мероприятието.", "date": "2017.08.29", "title": "Николай Хаджиев, ОДМВР – Благоевград: 16 души са се завърнали в село Влахи след отмяната на евакуацията, полицейското присъствие остава"}
{"url": "http://www.focus-news.net/news/2017/08/29/2430238/pazardzhik-okrazhnata-prokuratura-shte-poiska-dopuskane-izpalnenieto-na-evropeyska-zapoved-za-arest-spryamo-45-godishen-balgarin-izdirvan-v-ispaniya-za-trafik-na-zheni.html", "text": "На 1 септември 2017 г. Окръжен съд-Пазарджик ще разгледа Европейска заповед за арест, изготвена от съд в гр. Марбеля, Кралство Испания, спрямо българския гражданин Иван С., на 45 г. Това съобщиха от пресцентъра на Апелативна прокуратура-Пловдив. Според данните, предоставени от испанските съдебни власти, Иван С. е част от организирана престъпна група, занимаваща се с трафик на жени с цел сексуална експлоатация, като за голяма от участниците в тази престъпна група бе допуснато изпълнението на европейски заповеди за арест през юни и юли 2017 г. Окръжна прокуратура-Пазарджик ще поиска допускане  изпълнението на европейска заповед за арест спрямо Иван С.   \r\nТой е бил задържан на 18 август 2017 г. с постановление на Окръжна прокуратура-Пазарджик във връзка с постъпила чрез Шенгенската информационна система европейска заповед за арест. Впоследствие с определение на съда по отношение на лицето е взета мярка за неотклонение „задържане под стража“. Към момента тече същинско производство по Закона за екстрадицията и европейската заповед за арест.", "date": "2017.08.29", "title": "Пазарджик: Окръжната прокуратура ще поиска допускане изпълнението на европейска заповед за арест спрямо 45-годишен българин, издирван в Испания за трафик на жени"}
{"url": "http://www.focus-news.net/news/2017/08/29/2430239/zdf-svaliha-deputatskiya-imunitet-na-lidera-na-alternativa-za-germaniya.html", "text": "Депутатският имунитет на лидера на популистката партия „Алтернатива за Германия“ Фрауке Петри бе свален, предава телевизионният канал ZDF.\r\n„Никой не се притивопостави“ на решението, заяви председателят на регионалия парламент в провинция Саксония Иво Клате, след като в полунощ изтече срокът, в който депутатите от опозицията имаха възможност да се противопоставят на мярката. \r\nОт прокуратурата в Дрезден поискаха още през юни имунитетът на Петри да бъде свален. Налице са съмнения, че лидерът на крайнодясната германска партия е излъгала пред електоралната комисия на парламента, докато е била под клетва, при прослушването за депутатската листа на партията й през 2014-та година.Тереза Герова", "date": "2017.08.29", "title": "ZDF: Свалиха депутатския имунитет на лидера на „Алтернатива за Германия“"}
{"url": "http://www.focus-news.net/news/2017/08/29/2430240/varna-pozhar-e-goryal-v-dvorno-myasto-v-mestnost-sotira-nyama-postradali.html", "text": "Пожар е горял тази сутрин в дворно място в местност Сотира във Варна. Това съобщиха за Радио „Фокус” – Варна от ОДМВР- Варна. Сигналът за възникнал пожар е постъпил около 10.00 часа. Веднага на място са били изпратени противопожарни екипи. Към момента огънят е потушен. Няма пострадали граждани, допълниха от полицията. По първоначална информация са горели сухи треви и дървен материал в дворно място.\r\nПрез последното денонощие по линия на пожарна безопасност и спасяване са регистрирани 4 пожара с преки материални щети. Екипите са реагирали на сигнал за пожар в лек автомобил в гр. Игнатиево. При произшествието няма пострадали хора. Причината за пожара е умишлено запалване. Изгорял е целият автомобил, който е бил без регистрационни табели. Собственикът му го е подготвял за разпродаване за скрап. Пожари са горели също в стая от къща в с. Блъсково и в ПВЦ контейнери, намиращи се в Дългопол и във Варна. Няма пострадали хора. Причина за възникване и на двата инцидента е небрежност при боравене с открит огън. През денонощието са регистрирани и пет пожара без преки материални щети – в сухи треви, в стърнище, в метален контейнер.\r\nМарияна ВАЛЕНТИНОВА", "date": "2017.08.29", "title": "Варна: Пожар е горял в дворно място в местност Сотира, няма пострадали"}
{"url": "http://www.focus-news.net/news/2017/08/29/2430241/angela-merkel-germaniya-ne-mozhe-da-malchi-za-opaseniyata-otnosno-varhovenstvoto-na-zakona-v-polsha.html", "text": "Канцлерът на ФРГ Ангела Меркел заяви във вторник, че Германия не може да \"мълчи\" за страховете на ЕС относно върховенството на закона в съседна Полша, наричайки го „сериозен проблем\", предава AFP.\r\nВ понеделник Полша отхвърли опасенията на ЕС, че спорните съдебни реформи, които предизвикаха масови протести, ще подкопаят съдебната независимост в бившата комунистическа държава.\r\nМеркел заяви: \"Колкото и да искам добри отношения с Полша, нашия съсед ... ние не можем да мълчим и да не говорим, само за да запазим спокойствието\". Същевременно германският канцлер припомни, че върховенството на закона е „основа за сътрудничество в рамките на ЕС\".Тереза Герова", "date": "2017.08.29", "title": "Ангела Меркел: Германия не може да мълчи за опасенията относно върховенството на закона в Полша"}
{"url": "http://www.focus-news.net/news/2017/08/29/2430242/petar-haralampiev-dabch-v-poslednite-godini-vse-poveche-se-zavishava-broyat-na-balgarskite-uchilishta-v-ukrayna-i-moldova.html", "text": "В последните години все повече се завишава броят на българските училища в Украйна и Молдова. Това каза на брифинг в Министерския съвет председателят на Държавната агенцията за българите в чужбина (ДАБЧ) Петър Харалампиев, предаде репортер на Агенция „Фокус“. „В Бесарабия живеят българи, които много активно, задълбочено работят, запазили са своя език, култура, самобитност и идентичност. Пазят българския фолклор не само по отношение на това, което са ги учили техните баби и прабаби, а и виждайки какво правят българите от другите фолклорни области. В последните години все повече се завишава броят на българските училища в Бесарабия, в Украйна и Молдова. Тази тенденция, особено в последните три-четири години е непрекъснато нарастваща. Това показва, че нашите сънародници там имат нужда от изучаване и опресняване на своя книжовен български език. Много от тях търсят и намират реализация в майка България“, коментира Харалампиев. По думите му тази година основно с техните усилия и голямата активност на вицепремиера Валери Симеонов е била дадена възможност на над 6000 българи от Украйна и Молдова да работят в сферата на туризма и услугите. „Не е тайна, че има огромна нужда от квалифицирана, почтена и сериозна работна ръка. Вместо да се чудим от къде да внасяме работници, тъй като в България, поради тежката демографска ситуация, нямаме достатъчно налични хора, можем да разчитаме на нашите сънародници от Бесарабия, Македония. От страна на българското правителство и от наша все повече ще задълбочаваме сътрудничеството с българските ни общности там. Оценяваме сериозната работа на Асоциацията на българите в Украйна, която в последните няколко години доста по-усилено заработи, включително и със защита на правата на българите в Украйна“, допълни той. Според него в предстоящата административна реформа, която ще се случва в Украйна, българските общности се борят и с тяхна подкрепа ще запазят целостта на Болградския регион, така че да не бъдат допуснати различните села да се смесват с други. „Българската нация е съставена както от българите, които живеят в България, така и от огромната историческа общност, която живее зад граница, а и имигриралите по една или друга причина извън страната ни“, каза още председателят на ДАБЧ.\r\nЛюба АЛЕКСИЕВА", "date": "2017.08.29", "title": "Петър Харалампиев, ДАБЧ: В последните години все повече се завишава броят на българските училища в Украйна и Молдова"}
{"url": "http://www.focus-news.net/news/2017/08/29/2430243/galap-interneshanal-nad-80-ot-balgarite-podkrepyat-kontrola-po-plazhovete-ot-strana-na-ministerstvoto-na-turizma.html", "text": "Дейността на Министерството на туризма се одобрява от малко над 50% от пълнолетните граждани, а близо една трета са по-скоро критично настроени. Същевременно контролът по плажовете от страна на министерството среща подкрепата на над 80% от интервюираните. . В огромното си мнозинство българските граждани искат спазване на правилата по Черноморието и в курортите и поддържане на реда от страна на държавните и общинските органи. Изключение, но само до известна степен, в това отношение са младите хора до 30-годишна възраст, но дори и сред тази възрастова група като цяло преобладава подкрепата за повече ред в туризма у нас.", "date": "2017.08.29", "title": "„Галъп интернешанъл“: Над 80% от българите подкрепят контрола по плажовете от страна на Министерството на туризма"}
{"url": "http://www.focus-news.net/news/2017/08/29/2430244/ministar-valentin-radev-ognishtata-v-kresnenskoto-defile-sa-lokalizirani-ogranicheni-i-ovladeni-zatova-zakrivam-krizisniya-shtab.html", "text": "Огнищата в Кресненското дефиле са локализирани, ограничени и овладени, затова закривам Кризисния щаб. Това каза министърът на вътрешните работи Валентин Радев във връзка с пожара в Кресненското дефиле, предаде репортер на  Агенция „Фокус“. \"Преди 6 дни по заповед на премиера беше активиран Националният план при бедствия в частта заплаха от голям пожар. Създаден бе бързо Национален кризисен щаб\", припомни той и уточни, че заповедта вече е изпълнена. Министър Радев уточни, че до днес средно на ден в гасенето са се включвали по 500 пожарникари, сред които доброволците от Министерство на отбраната и Агенцията по горите. „70 единици техника: двата военни вертолети. Днес включихме такъв от частна фирма“, допълни Радев. По думите му хората от населените места в околността вече могат да се завръщат. „Остава контролираният достъп от полицията поради причините, които сме обяснявали досега. Ток има навсякъде, включително в тунела. Няма проблем с далекопроводите“, коментира министър Радев. Министърът на вътрешните работи предупреди хората да внимават, когато варят компоти и палят огньове, защото така може да възникне пожар. „Движението по пътя е нормализирано“, каза министър Радев. Той обърна внимание на шофьорите да не хвърлят фасове от прозорците на колите си.", "date": "2017.08.29", "title": "Министър Валентин Радев: Огнищата в Кресненското дефиле са локализирани, ограничени и овладени, затова закривам Кризисния щаб"}
{"url": "http://www.focus-news.net/news/2017/08/29/2430245/dobrich-za-25-ti-poreden-pat-dobrudzhanskiyat-zemedelski-institut-uchastva-v-mezhdunarodnoto-spetsializirano-izlozhenie-selskoto-stopanstvo-i-vsichko-za-nego.html", "text": "За 25-ти пореден път Добруджанският земеделски институт (ДЗИ) участва със свой щанд в международното специализирано изложение „Селското стопанство и всичко за него“, предаде кореспондентът на Радио „Фокус” – Варна. Представена е експозиция от семена от сортове зърнено-житни култури, от които на зърнопроизводителите ще се предлагат назови семена за есенна сеитба – кампания‘2017. Експозицията включва 14 сорта обикновена пшеница – Енола, Кристи, Лазарка, Драгана, Калина, Мерилин, Божана, Карина, Галатея, Киара, Косара, Рада, Пчелина и Горица, 3 сорта тритикале – Атила, Колорит и Добруджанец, и 1 сорт зимен ечемик – Ахат. Всички сортове са от селекцията на ДЗИ и с плод на научнообоснована схема на сортоподдържане и семепроизводство. Специалистите от института са единодушни, че тези сортове са доказани във времето като изключително подходящи за отглеждане в условията на нашата страна и успешно съчетават висок добив и качество. Представени са също мостри семена от сортове на най-новата селекция на ДЗИ – обикновена пшеница Ками, Катаржина и Сладуна, фуражен ечемик Тангра, тритикале Акорд и Респект, твърда пшеница Мелина и Мирабел. При пролетните култури са представени мостри семена от сортове полски фасул – Еликсир, Блян, Устрем и Скития, и леща – Илина. Характерно за първите няколко сорта е, че са с изправен храст, което ги прави подходящи за директно механизирано прибиране. Слънчогледът е представен на панаира от сорта Фаворит, признат в България и много видове хрибриди, признати в различни страни – Дея, Севар, Велека, Вокил, Велко и Габи, признати в Румъния и вписани в официалната сортова листа на Европейския съюз (ЕС), Яна, признат в България и Казахстан и вписан в официалната сортова листа на ЕС, Сан Лука, Валин и Линзи, признати в България и вписани в официалната сортова листа на Европейската общност, Дивна, признат в Украйна, Вяра, признат в Молдова, и Деведа и ГТС Теди, също признати в нашата страна. \r\nЖулиета НИКОЛОВА", "date": "2017.08.29", "title": "Добрич: За 25-ти пореден път Добруджанският земеделски институт участва в международното специализирано изложение „Селското стопанство и всичко за него“"}
{"url": "http://www.focus-news.net/news/2017/08/29/2430246/vitsepremierat-valeri-simeonov-nyama-nedostig-na-uchebni-materiali-za-balgarskite-uchilishta-v-ukrayna-i-moldova.html", "text": "Днес в 15.00 часа в моя кабинет ще има разширено съвещание с министъра на правосъдието Цецка Цачева, с министъра на труда и социалната политика Бисер Петков, представители на МВР, както и със специалисти юристи от другите ведомства по отношение на промените в Закона за българското гражданство и Закона за трудовата мобилност, които да дадат възможност в 2 посоки да облекчим нашите сънародници от трети страни. Това каза на брифинг в Министерския съвет вицепремиерът Валери Симеонов, предаде репортер на Агенция „Фокус“. „На първо място това е облекчаване на режима за получаване на синя карта и удължаването на срока, за който се дава тя. Второто е по отношение на ускоряване на процедурата за получаване на българско гражданство. Това е една от поредицата съвещания, които правим, за да подготвим законодателни промени, които да облекчат получаването на гражданство и работата в България“, обясни вицепремиерът.\r\nПо думите му България, особено в последните години, организира доста сериозна помощ - и финансова, и от гледна точка на учебни материали за всички неделни училища, както и за висшето в Тараклия, и средното в Одеса. „Предстои възстановяването на още нови паралелки от 1 септември. Не се усеща недостиг на учебни материали“, каза още Валери Симеонов.\r\nЛюба АЛЕКСИЕВА", "date": "2017.08.29", "title": "Вицепремиерът Валери Симеонов: Няма недостиг на учебни материали за българските училища в Украйна и Молдова"}
{"url": "http://www.focus-news.net/news/2017/08/29/2430247/bum-na-vanshnotargovskiya-defitsit-na-turtsiya-prez-yuli-skokat-e-s-nad-82.html", "text": "През юли външнотърговският дефицит на Турция се е увеличил в сравнение със същия месец на миналата година с 82.5%: от 4.79 млрд. ЩД – на 8.84 млрд. ЩД, предаде информационната агенция Догу хабер ажансъ (ДХА). По данни на Комитета за статистика на Турция през същия период процентът на съотносимост на износа към вноса (или покриване на вноса с износ) е намалял от 67% на равнище дори и под 60% и е точно  58.8%. \r\nНа годишна база износът се е увеличил с 28.3% и възлиза през юли общо на 12.64 млрд. ЩД, а вносът е скочил близо два пъти – с 46.2% и е на обща стойност 21.48 млрд. ЩД.\r\nИзносът специално за ЕС (ЕС на 28-те) е нараснал също на годишна база с 18.2% и през юли е за 5.99 млрд. ЩД. Делът на ЕС в износа на Турция обаче е намалял от 51.4% на 47.4%. На първо място в турския износ продължава да е Германия – 1.22 млрд. ЩД през юли. Във вноса през миналия месец на първо място е Китай с 2.13 млрд. ЩД, следван пак от Германия – 1.83 млрд. ЩД. Георги Димов", "date": "2017.08.29", "title": "Бум на външнотърговския дефицит на Турция през юли – скокът е с над 82%"}
{"url": "http://www.focus-news.net/news/2017/08/29/2430248/lyatnata-preskonferentsiya-na-germanskiya-kantsler-angela-merkel-obvini-turtsiya-v-otkaz-ot-pridarzhaneto-kam-printsipite-na-varhovenstvoto-na-zakona.html", "text": "В рамките на традиционната лятна пресконференция, канцлерът на ФРГ Ангела Меркел отправи нови критики към Турция, като този път обвини управляващите в Анкара в отказ от придържането към принципите на върховенството на закона, предава телевизионният канал ZDF.\r\nТурция не се придържа към принципите на правовата държава, ето защо Германия преориентира политиката си към нея. Това също има и икономически последици. \"Съжалявам за това, но мисля, че е необходимо\", отбеляза Меркел, коментирайки „сложните отношения\" между Берлин и Анкара. Името на турския президент Реджеп Тайип Ердоган обаче тя не спомена нито вендъж.\r\nСъщевременно германският канцлер призова отново за освобождаването на Дениз Юджел или Петер Щойднер, които турските власти държат в затвор без издадена присъда срещу тях. \r\n„Редица германски граждани са подложени на разследване, което според нас е неоправдано\", категорична бе Меркел, като припомни и за други подобни случаи, които не са получили толкова голяма гласност.Тереза Герова", "date": "2017.08.29", "title": "Лятната пресконференция на германския канцлер: Ангела Меркел обвини Турция в отказ от придържането към принципите на върховенството на закона"}
{"url": "http://www.focus-news.net/news/2017/08/29/2430249/ministar-valentin-radev-prodalzhavat-razpitite-na-horata-za-pozhara-v-kresnenskoto-defile-vse-nyakoy-shte-e-vidyal-kak-e-tragnal-oganyat.html", "text": "Продължават разпитите на хората за пожара в Кресненското дефиле, все някой ще е видял как е тръгнал огънят. Това каза министърът на вътрешните работи Валентин Радев във връзка с пожара в Кресненското дефиле, предаде репортер на  Агенция „Фокус“. Той проясни, че продължават следствените действия. „Загубите бяха много големи, тепърва ще ги остойностяваме. Важно е да знаем кой е в основата“, каза министър Радев. „Сутринта гледах по телевизията екозащитници. Досега не си позволявах да говоря по темата. Никой не дойде да ни помогне от тях. Беше добре да бъдат тук, да ни посъветват къде има лешояди, къде да заграждаме огньовете повече. Това е личната ми забележка като ръководител на МВР“, посочи министър Радев. Той благодари на доброволците, които са се включили в гасенето на пожара.", "date": "2017.08.29", "title": "Министър Валентин Радев: Продължават разпитите на хората за пожара в Кресненското дефиле, все някой ще е видял как е тръгнал огънят"}
{"url": "http://www.focus-news.net/news/2017/08/29/2430250/afp-emanyuel-makron-opredeli-borbata-sreshtu-islyamistkiya-terorizam-kato-parvi-prioritet-na-frenskata-vanshna-politika.html", "text": "Държавният глава на Франция заяви във вторник, че борбата срещу ислямисткия тероризъм би трябвало да е водещ приоритет във външната политика на Париж, предава AFP.\r\n„Гарантирането на сигурността за нашите граждани означава, че борбата срещу ислямисткия тероризъм е наш първи приоритет“, подчерта Макрон в първата си важна външнополитическа реч, която изнася в качеството си на президент на Франция.Тереза Герова", "date": "2017.08.29", "title": "AFP: Еманюел Макрон определи борбата срещу ислямисткия тероризъм като първи приоритет на френската външна политика"}
{"url": "http://www.focus-news.net/news/2017/08/29/2430251/veliko-tarnovo-narodniyat-predstavitel-stanislava-stoyanova-organizira-priemna-za-zhitelite-na-voneshta-voda.html", "text": "Народният представител от ГЕРБ Станислава Стоянова отново организира приемен ден за граждани. Това съобщиха от пресцентъра на ПП ГЕРБ. В навечерието на новия парламентарен сезон депутатът започва срещи с жителите на малки населени места от областта.\r\nНа 4 септември, понеделник Станислава Стоянова ще проведе приемна в с. Вонеща Вода, общ. В. Търново. Началото е от 17.00 ч., а срещите с народния представител ще се провеждат в ритуалната зала на местното кметство. \r\nЗа предварително записване – тел. 0882336314.", "date": "2017.08.29", "title": "Велико Търново: Народният представител Станислава Стоянова организира приемна за жителите на Вонеща Вода"}
{"url": "http://www.focus-news.net/news/2017/08/29/2430252/pregled-na-mezhdunarodnite-novini-do-13-chasa-agentsiya-fokus.html", "text": "Огромен брой руски туристи почиват на плажовете по българското крайбрежие на Черно море, пише Deutsche Welle.\r\nМалкият град Кранево наброява не повече от хиляда жители, но през лятото посреща огромен поток руснаци по своите плажове. Ресторанти, барове, магазини и хотели рекламират на руски език, на него се говори по улиците и крайбрежието. \r\n„Руските клиенти поръчват много, не са претенциозни и дават хубави бакшиши“, разказва Венко, сервитьор в ресторант.\r\nРуснаците оценяват българските плажове по-високо от тези във Франция и Италия. За многобройните плажуващи са подготвени множество забавления за хора от всички възрасти, тъй като по-голямата част от туристите са средностатистически руски семейства, които идват със своите деца или родители.\r\n*** Южнокорейският президент Мун Дже-Ин призова за всеобхватни военни реформи, които да позволят на Юга да се противопостави на асиметричните заплахи от Северна Корея.\r\nГоворейки пред Министерството на националната отбрана и Министерството на делата на ветераните и патриотите, Мун Дже-Ин заяви, че военният капацитет на Южна Корея не отговаря на икономическата й мощ.\r\nТой подчерта, че брутния икономически продукт на Южна Корея е 45 пъти по-голям от този на Северна, което предполага, че и военният й капацитет трябва да нарасне през идните години.\r\n„Северна Корея се фокусира на асиметрични военни възможности като ракети и ядрени оръжия, а ние трябва да си осигурим средства за отговор“, заяви той.\r\n*** Председателят на Сдружението на камарите на адвокатите в Турция Метин Фейзиоглу подложи на остра критика сегашните наредби-закони (на турски: КНК – наредби със силата на закон) в рамките на действащото извънредно положение в страната. „Тогава каква нужда има от самия Меджлис?; Къде точно се намира тук демокрацията?; Къде се вижда уважението към волята на народа и към Меджлиса, като негова еманация?”, реагира остро Метин Фейзиоглу срещу последния КНК под №  694. \r\n„Въпросните КНК в рамките на извънредното положение (на турски: OHAL) могат да бъдат издавани само и единствено за противодействие по причини, предизвикали самото обявяване на OHAL. За съжаление, последният КНК (под № 694) и самата негова същност, нямат нищо общо с OHAL (Например: Разширяването на правомощията за вътрешно разузнаване на Националната разузнавателна организация (МИТ); намаляването на самия контрол върху нейната дейност; преподчиняването на МИТ от Министерския съвет към Президентството; липсата на последващи действия за контрол върху дейността на административните съдилища в областите на техните правомощия; ефектите за допустимите жалби срещу решения на районните съдилища в рамките на техния променен съдебен район и т.н и т.н.) … Това е едно положение, което ни кара да се запитаме: „Тогава защо избираме народни представители?”. Очевидно става въпрос за едно своеволие и прищевки, беззаконие и отдалечаване от демокрацията на максимална скорост. Щетите от това се виждат от цялата ни нация и от държавата.”, мотивира се  Метин Фейзиоглу.\r\n*** Китай заяви, че напрежението на Корейския полуостров е достигнало „повратна точка“ и настоя за сдържаност, след като Северна Корея изстреля балистична ракета над Япония.\r\nГоворителят на външното министерство на Китай потвърди призива на Пекин за мирни преговори, като заяви, че „натискът и санкциите\" срещу Северна Корея „не могат да решат проблема\".\r\n*** Председателят на Европейската комисия Жан-Клод Юнкер заяви във вторник, че Турция е виновна за разпадането на преговорите за присъединяване към ЕС и дистанцирането между Брюксел и Анкара.\r\n„Турция се отдръпва от Европа с огромни крачки\", заяви Юнкер на годишната конференция на посланиците на ЕС в Брюксел.\r\n*** По данни на Министерството на вътрешните работи на Агфганистан петима души са загинали в резултат на експлозията в банка в Кабул. Най-малко 11 други са пострадали.\r\nВзривът разтърси банка в района на американското дипломатическо представителство в Кабул около 10 часа сутринта във вторник. Съгласно данните на властите загиналите са охранители на банката. Пострадалите са настанени в болница. \r\nПрилежащите сгради в района също са получили щети в резултат на атаката, отговорност са поели талибаните.\r\n*** Депутатският имунитет на лидера на популистката партия „Алтернатива за Германия“ Фрауке Петри бе свален. „Никой не се противопостави“ на решението, заяви председателят на регионалния парламент в провинция Саксония Иво Клате, след като в полунощ изтече срокът, в който депутатите от опозицията имаха възможност да се противопоставят на мярката. \r\nОт прокуратурата в Дрезден поискаха още през юни имунитетът на Петри да бъде свален. Налице са съмнения, че лидерът на крайнодясната германска партия е излъгала пред електоралната комисия на парламента, докато е била под клетва, при прослушването за депутатската листа на партията й през 2014-та година.\r\n*** Канцлерът на ФРГ Ангела Меркел заяви във вторник, че Германия не може да \"мълчи\" за страховете на ЕС относно върховенството на закона в съседна Полша, наричайки го „сериозен проблем“.\r\nВ понеделник Полша отхвърли опасенията на ЕС, че спорните съдебни реформи, които предизвикаха масови протести, ще подкопаят съдебната независимост в бившата комунистическа държава.\r\nМеркел заяви: \"Колкото и да искам добри отношения с Полша, нашия съсед ... ние не можем да мълчим и да не говорим, само за да запазим спокойствието\". Същевременно германският канцлер припомни, че върховенството на закона е „основа за сътрудничество в рамките на ЕС\".\r\n***", "date": "2017.08.29", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/29/2430253/the-los-angeles-times-pone-devet-dushi-sa-zaginali-sled-preminavaneto-na-uragana-harvi-v-sasht.html", "text": "Поне девет души са станали жертви на бушуващия в американският щат Тексас ураган „Харви“, пише вестник The Los Angeles Times.\r\nГоляма част от Хюстън, четвъртият по големина град в САЩ, е под вода, като се очаква ураганът да удари отново, според  съобщение на Националния метеорологичен институт. Още в понеделник двете убежища край Хюстън бяха запълнени от около седем хиляди души, като се очаква повече от още 30 хил. да потърсят подслон. \r\nВъв вторник президентът Доналд Тръмп ще посети бедстващия щат. Цанко Цолов", "date": "2017.08.29", "title": "The Los Angeles Times: Поне девет души са загинали след преминаването на урагана „Харви“ в САЩ"}
{"url": "http://www.focus-news.net/news/2017/08/29/2430254/ministar-temenuzhka-petkova-izgrazhdaneto-na-natsionalnoto-hranilishte-za-radioaktivni-otpadatsi-e-vazhno-uslovie-za-razvitieto-na-yadrenata-energetika-v-balgariya.html", "text": "Изграждането на Националното хранилище за радиоактивни отпадъци е  важно условие за развитието на ядрената енергетика в България. Това каза министърът на енергетиката Теменужка Петкова при започването на изграждането на Националното хранилище за радиоактивни отпадъци в Козлодуй, предаде репортер на Агенция „Фокус“.  Министърът поясни, че е планирано през 2021 г.  да приключи първият етап, свързан с националното хранилище за ниско и средно активни радиоактивни отпадъци и съответно неговото въвеждане в експлоатация. „Тук ще разчитаме на безспорната експертиза, на професионализма на консорциума, който ще изгради този проект с водещата роля на немската компания и разбира се, с участието на четири български компании, които са водещи в тази област“, коментира министър Петкова. Тя увери, че съоръжението ще отговаря на абсолютно всички изисквания от гледна точка на екология. „Това ще бъде съоръжение, което ще бъде едно от най-модерните в Европа“, заяви Теменужка Петкова.  „На първо място бих искала да благодаря за поканата и възможността да присъствам на днешното събитие, с което се слага началото на изграждането на националното хранилище за ниско и средно активни радиоактивни отпадъци. Това е проект, който води своето начало от 2005 г. по силата на поет ангажимент от нашата държава във връзка с необходимостта от изграждане на подобно хранилище. Тъй като България произвежда една много значителна част от своята електрическа енергия именно от АЕЦ „Козлодуй“ за нас изграждането на това национално хранилище е изключително важно условие за по-нататъшното развитие на ядрената енергетика в България и за по-нататъшното развитие на ядрената енергетика и чрез нови мощности“, коментира министърът на енергетиката. По думите й в програмата правителството един от разписаните приоритети в сектор „Енергетика“ е свързан именно с безопасното управление на отработеното ядрено гориво и на ядрено активните отпадъци. „Както виждате и с днешното събитие приоритетите, които сме разписали в нашата управленска програма, се превръщат в реални дела“, допълни министърът на енергетиката.  Министър Петкова благодари на всички, които през годините са положили усилия и на колегите си от Министерство на околната среда и водите, на Министерство на регионалното развитие, на Агенцията за ядрено регулиране и на партньорите си от Европейската банка за възстановяване и развитие за неуморната работа и професионалното отношение към този проект.", "date": "2017.08.29", "title": "Министър Теменужка Петкова: Изграждането на Националното хранилище за радиоактивни отпадъци е важно условие за развитието на ядрената енергетика в България"}
{"url": "http://www.focus-news.net/news/2017/08/29/2430255/afp-emanyuel-makron-podkrepi-yadrenata-sdelka-s-iran-zayavyavayki-che-nyama-druga-alternativa-za-neya.html", "text": "В първата си важна външнополитическа реч френският президент Еманюел Макрон подчерта, че „няма алтернатива“ за споразумението, което Иран постигна през 2015 г. със световните сили за ядрената програма на страната, предава AFP.\r\n„Бих искал да потвърдя ангажимента на Франция към ядрената сделка с Иран. Няма алтернатива на програмата за неразпространение (на ядрени оръжия). Това дава възможност за конструктивни и взискателни отношения с Иран\", допълни Макрон. Тереза Герова", "date": "2017.08.29", "title": "AFP: Еманюел Макрон подкрепи ядрената сделка с Иран, заявявайки, че „няма друга алтернатива“ за нея"}
{"url": "http://www.focus-news.net/news/2017/08/29/2430256/burgas-100-mladi-shahmatisti-se-sabirat-v-grada-na-turnir-protiv-agresiyata.html", "text": "Бургас ще бъде домакин на младежкия шах турнир „Шахът – ключът към мир и превенция на агресията“, който ще се проведе в Културен център „Морско казино“ на 31 август от 10:00 ч. В турнира ще вземат участие 100 младежи на възраст между 15 и 29 години, които едновременно ще играят на 50 шахматни дъски. Това съобщават от Община Бургас.\r\nВ турнира ще вземат участие младежки световни и европейски шампиони, вицешампиони и носители на медали и отличия от бургаската школа. Поканени са представители на младежки организации, спортни клубове, студенти, ученици, жители и гости на Бургас.\r\nПрез август и септември 2017 г. ще бъдат организирани 7 регионални шах турнира под надслов „Шахът – ключът към мир и превенция на агресията“ в София, Бургас, Варна, Пловдив, Велико Търново, Враца, Благоевград.\r\nКато следствие изпълнението на проект „Шах-мат на @гресията“ ще бъде създадена мрежа от шахматни клубове от цяла България, които да работят в посока на превенция на агресията сред младите хора чрез спорт.\r\nТурнирът се осъществява от „Шахклуб Банкя“ в изпълнение на Дейност 3 от проект № НПИМД-113-Н1/2017 по Договор №25-00-9 / 17.07.2017 г. „Шах-мат на @гресията“, финансиран от Министерство на младежта и спорта.", "date": "2017.08.29", "title": "Бургас: 100 млади шахматисти се събират в града на турнир против агресията"}
{"url": "http://www.focus-news.net/news/2017/08/29/2430257/blagoevgrad-lek-avtomobil-se-zapali-v-dvizhenie-na-ul-solun-v-gotse-delchev.html", "text": "Лек автомобил се запали в движение на ул. \"Солун\" в Гоце Делчев, предаде репортер на Агенция „Фокус”. Няма данни за пострадали пътници, нанесени са само материални щети върху превозното средство. На място има противопожарен екип, който потуши пламъците. Причините за възникване на огъня предстои да бъдат изяснени. \r\nИван ЛАЗАРОВ", "date": "2017.08.29", "title": "Благоевград: Лек автомобил се запали в движение на ул. \"Солун\" в Гоце Делчев"}
{"url": "http://www.focus-news.net/news/2017/08/29/2430258/silistra-zhena-e-postradala-pri-chelen-sblasak-mezhdu-lek-avtomobil-i-bus-na-patya-tutrakan-ruse-v-uchastaka-nova-cherna-staro-selo.html", "text": "Лек автомобил и бус са се ударили челно  на пътя Тутракан-Русе в участъка Нова Черна-Старо село. В тях са се ударили още два автомобила, съобщи за Радио „Фокус“-Шумен Красимира Радева, говорител на ОДМВР- Силистра. По първоначална информация е пострадала  жена, шофирала лекия автомобил. Откарана е в болница в Русе. Заради пътния инцидент, движението по път ll-21 Тутракан – Русе, в участъка Нова Черна – Старо село, се осъществява в една лента. Обходният маршрут в посока Русе е по път II-49 с. Старо село-Кубрат-път II-23 Кубрат-Русе.", "date": "2017.08.29", "title": "Силистра: Жена е пострадала при челен сблъсък между лек автомобил и бус на пътя Тутракан-Русе в участъка Нова Черна-Старо село"}
{"url": "http://www.focus-news.net/news/2017/08/29/2430259/ombudsmanat-maya-manolova-poiska-ot-zdravniya-ministar-da-otmeni-naredba-za-zabrana-na-invitro-protseduri-sled-smartta-na-partnyor.html", "text": "Омбудсманът Мая Манолова поиска от здравния министър да отмени наредба за забрана на инвитро процедури след смъртта на партньор. Още на 31 юли общественият защитник прати препоръка до проф. Николай Петров и Изпълнителната агенция по трансплантация. Това съобщиха от пресцентъра на Омбудсмана на Република България. Институцията на омбудсмана ще се включи активно в общественото обсъждане за промяна на нормативната уредба на здравното министерство, която забранява инвитро оплождане след смъртта на единия от партньорите. Става въпрос за Наредба № 28 от 2007 г., според която здрав генетичен материал – мъжки или женски, ембриони, яйцеклетки и зиготи, подготвени за инвитро процедура, трябва да бъде унищожен след смъртта на единия партньор, дори когато приживе е дадено изрично съгласие за извършването й. \r\nОще преди месец, на 31 юли 2017 г., омбудсманът Мая Манолова изпрати препоръка до министъра на здравеопазването Николай Петров и до изпълнителния директор на Изпълнителната агенция по трансплантация /ИАТ/ д-р Мариана Симеонова да бъдат предприети „спешни мерки за промяна на практиката за унищожаване на яйцеклетки, сперматозоиди и зиготи, при необходимост и чрез нормативни промени“ /препоръката виж тук/. Манолова е категорична, че прилагането на разпоредбата, при липса на императивно нормативно основание, нарушава правата на гражданите, несправедлива е и не подпомага преодоляването на демографската криза.\r\nДо препоръката на омбудсмана се стигна, след като на 24 юли т.г., с молба за съдействие към институцията се обърна г-жа Ася Йорданова. В жалбата си тя посочва, че въпросният подзаконов нормативен акт пречи да бъде реализирана  нейната и на внезапно починалия й при трудова злополука съпруг мечта – да имат деца. Приживе тя и съпругът й задействат процедура по инвитро оплождане във водеща клиника, която са финансирали с 5000 лв. За съжаление, на 13 юли т.г., мъжът на г-жа Йорданова загива. Това обаче не отказва жената от борбата й да си има дете.\r\n„Той много желаеше да има деца и е мой дълг да изпълня мечтите му“, пише Ася Йорданова в жалбата си до омбудсмана. Тя разказва, че докторът, който моли да ускори процедурата по имплантиране на ембрионите, я е повикал, за да подпише искането за тяхното унищожаване.\r\nНа 8 август 2017 г. в институцията на омбудсмана е получен отговор от Изпълнителната агенция по трансплантация, в който се казва, че още през 2016 г. ИАТ е изготвила предложение до Министерството на здравеопазването /МЗ/ за промяна на Наредба № 28, в частта, касаеща „основателни причини за изтегляне и унищожаване на яйцеклетки, сперматозоиди и ембриони“. \r\nСлед излъчен материал по БТВ /https://goo.gl/rRVBcL/, зам.-министърът на здравеопазването Мирослав Ненков обяви, че МЗ стартира веднага промяна в наредбата, която обаче минава през задължително едномесечно обществено обсъждане. Едва след това, тя може да стане факт.", "date": "2017.08.29", "title": "Омбудсманът Мая Манолова поиска от здравния министър да отмени наредба за забрана на инвитро процедури след смъртта на партньор"}
{"url": "http://www.focus-news.net/news/2017/08/29/2430260/sofiya-37-chuzhdentsi-bez-dokumenti-sa-zadarzhani-v-gorista-mestnost-v-rayona-na-am-trakiya-kray-ihtiman.html", "text": "На 28 август служители на РУ – Ихтиман са установили 37 чужденци без документи. Това съобщиха от пресцентъра на МВР. Около 10.00 часа е получен сигнал за група чужденци, забелязани в гориста местност между Главен път 1-8 и автомагистрала „Тракия“. На място били изпратени полицейски служители, които установили група от 13 мъже, 10 жени и 14 деца, всичките без документи за самоличност, самоопределящи се като сирийци. Чужденците били отведени в районното управление и предадени на служител от група „Миграция“ към областната дирекция. По случая е регистрирана преписка.", "date": "2017.08.29", "title": "София: 37 чужденци без документи са задържани в гориста местност в района на АМ „Тракия“ край Ихтиман"}
{"url": "http://www.focus-news.net/news/2017/08/29/2430261/sport-aleksandar-zverev-se-klasira-za-vtori-krag-na-us-open-sled-pobeda-nad-darian-king.html", "text": "Германският тенисист Александър Зверев продължава във втори кръг на Откритото първенство на САЩ след трудна победа срещу Дариан Кинг от Барбадос. \r\nСветовният номер шест постигна победа с 7:6, 7:5, 6:4 срещу Дариан Кинг, който е поставен под номер 168 в световната ранглиста. Мачът между двамата продължи близо час и половина.\r\nВъв втори кръг германският тенисист ще играе срещу Борна Чорич от Хърватия.", "date": "2017.08.29", "title": "Спорт: Александър Зверев се класира за втори кръг на US Open след победа над Дариан Кинг"}
{"url": "http://www.focus-news.net/news/2017/08/29/2430262/sofiya-kasite-za-vinetni-stikeri-za-parkirane-shte-sa-s-udalzheno-rabotno-vreme-ot-1-septemvri.html", "text": "Касите за винетни стикери за паркиране в София ще са с удължено работно време от 1 септември. На 6 септември за платено локално паркиране няма да работят. Това съобщиха от пресцентъра на Центъра на градска мобилност. През октомври 2017 година изтича валидността на около 4000 винетни стикера, издадени на граждани живеещи в зоните за платено паркиране. От 1 октомври, съгласно рещение на Столочния обшински съвет, се разширява „зелена“ зона в посока район „Средец“ и район „Лозенец“. В двата района ще бъдат обособени около 4700 паркоместа. Гражданите от новите подзони трябва да подадат заявления, за ползване на услугата локално платено паркиране. За улеснение на гражданите Центърът за градска мобилност започна приема надокументи за издаване на винетни стикери за платено паркиране още в началото на месец август. Най-бързо и удобно е подаването на заявления он лайн на адрес: -\r\n https://www.sofiatraffic.bg/bg/parking/vignettes. След като подаде документите,  гражданинът ще бъде уведомен за датата, в която може да отиде да си получи стикера и да плати цената, която за „зелена“ зона е 100 лева за година, a за синя 150 лева и съответно 10 лева за 1 месец за „зелена“ и 15 лева за 1 месец за „синя зона“.  Плащането може да се извърши в един от 4-те офиси на ЦГМ – ул. „Будапеща“ 17, на пл. „Възраждане“ 1, на метростанция НДК и на метростанция  Европейски съюз. Плащането може и да се направи по банков превод.\r\nС максимално удобно за гражданите, от 1 септември пунктовете за подаване на заявления за издаване на винетни стикери ще работят от 7.00 ч до 19.00 ч. Също така на 6 септември, официален почивен ден, и четирите офиса ще работят и ще приемат заявления. Издаването на стикер става в рамките на около 2 седмици. \r\nЦГМ вече работи по полагането на антипаркинг колчета по тротоарите и  маркировка по улиците от новите подзони. След мотивирани и законосъобразни предложения на живущите могат да се правят промени в схемите за разполагане на паркоместата в новите зоните. Информация по всички въпроси свързани с разширяването на зелена зона, гражданите може да получат на тел. 070013233 или да изпратят писмено запитвания до Център за градска мобилност, на емейл office@sofiatraffic.bg или адрес бул. „Княгиня Мария Луиза“ 84 и ул. „Будапеща“ 17.", "date": "2017.08.29", "title": "София: Касите за винетни стикери за паркиране ще са с удължено работно време от 1 септември"}
{"url": "http://www.focus-news.net/news/2017/08/29/2430263/ministar-temenuzhka-petkova-shte-organizirame-sreshta-s-predstavitel-na-biznesa-bulgargaz-bulgartransgaz-i-kevr-zaradi-novite-tarifi-za-prenos-na-gaz.html", "text": "Ще организираме среща с представител на бизнеса, „Булгаргаз“, „Булгартрансгаз“ и КЕВР заради новите тарифи за пренос на газ. Това каза пред журналисти в Козлодуй министърът на енергетиката Теменужка Петкова във връзка с новите тарифи за пренос на газ, обявени от „Булгартрансгаз“ и това, че индустрията обяви готовност за стачки,  ако те влязат в сила, предаде репортер на Агенция „Фокус“.\r\n„Има писмо от БФИЕК. То е адресирано до изпълнителния директор на „Булгартрансгаз“ и до министъра на енергетиката. Това, което аз съм предприела като незабавни действия е, че още в рамките на утрешния ден ще бъде организирана среща в Министерство на енергетиката с „Булгаргаз“, „Булгартрансгаз“, КЕВР, за да можем да чуем мнението на всяка една от страните и да видим има ли наистина такава реална опасност, за която индустрията алармира“, съобщи министър Петкова. „Въвеждането на тези нови тарифи е ангажимент на България. То е съгласно европейските изисквания и, ако тези нови тарифи не бъдат въведени от 1 октомври, то това би било проблем и евентуално възможност за стартиране на наказателна процедура срещу България. Нещо, което ние не бива да допускаме“, допълни тя. „Ние сме длъжни да направим много подробен анализ, за да видим дали има основания в съмненията, които излага българската индустрия, защото за нас е изключително важно българският бизнес да бъде конкурентоспособен и да няма някакви сътресения, за каквито БФИЕК алармира. Но да видим дали е така, трябва заедно с регулатора, от двете дружества, да седнем ида видим какво показват цифрите“, каза още енергийният министър. По думите й „Булгартрансгаз“ е заявил тези нови цени за преноси за достъп и те трябва да бъдат в сила от 1 октомври, но това, което бизнесът предлага и „Булгаргаз“ смята за удачно е да се въведе един тестови период. „Този тестови период според бизнеса трябва да бъде в рамките на 6 месеца. Нека утре да проведем срещата и да видим какво показват цифрите, защото аз вярвам единствено и само на цифрите. Когато те говорят, всички останали трябва да замълчат“, подчерта министър Петкова.", "date": "2017.08.29", "title": "Министър Теменужка Петкова: Ще организираме среща с представител на бизнеса, „Булгаргаз“, „Булгартрансгаз“ и КЕВР заради новите тарифи за пренос на газ"}
{"url": "http://www.focus-news.net/news/2017/08/29/2430264/odmvr-pazardzhik-golyamo-kolichestvo-narkotitsi-sa-izzeti-ot-kashta-v-peshtera.html", "text": "Голямо количество наркотици са иззети от къща при акция на служители от Районното управление на полицията в Пещера, съобщиха от пресцентъра на ОДМВР-Пазарджик. Това е станало вчера по време на специализирана полицейска операция по противодействие на производството и разпространението на наркотични вещества. На пътя между Пещера и Брацигово в местността „Милева чешма“ автопатрул засякъл паркиран лек автомобил „Пежо“. Оказало се, че возилото е управлявано от стар познайник на органите на реда - мъж на 37 години от брациговското село Козарско. Мъжът има предишни криминални регистрации за отглеждане и разпространение на наркотици. У него пристигналите на мястото криминалисти открили две саморъчно направени цигари с марихуана. Дежурна група от районното управление извършила претърсване в жилището на мъжа в село Козарско. Вътре полицаите открили 17 саксии с растения с височина между 0.80 м и 1.5 м, които при направения полеви наркотест реагирали положително на марихуана. Общото количество на растенията е около 5.3 кг., като са намерени още около 200 грама суха марихуана, 11 грама семена на канабис, 40 таблетки „Субоксон“, лампа за осветление на растенията и електронна везна. Мъжът е задържан в ареста за срок от 24 часа , а спрямо него е образувано полицейско производство. Откритата дрога и оборудване са иззети, работата по случая продължава.", "date": "2017.08.29", "title": "ОДМВР-Пазарджик: Голямо количество наркотици са иззети от къща в Пещера"}
{"url": "http://www.focus-news.net/news/2017/08/29/2430265/sofiya-14-chuzhdentsi-bez-dokumenti-za-samolichnost-sa-ustanoveni-na-paten-vazel-muhovo-v-posoka-plovdiv-shofyorat-na-mikrobusa-s-koyto-sa-prevozvani-e-zadarzhan.html", "text": "На 28 август около 16.45 часа в РУ- Ихтиман е съобщено, че на пътен възел „Мухово“ в посока Пловдив от микробус са слезли група хора, най- вероятно чужденци. Това съобщиха от пресцентъра на МВР. На място веднага били изпратени полицейски патрули от РУ- Ихтиман и РУ- Костенец, които установили три жени, двама мъже и девет деца, всичките без документи за самоличност, по техни данни- сирийци. Групата била отведена в РУ-Костенец. След незабавни оперативно-издирвателни действия автомобилът, превозвал чужденците, е установен и спрян на автомагистрала „Тракия“ в района на ханче Калугерово. За срок до 24 часа е задържан водачът - 44- годишен старозагорец. По случая е образувано досъдебно производство.", "date": "2017.08.29", "title": "София: 14 чужденци без документи за самоличност са установени на пътен възел „Мухово“ в посока Пловдив, шофьорът на микробуса, с който са превозвани, е задържан"}
{"url": "http://www.focus-news.net/news/2017/08/29/2430266/haskovo-dvama-mazhe-sa-zadarzhani-sled-sbivane-mezhdu-rodnini-v-koeto-sa-uchastvali-okolo-20-dushi.html", "text": "На 28 август двама мъже от Симеоновград са задържани след сбиване между роднини. Това съобщиха от пресцентъра на МВР. Благодарение на намесата на униформените, е предотвратено разрастването на скандала. Сигнал за конфликта, възникнал на ул.„В.Левски” между двама братя /на 28 и 30 години/ и други двама мъже /на 31 и 49 години/, е подаден снощи. Към групата се включили още двайсетина души, всички в роднински взаимоотношения. На място веднага били изпратени полицаи и жандармеристи, които били „посрещнати“ от двамата братя с обиди и заплахи. По-големият ударил полицай с юмрук в лицето и скъсал униформената му тениска. Последвало задържането на двамата родственици, на които са им съставени актове по Указа за борба с дребното хулиганство. Уведомена е Районната прокуратура в Харманли.", "date": "2017.08.29", "title": "Хасково: Двама мъже са задържани след сбиване между роднини, в което са участвали около 20 души"}
{"url": "http://www.focus-news.net/news/2017/08/29/2430267/dobrich-zapazvaneto-na-selskostopanska-akademiya-kato-edinen-moshten-i-silen-tsentar-za-razvitie-na-agrarnata-nauka-v-stranata-e-badeshtata-viziya-na-neyniya-predsedatel.html", "text": "Запазването на Селскостопанска академия (СА) като единен, мощен и силен център за развитие на аграрната наука в страната е отправната точка за развитие занапред. Това каза в Добрич пред журналисти след откриването на специализираното международно изложение „Селското стопанство и всичко за него“ председателят на Селскостопанската академия проф. Васил Николов, предаде кореспондентът на Радио „Фокус” – Варна. Проф. Николов посочи, че идеята само няколко института да останат към академията, а останалите да преминат към висши учебни заведения, е несъстоятелна и това няма да се осъществява. \r\n„От тук нататък работим за единна, силна академия. Що се отнася конкретно за Добруджанския институт, в момента искаме да предложим финансирането на СА от страна на държавата да бъде по един малко по-особен параграф, който да даде възможност самата академия да управлява своите средства. Ако това нещо се случи, парите, които изкарва даден институт, основната част от тях трябва да останат в него. В момента не е така. Парите, които се изкарват, се централизират и след това се разпределят в рамките на академията“, коментира проф. Николов. \r\nПо думите му много от институтите към Академията годишно реализират печалба от научни продукти, сортове, нови технологии и т.н. Идеята е част от тази печалба да бъде заделяна в общ фонд за развитие на академията. Процентът ще бъде определен по-нататък. Останалата част от печалбата според председателя на СА трябва да остава в самия даден институт, което ще му даде възможност за реинвестиране и адекватно заплащане на специалистите и научните работници. \r\n\"Желанието е тази промяна във финансовото управление да бъде предложена при приемане на Закона за държавния бюджет\", подчерта проф. Васил Николов и допълни: „Ако това нещо не се случи, Академията ще продължава да вегетира“. Според нейния сегашен председател има много качествени хора, които работят в институтите й, а ДЗИ край Генерал Тошево е бил един от първите посетени от проф. Николов. По думите му в него има прекрасни продукти и сортове, разработени в Добруджа, а това, което е най-ценно е, че в този институт работи принципът на приемствеността – всичко добро, създадено в годините назад, е запазено и развивано, което носи полза в много аспекти. \r\nЖулиета НИКОЛОВА", "date": "2017.08.29", "title": "Добрич: Запазването на Селскостопанска академия като единен, мощен и силен център за развитие на аграрната наука в страната е бъдещата визия на нейния председател"}
{"url": "http://www.focus-news.net/news/2017/08/29/2430268/die-sueddeutsche-zeitung-prokuraturata-povdigna-obvineniya-sreshtu-mazha-izvarshil-napadenie-sreshtu-borusiya-dortmund.html", "text": "Четири месеца и половина след нападението срещу автобус на германския отбор по футбол от Първа Бундеслига „Борусия Дортмунд“, Прокуратурата обвини 28-годишния заподозрян в опит за убийство. Това съобщиха властите в Дортмунд във вторник, пише баварският ежедневник Die Frankfurter Allgemeine Zeitung.\r\nСпоред следователите 28-годишният Сергей В. е извършил престъплението с цел печалба на пари. Сега срещу него е повдигнато обвинение за опит за убийство, като от Прокуратурата припомниха, че в превозното средство е имало 28 души. Агенция „Фокус“ припомня:\r\nВ резултат на атаката срещу автобуса на клубния отбор по футбол „Борусия Дортмунд“  пострадаха двама души – един от играчите на тима и полицейски служител. Нападението срещу превозното средство на отбора от Първа Бундеслига бе извършено на 11 април около 19.15 часа (местно време), когато три заложени експлозива избухнаха в близост до превозното средство на отбора, който трябваше да излезе срещу „Монако“ в двубой от Шампионска лига на стадион „Сигнал Идуна Парк“.Тереза Герова", "date": "2017.08.29", "title": "Die Sueddeutsche Zeitung: Прокуратурата повдигна обвинения срещу мъжа, извършил нападение срещу „Борусия Дортмунд“"}
{"url": "http://www.focus-news.net/news/2017/08/29/2430269/burgas-nad-300-dvoyki-shte-uchastvat-v-32-to-izdanie-na-mezhdunarodniya-turnir-po-sportni-tantsi-kupa-burgas.html", "text": "Над 300 танцови двойки от Германия, Русия, Сърбия, Полша, Унгария, Латвия, Гърция, Испания, Швейцария, Албания, Дания, Италия, Турция, Румъния, Молдова и България ще вземат участие в 32- то издание на Международния турнир по спортни танци „Купа Бургас“. Това съобщават от Община Бургас. Престижното състезание ще се проведе на 2 и 3 септември в зала „Младост“. Организатори са БФСТ, Община Бургас и КСТ“ Бургас 1975″.Това стана ясно на пресконференция, в която взеха участие зам.-кметът по здравеопазване, социални дейности и спорт д-р Лорис Мануелян, председателят на КСТ „Бургас 1975“ Андрей Тодоров и представители на УС на клуба.\r\nМеждународният турнир по традиция се провежда под патронажа на кмета на Бургас Димитър Николов.\r\n„25 двойки на КСТ „Бургас 1975″ ще участват в състезанието, като очакванията са, че 15 от тях ще заемат призови места“, обясни Андрей Тодоров, председател на КСТ „Бургас 1975“. Той уточни, че топ двойката Константин Тодоров и Андра Линте, 8 -кратни шампиони в латиноамериканските танци, има отлични шансове за поредна титла, преди да премине от групата на Аматьори в Професионалисти следващата година.\r\nЗа трети път в рамките на двата състезателни дни ще се проведе турнирът „Изгряващи звезди“. В него могат да участват двойки, влезли скоро в група над 19 години. Турнирът дава възможност на участниците за изява пред публика, представяне пред съдиите и заявка за техните сериозни амбиции за бъдещи успехи.\r\nЗа трети път ще се проведе и Международния турнир за групите до 21 години. Тук се състезават заедно групите младежи и аматьори, което дава възможност на младежите между 19 и 21 години, които преминават в групата на аматьори, да премерят сили със състезателите от по-високия ранг.\r\nПредседател на съдийската комисия, в която ще има представители на 12 нации, ще бъде Ненад Ефтич от Сърбия.", "date": "2017.08.29", "title": "Бургас: Над 300 двойки ще участват в 32-то издание на Международния турнир по спортни танци „Купа Бургас“"}
{"url": "http://www.focus-news.net/news/2017/08/29/2430270/dobrich-okrazhnata-prokuratura-protestira-tekstove-v-naredbi-na-obshtinite-v-shabla-i-kavarna.html", "text": "Окръжната прокуратура в Добрич атакува с протести в Добричкия административен съд незаконосъобразни текстове в наредби на общините Шабла и Каварна за ползването на озвучителни уредби и оркестри на открито в заведения за хранене и развлечение, които се намират близо до жилищните райони на градовете. Това съобщиха от пресцентъра на Апелативна прокуратура – Варна.\r\nТекстовете и в двете местни наредби противоречат на действащата норма в Закона за защита от шума в околната среда, където забраната за озвучаване на открити площи е времево установена в интервала от 23.00 до 7.00 часа. В приетите общински наредби от общинските съвети в Шабла и Каварна се забранява ползването на озвучаване на открито от 14.00 до 16.00 часа и след 24.00 часа в обекти, които се намират на по-малко от 200 метра от жилищни сгради за Шабла и в урбанизираната територия на Каварна.  \r\nТекстовете в местните общински наредби бламират законовите разпоредби и заради това са незаконосъобразни. С двата протеста Окръжната прокуратура в Добрич иска от Административния съд те да бъдат отменени.", "date": "2017.08.29", "title": "Добрич: Окръжната прокуратура протестира текстове в наредби на общините в Шабла и Каварна"}
{"url": "http://www.focus-news.net/news/2017/08/29/2430271/yambol-nepalnoletno-momche-e-prostrelyano-s-vazdushna-pushka-ot-negov-vrastnik-pri-konflikt-nyama-opasnost-za-zhivota-mu.html", "text": "На 28 август около 13.30 часа в РУ – Тунджа е получен сигнал от жител на село Маломир, че през нощта, с въздушна пушка е било простреляно непълнолетно  момче. Това съобщиха от пресцентъра на МВР. С цел изясняване на случая били предприети незабавни оперативно-издирвателни и процесуални действия. Според събраните първоначални данни инцидентът е станал в ранните часове на деня. След възникнал конфликт между двама младежи, при който единият е стрелял с въздушна пушка в крака на опонента си. При извършения медицински преглед и освидетелстване от съдебен лекар е установено, че сачми са попаднали в  областта на двата крака на непълнолетния, който е настанен за лечение, без опасност за живота. Въздушната пушка е предадена на разследващите. За случая е уведомен дежурен прокурор от Районна прокуратура – Ямбол. Работата продължава в рамките на образуваното  бързо производство за извършено престъпление по  чл.131, ал.1. т.12 от НК.", "date": "2017.08.29", "title": "Ямбол: Непълнолетно момче е простреляно с въздушна пушка от негов връстник при конфликт, няма опасност за живота му"}
{"url": "http://www.focus-news.net/news/2017/08/29/2430272/veliko-tarnovo-gradat-posreshta-golemite-zvezdi-na-balgarskata-stsena-na-20-septemvri.html", "text": "Велико Търново посреща най-големите звезди на българската сцена. Това съобщиха от пресцентъра на Община Велико Търново. На 20 септември градът ще бъде домакин на ударния финал на Happy Energy Tour. Сцената ще бъде изградена в района на цирковата площадка до бул. „Никола Габровски“ и пътен възел „Качица“. Гостуването на най-популярните български изпълнители ще превърнат Старата столица в най-горещата точка у нас.\r\nПървоначално Велико Търново не бе включено в настоящото издание на турнето. След стотици запитвания от страна местните фенове и младите хора кметът Даниел Панов проведе разговори с организаторите на голямото събитие. В резултат Coca-Cola The Voice Happy Energy Tour организира най-голямата изненада за сезона – грандиозен концерт в града на Асеневци. За всички почитатели на хитовата българска музика изпълнителите ще представят своите най-популярни и най-нови песни. \r\nАктуална информация за датите, локациите и подробности за наградите ще бъде публикувана в страниците на организаторите в социалните мрежи.", "date": "2017.08.29", "title": "Велико Търново: Градът посреща големите звезди на българската сцена на 20 септември"}
{"url": "http://www.focus-news.net/news/2017/08/29/2430273/periferiyata-na-pozhara-v-kresnenskoto-defile-e-kontrolirana-iztsyalo-i-nyama-goryashti-uchastatsi-obzor.html", "text": "Шести ден продължава борбата с големия горски пожар в Кресненското дефиле, който тръгна от село Мечкул в четвъртък, 24 август. На терен от сутринта са над 600 души пожарникари, горски, военни и доброволци от цялата страна.\r\nПериферията на пожара в Кресненското дефиле е контролирана изцяло и няма горящи участъци. За това информира инж. Дамян Дамянов, директор на Югозападно държавно предприятие (ЮЗДП). По думите му към този момент се гасят участъци, в които има огнища и дънери. Инж. Дамянов подчерта, че  няма горящо място, а само тлеещи райони, които пушат и ги локализират. По думите му дъждът също много е помогнал, като работата продължава.\r\nДиректорът на Главна дирекция „Пожарна безопасност и защита на населението“ главен комисар Николай Николов допълни, че навсякъде по периметъра на пожара в Кресненското дефиле е спокойно, но пожарът не е погасен.  \"Няма никакво пламъчно горене. Единични са огнищата, които продължават да тлеят, но те не са опасни\", уточни той. По думите му хеликоптерът ще остане в Симитли в готовност. Главен комисар Николов поясни, че ще се редуцира количеството хора, но пожарникари ще останат на място. Николов каза още, че екипите ще останат още няколко дни на място да наблюдават внимателно ситуацията, за да не допусне възобновяване на пожара. \r\nМинистърът на вътрешните работи Валентин Радев съобщи, че тъй като огнищата в Кресненското дефиле са локализирани, ограничени и овладени, се закрива Кризисния щаб. Той отново предупреди хората да внимават, когато боравят с огън, заради опасността от възникване на пожари. По думите на му продължават разпитите за пожара в Кресненското дефиле.\r\nСлед отмяната на евакуацията на село Влахи, са се завърнали 16 души в селото, но полицейското присъствие остава. За това информира директорът на ОДМВР – Благоевград старши комисар Николай Хаджиев. В района на Ощава, Стара Кресна и на Главен път Е – 79 се  води наблюдение на обстановката. Старши комисар Хаджиев уточни, че съвместно с ПБЗН и други структури на МВР ще останат там до пълното приключване на мероприятието.\r\nЛора КАЛЧЕВА", "date": "2017.08.29", "title": "Периферията на пожара в Кресненското дефиле е контролирана изцяло и няма горящи участъци (ОБЗОР)"}
{"url": "http://www.focus-news.net/news/2017/08/29/2430274/afp-poslanikat-na-severna-koreya-pri-oon-zashtiti-upotrebata-na-tvardi-kontramerki.html", "text": "Посланикът на Северна Корея при ООН в Женева във вторник защити използването на „твърди контрамерки\" срещу агресията на САЩ, часове след като Пхенян изстреля балистична ракета над Япония, предава AFP.\r\n„Сега, когато САЩ открито заявиха своето враждебно намерение към Северна Корея, като извършиха съвместни агресивни военни учения, въпреки многократните предупреждения... моята страна има всички основания да реагира с твърди контрамерки, за да упражни правото си на самозащита\", заяви Хан Тае-Сонг заяви в рамките на Конференцията по разоръжаването.Тереза Герова", "date": "2017.08.29", "title": "AFP: Посланикът на Северна Корея при ООН защити употребата на „твърди контрамерки“"}
{"url": "http://www.focus-news.net/news/2017/08/29/2430275/afp-frantsiya-shte-bade-domakin-na-nova-sreshta-na-varha-za-klimata.html", "text": "На 12 декември Франция ще бъде домакин на международна среща на върха, на която ще бъде направен преглед на напредъка по Парижкото споразумение за климата от декември 2015 г., потвърди във вторник президентът Емануел Макрон, предава AFP.\r\nМакрон подчерта, че форумът, който ще се проведе две години след подписването на историческия документ, има за цел да мобилизира средствата за борба с изменението на климата.Тереза Герова", "date": "2017.08.29", "title": "AFP: Франция ще бъде домакин на нова среща на върха за климата"}
{"url": "http://www.focus-news.net/news/2017/08/29/2430276/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” по Радио „Фокус“ – Пловдив днес ще ви информираме за Доброволческия лагер, който ще се проведе от 31 август до 1 септември в Карлово. Инициативата е под патронажа на кмета на Карлово д-р Емил Кабаиванов. Тя се организира за втора поредна година, като мотото през 2017-та е „Добрите стъпки създават посока“. Подробности ще научим от координатора на инициативата Рени Ангелова.\r\nВ предаването днес ще говорим и за село Домлян. Населеното място ще отбележи своя празник на 5-ти септември с традиционен събор и среща на няколко поколения жители. Повече ще ни разкаже кметът на село Домлян Мано Несторов. Той ще ни представи също възможностите за туризъм в населеното място, стратегията за привличане на повече туристи, както и предстоящите важни инфраструктурни ремонти.\r\nПоследна спирка в предаването ни днес е село Климент – едно от малкото населени места, поддържащи тезата, че автентичният фолклор няма да бъде изгубен между редовете на историята, а ще бъде вечна опора на поколенията, а с това и на техните традиции. С кмета на селото Мано Манов ще коментираме бъдещето на българския автентичен фолклор и съществуването на негов паралелен образ, изпълнен с видоизменения, наслагвания през годините, с кич и отдалечаване от изначалната идея и мисия. Дали селата и читалищата на тяхна територия остават „огнищата“ на фолклора? Ще се прекъсне ли връзката между поколенията, въпреки опитите за запазването й чрез фолклор? Как младите да бъдат приобщени към фолклора и да се възпитават в любов към него? Отговорите на всички тези въпроси ще чуете в последните минути на предаването „Часът на Карлово“ от кмета на село Климент, ръководител на фолклорните състави и изявен фолклорист – Мано Манов.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Тони Михайлов.", "date": "2017.08.29", "title": "Акценти в предаването „Часът на Карлово” по Радио „Фокус” – Пловдив"}
{"url": "http://www.focus-news.net/news/2017/08/29/2430277/kyustendil-20-hilyadi-leva-dopalnitelno-otpuska-obshtinata-za-remont-na-detskite-ploshtadki-v-grada.html", "text": "20 хиляди лева допълнително отпуска Община Кюстендил за ремонт на детските площадки в града. Това съобщи пред журналисти зам.-кметът на Община Кюстендил Надя Каратова, предаде репортер на Радио „Фокус” – Кюстендил.  По думите й до дни ще бъде обявен търг за фирма изпълнител на предвидените ремонтни дейности. Първоначално след оглед за подобряване състоянието на около двадесетте детски и спортни площадки в града са били заложени 36 000 лева, някои от ремонтните дейности обаче са извършени от Общинско предприятие „Чистота”. В кв. „Бузлуджа” е почистена детска площадка, както и в кв. „Герена”. Налага се подмяна на някои специфични съоръжения, оборудване и детайли, която ще извърши наета фирма.\r\nВенцеслав ИЛЧЕВ", "date": "2017.08.29", "title": "Кюстендил: 20 хиляди лева допълнително отпуска Общината за ремонт на детските площадки в града"}
{"url": "http://www.focus-news.net/news/2017/08/29/2430278/gd-granichna-politsiya-5-kilometrova-kolona-ot-avtomobili-se-e-obrazuvala-na-gkpp-kapitan-andreevo-na-vlizane-v-stranata.html", "text": "На ГКПП „Капитан Андреево“ се е образувала 5-километрова колона от чакащи автомобили на влизане в страната. Това съобщиха от пресцентъра на ГД „Гранична полиция“, като информацията за трафика на българските гранични контролно-пропускателни пунктове е към 13.30 часа. На ГКПП „Дунав мост-Видин“ и „Дунав мост-Русе“ на изход от страната има по 2 км колони от товарни автомобили. На ГКПП „Капитан Петко войвода“ трафикът на влизане в страната е интензивен, на ГКПП „Кулата“ и ГКПП „Маказа“ на вход и изход трафикът е интензивен. На ГКПП „Калотина“ на изход от страната трафикът е интензивен за леки автомобили. На българо-македонската граница трафикът е нормален на всички гранични контролно пропускателни пунктове. Фериботът Оряхово - Бекет работи само в светлата част от деня поради ниско ниво на река Дунав.", "date": "2017.08.29", "title": "ГД „Гранична полиция“: 5-километрова колона от автомобили се е образувала на ГКПП „Капитан Андреево“ на влизане в страната"}
{"url": "http://www.focus-news.net/news/2017/08/29/2430279/silistra-dvama-sa-postradalite-pri-katastrofata-na-patya-tutrakan-ruse-v-uchastaka-nova-cherna-staro-selo.html", "text": "Двама са пострадалите при катастрофата между лек автомобил и бус на пътя Тутракан - Русе в участъка Нова Черна – Старо село.  Това съобщи за Радио „Фокус“ - Шумен Красимира Радева, говорител на ОДМВР- Силистра. Жената, водач на лекия автомобил, която е тежко пострадала, е на 34 години. Със счупени ребра е водачът на лекотоварния автомобил, на 49 години. Огледът на мястото на пътното произшествие продължава.\r\nИвелина ИВАНОВА", "date": "2017.08.29", "title": "Силистра: Двама са пострадалите при катастрофата на пътя Тутракан - Русе в участъка Нова Черна – Старо село"}
{"url": "http://www.focus-news.net/news/2017/08/29/2430280/mkd-makedoniya-nikos-kodzias-sakrati-prestoya-si-v-skopie-nyama-da-razgovarya-za-spora-s-imeto.html", "text": "Вместо двудневна визита, министърът на външните работи на Гърция Никос Кодзиас ще пристигне на еднодневно посещение в Скопие, където няма да разговаря за спора с името. Така изглежда програмата на първия дипломат на Атина, който ще пристигне в македонската столица на 31 август, предава електронното издание МКД.\r\nВ Гърция, според неофициална информация, цари оптимизъм за посещението, но не и прекомерни очаквания за него, особено по отношение на по-нататъшно засилване на сътрудничеството между двете страни и подобряването на климата на доверие между тях. Що се отнася до въпроса за името, както твърдят неофициално гръцки дипломатически източници, срещите в Скопие ще се използват за „напипване на пулса\", тъй като гръцката страна не е убедена, че в Македония има готовност за подобни преговори.\r\nОт друга страна, в Атина са категорични, че Гърция е единствената страна в региона, която няма териториални претенции към северната си съседка и поддържа стабилността, териториалната цялост и суверенитета на Македония.\r\nСпоред гръцки медии не е изключено Кодзиас да припомни за „провокативните действия на Скопие“, т.е. представянето й на спортни състезания под конституционното й име и случая с македонския консул в Торонто Йовица Палашевски.\r\nСпоред неофициална информация, в Скопие гръцкият външен министър ще се срещне с колегата си Никола Димитров, а също и с президента Георги Иванов, с премиера Зоран Заев и други политически лидери.Тереза Герова", "date": "2017.08.29", "title": "МКД (Македония): Никос Кодзиас съкрати престоя си в Скопие, няма да разговаря за спора с името"}
{"url": "http://www.focus-news.net/news/2017/08/29/2430281/stanka-mihova-sotsialno-podpomagane-blagoevgrad-postradalite-pri-pozhara-v-kresnenskoto-defile-mogat-da-podadat-molba-deklaratsiya-za-otpuskane-na-pomosht-do-320-leva.html", "text": "Пострадалите при пожара в Кресненското дефиле могат да подадат молба-декларация за  отпускане на помощ до 320 лева. Това каза за Радио „Фокус“-Пирин Станка Михова, експерт в Регионална дирекция „Социално подпомагане“-Благоевград. „Те трябва да докажат, че действително имат щети. Колегите отиват на социална анкета, за да се установи дали има някаква щета. Прави се социален доклад и предложение пред директора, като той излиза със своя заповед“, каза Михова. \r\nТя подчерта, че месец след подаване на документа се изплаща сумата. „Ако бъде подадено през август, ще им бъде изплатено през септември. Условието е адресът да съвпада с настоящия адрес на лицето“, каза още Михова. Тя подчерта, че представители на Регионална дирекция „Социално подпомагане“-Благоевград се намират при пострадалите и са ги информирали за тази възможност, като към момента няма подадени заявления.\r\nЛора КАЛЧЕВА", "date": "2017.08.29", "title": "Станка Михова, Социално подпомагане-Благоевград: Пострадалите при пожара в Кресненското дефиле могат да подадат молба-декларация за  отпускане на помощ до 320 лева"}
{"url": "http://www.focus-news.net/news/2017/08/29/2430282/plovdiv-pp-gerb-shte-dade-preskonferentsiya.html", "text": "В 15,30 часа ПП ГЕРБ ще даде пресконференция в офиса на партията в гр. Пловдив, съобщиха от пресцентъра на партията. В пресконференцията ще участва председателят на Комисията по бюджет и финанси в НС и член на ИК на ГЕРБ Менда Стоянова.", "date": "2017.08.29", "title": "Пловдив: ПП ГЕРБ ще даде пресконференция"}
{"url": "http://www.focus-news.net/news/2017/08/29/2430283/liderat-na-bsp-korneliya-ninova-sluchvashtoto-se-v-smg-e-sledstvie-prichinata-e-v-ministerstvoto-na-obrazovanieto.html", "text": "Искаме изслушване на министъра в Комисията по образование Това заяви по време на брифинг лидерът на БСП Корнелия Нинова, съобщиха от пресцентъра на партията.  „И управляващите, и ние смятаме, че образованието трябва да е приоритетна политика. Всички виждате случващото се със СМГ. Няма да го коментираме, защото то е следствие. Паническите действия на зам.-министърката на образованието и на инспектората е да се покрие причината, защото е абсолютно недопустимо да съсипваш авторитета на емблематично училище за България, да използваш деца, учители и родители, за да си прикриеш частните интереси – събиране на такси от деца и неотчитане на резултати както трябва- е голям проблем. Всички сигурно знаете, че става дума за състезанието „Кенгуру”“, обясни Нинова. „Министерството на образованието има отговорност за провеждането му. Тази година е имало двама организатори – Съюзът на математиците в България и едно сдружение – асоциация. МОН, което носи отговорност,  допуска председателят на това сдружение да е председател на Националната комисия. Допуска резултатите на състезанието, проведено от това сдружение, да бъдат качени на неговата страница, на не на страницата на Министерството на образованието. От Съюза на математиците твърдят, че децата, които са се явили при тях са постигнали по-добър коефициент на успеваемост, отколкото тези - при   паралелното сдружение. И всичко това под погледа на МОН“, каза още тя. „Това сдружение, за да проведе такова състезание, е събрало такси и от децата. Това е истинският конфликт. И това съсипва авторитета на СМГ. Става дума за пари, частни интереси и че МОН толерира това. Съюзът на математиците твърдят, че са предупреждавали за тази ситуация и какво ще се случи. В СМГ не е проблемът, който се представя пред обществото, а в сбърканата работа на правителството, на министерството, което толерира частни интереси, не си е свършило работата да качи протоколите от двете състезания, от двата организатора- да се види разликата. И което е допуснало председателят на второто сдружение – асоциация да е председател на  Националната комисия, която обобщава ситуацията“, поясни Нинова. „Това е конфликт на интереси. И сега да си измиваш ръцете с децата- е абсолютно недопустимо. Затова, с началото на парламентарния сезон ще имаме питане към министъра на образованието, изслушвания в Комисията по образование на министъра и на всички страни. Ако образованието ще ни е приоритет на всички- да е стойностна и истинска политика. Ако само ще говорят, че им е приоритет, а зад завесите се случва това, то и малкото останало от образованието, ще го досъсипят. На това ние ще се противопоставим“, коментира тя.", "date": "2017.08.29", "title": "Лидерът на БСП Корнелия Нинова: Случващото се в СМГ е следствие, причината е в министерството на образованието"}
{"url": "http://www.focus-news.net/news/2017/08/29/2430284/ipn-igor-dodon-izrazi-gotovnostta-si-da-promeni-sastava-na-varhovniya-savet-za-sigurnost-na-moldova.html", "text": "Президентът на Молдова Игор Додон заяви своята готовност да направи промени в състава Върховния съвет за сигурност, предава агенция IPN.\r\nИзявлението му идва след като представители на правителството и управляващата коалиция, обявиха, че ще бойкотират срещата на Върховния съвет за сигурност, насрочена за 29 август. Додон коментира, че „те или нямат достатъчно аргументи, за да защитят позицията си, или просто предпочитат да не поемат отговорност за направените жестове.“\r\nПо думите на президента, част от дневния ред са въпросите за обявяването на руския вицепремиер за „персона нон грата“, нередностите, извършени в процеса на продажба на неизползваната от армията собственост и дейността на чуждестранните разузнавателни служби на територията на Молдова. \r\n„Те съзнателно се опитват да блокират инициативите на президента за възстановяване на добрите стратегически и икономически връзки с Русия“, заяви Додон, като добави, че случаят с Рогозин е просто претекст и всъщност бойкотът е действие, продиктувано от „отвъд океана“. \r\nПо-рано вицепредседателят на Демократическата партия Андриан Канду обяви, че администрацията на правителството и парламента няма да вземе участие в срещата на Върховния съвет за сигурност, тъй като дневния ред включва въпроси, които не са в компетенцията на Съвета или на президента.", "date": "2017.08.29", "title": "IPN: Игор Додон изрази готовността си да промени състава на Върховния съвет за сигурност на Молдова"}
{"url": "http://www.focus-news.net/news/2017/08/29/2430285/plovdiv-110-uchastnitsi-shte-se-vklyuchat-vav-vtoroto-izdanie-na-dobrovolcheskiya-lager-v-karlovo.html", "text": "110 участници ще се включат във второто издание на Доброволческия лагер в Карлово. Това съобщи за Радио „Фокус“ - Пловдив Рени Ангелова, координатор на инициатива. Събитието ще се проведе от 31 август до 1 септември в Карлово. „Целта на Доброволческия лагер е да популяризира доброволческата кауза. Освен това се стремим да насърчим активното участие в изграждането на гражданско общество“, добави още Ангелова. По думите ѝ най-малкият доброволец в тазгодишното издание е само на 6 години. Изявите и дейностите ще се проведат в парк „Здраве“, където ще бъдат разположени различни работилници. „Участниците в лагера ще оставят своята следа от доброволческото си призвание,“ коментира още Рени Ангелова. Тя посочи, че мотото през 2017-та е „Добрите стъпки създават посока“. Инициативата е под патронажа на кмета на Карлово д-р Емил Кабаиванов.\r\nКристиян ГАРОВ", "date": "2017.08.29", "title": "Пловдив: 110 участници ще се включат във второто издание на Доброволческия лагер в Карлово"}
{"url": "http://www.focus-news.net/news/2017/08/29/2430286/aktsenti-v-predavaneto-panagyurishte-stolitsa-na-svobodata-po-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище в рубриката ни „Панагюрище днес“ ще чуете повече за започналите ремонти и благоустрояване на улици в различните населени места на общината. Какви дейности се извършват в село Елшица ще чуем от кмета Митко Кочев. Във втората част на предаването в рубриката ни „Хора и традиции“ ще ви разкажем за един от одобрените проекти за финансиране на младежки дейности. Проектът „Вече знам и мога повече“ на Сдружение за развитие на малки европейски селища „Идея“, село Бъта ще получи финансиране в размер на 2 830 лева, а какви дейности са предвидени в него ще чуем от кмета на селото Георги Александров. В рубриката ни „Минало славно“ ще се върнем назад във времето, когато на 2 септември 1885 година Панагюрище поема инициативата и най-напред тук се провъзгласява единството между Княжество България  и Източна Румелия. Повече за събитието ще разкаже директорът на Историческия музей в средногорския град доц. д-р Атанас Шопов. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.08.29", "title": "Акценти в предаването „Панагюрище – столица на свободата“ по Радио „Фокус“ – Пазарджик"}
{"url": "http://www.focus-news.net/news/2017/08/29/2430287/fox-news-broyat-na-zhertvite-na-uragana-harvi-v-sasht-dostigna-do-14-dushi.html", "text": "Броят на жертвите, загинали след връхлитането на урагана „Харви“ в американския щат Тексас, достигна до 14 души, след като властите потвърдиха смъртта на четири деца и техните прабаба и прадядо, предава новинарският телевизионен канал Fox News.\r\nСиноптиците алармират, че бурята ще удари повторно Тексас. Прогнозите се за обилни превалявания и през следващите дни. Междувременно голяма част от Хюстън, четвъртият по големина град в САЩ, остава под вода, а центровете за временен подслон на населението бяха запълнени още в понеделник.Тереза Герова", "date": "2017.08.29", "title": "FOX News: Броят на жертвите на урагана „Харви“ в САЩ достигна до 14 души"}
{"url": "http://www.focus-news.net/news/2017/08/29/2430288/stara-zagora-po-malko-ot-2000-bileta-ostavat-za-titanichniya-sblasak-mezhdu-legendite-na-barselona-i-otbora-na-hristo-stoichkov-v-grada-na-20-septemvri.html", "text": "Ограничено количество билети остават за грандиозната футболна среща между Дрийм тийма на Барселона и отбора на Христо Стоичков, която ще се проведе на 20 септември на стадион “Берое” в Стара Загора. По-малко от 2000 пропуска за звездното събитие могат да бъдат закупени от мрежата на Eventim в цялата страна, както и от специалната каса пред сградата на Община Стара Загора. Това съобщиха от пресцентъра на Общината.\r\nСамо месец преди титаничния сблъсък на каталунците срещу родните футболни легенди, от тикет компанията, разпространяващата билетите за паметния мач, съобщават, че интересът е огромен. Цените на пасовете започват от 30 лв., а за всеки фен, закупил VIP пропуск, организаторите са подготвили специален подарък в деня на събитието. \r\nДрийм тиймът на Барселона ще се изправи срещу отбора на Стоичков на 20 септември 2017 г. на стадион „Берое“ в 20:00 часа. Билети за звездния футболен мач търсете в мрежата на Eventim, както и на специалната каса пред Община Стара Загора. \r\nЦена на билетите: от 30 лв. до 80 лв., VIP билети – 200 лв.\r\nПовече информация може да се намери на официалната страница на събитието: \"Дрийм тиймът на Барселона срещу отбора на Христо Стоичков\".", "date": "2017.08.29", "title": "Стара Загора: По-малко от 2000 билета остават за титаничния сблъсък между легендите на Барселона и отбора на Христо Стоичков в града на 20 септември"}
{"url": "http://www.focus-news.net/news/2017/08/29/2430289/blagoevgrad-rayonnata-prokuratura-shte-provede-brifing-otnosno-obrazuvanoto-dosadebno-proizvodstvo-za-pozhara-v-kresnenskoto-defile.html", "text": "Днес, от 15:45 часа, Районна прокуратура – Благоевград ще проведе брифинг относно образуваното досъдебно производство за пожара в Кресненското дефиле, съобщиха от пресцентъра на Апелативна прокуратура – София. Районният прокурор Борислав Ковачки и директорът на ОД на МВР – гр. Благоевград Николай Хаджиев ще изложат подробности за хода на разследването. \r\nСъбитието ще се състои в Заседателната зала на Окръжна прокуратура – Благоевград.", "date": "2017.08.29", "title": "Благоевград: Районната прокуратура ще проведе брифинг относно образуваното досъдебно производство за пожара в Кресненското дефиле"}
{"url": "http://www.focus-news.net/news/2017/08/29/2430290/silistra-vazstanoveno-e-dvizhenieto-po-pat-ll-21-tutrakan-ruse-v-uchastaka-nova-cherna-staro-selo.html", "text": "Възстановено е движението по път ll-21 Тутракан-Русе, в участъка Нова Черна - Старо село. Това съобщиха от пресцентъра на Агенция \"Пътна инфраструктура\" (АПИ). Трафикът временно се осъществяваше в една лента, поради катастрофа.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.29", "title": "Силистра: Възстановено е движението по път ll-21 Тутракан-Русе, в участъка Нова Черна - Старо село"}
{"url": "http://www.focus-news.net/news/2017/08/29/2430291/112-ua-poslanikat-na-ukrayna-v-sofiya-nastoya-balgarskite-vlasti-da-razsledvat-intsidenta-s-flaga-na-dnr.html", "text": "Посланикът на Украйна в България Микола Балтажи изисква разследване на провокацията по време на честванията, посветени на 140-годишнината от битката при Шипка, когато в ефира на българска телевизия бе показано знамето на Донецката народна република. Това съобщиха от пресслужбата на Министерството на външните работи на Украйна, предава 112 UA.\r\n„Аз съм дълбоко притеснен и възмутен от флага на Донецката народна република в Шипка. Считам това за подигравка на възпоменанието на украинските войници и истинските бунтовници, които освободиха българската земя. Настоявам за разследването на тази мръсна провокация от страна на българските власти\", отбеляза Балтажи.\r\nГрупата от хора, които разгърнаха флаг със знак \"Донецка народна република\", беше показана в ефира на българска телевизия. \r\nЧестванията на годишнината от битката при Шипка се състояха на 26 август. Тя е едно от най-известните и ключови събития в Руско-турската война през 1877-1878 г. Президентът на България Румен Радев също взе участие в тържествата.Тереза Герова", "date": "2017.08.29", "title": "112 UA: Посланикът на Украйна в София настоя българските власти да разследват инцидента с флага на ДНР"}
{"url": "http://www.focus-news.net/news/2017/08/29/2430292/varna-40-detsa-v-oblastta-sa-prekasnali-obrazovanieto-si-prez-uchebnata-20162017-godina-po-sotsialni-i-semeyni-prichini.html", "text": "40 деца във Варна и областта са прекъснали образованието си през учебната 2016/2017 година по социални и семейни причини. Това каза в интервю за Радио „Фокус” – Варна Венцеслава Генова, началник на Регионално управление на образованието (РУО) във Варна. Тя отбеляза, че Варненска област много отдавна работи по намаляване на преждевременно отпадналите от системата деца и ученици, след това за тяхното реинтегриране. По данни на Регионалното управление във Варна за изминалата учебна година за чужбина са заминали 304 деца и ученици, а прекъсналите обучението си поради болест са петима. Венцеслава Генова допълни, че отсъствията са един от основните негативни фактори за отпадане от образователната система. През учебната 2016/2017 година във Варненска област от образователната система са отпаднали 66 ученици, които трайно не са посещавали училище и са натрупали много отсъствия. \r\n„Нямаме отпаднал ученик поради слаб успех, но 40 са учениците, които са отпаднали по социални и семейни причини. Всъщност напусналите тази учебна година са 106 за Варненска област. Надяваме, че когато този механизъм започне да работи чрез дейността на екипите, резултатите ще стават все по-добри и няма да има деца и ученици, които да не са обхванати в системата“, каза още Венцеслава Генова.\r\nМарияна ВАЛЕНТИНОВА", "date": "2017.08.29", "title": "Варна: 40 деца в областта са прекъснали образованието си през учебната 2016/2017 година по социални и семейни причини"}
{"url": "http://www.focus-news.net/news/2017/08/29/2430293/veliko-tarnovo-patyat-do-preobrazhenskiya-manastir-shte-e-gotov-do-kraya-na-sedmitsata.html", "text": "Пътят до Преображенския манастир ще бъде готов до края на седмицата, съобщиха от пресцентъра на Община Велико Търново. Цялостното преасфалтиране на отсечката, свързваща историческата светиня с първокласното шосе Велико Търново – Русе, налага затварянето ѝ. Временната организация на движение ще важи от 29 август до 1 септември включително, или до довършване на строителните дейности. \r\nРеконструкцията включва разширяване на трасето, полагане на нова настилка, оформяне на пътните банкети и просветляване. Вчера следобед кметът на Велико Търново Даниел Панов се увери в напредналата фаза на строителните работи. \r\nЗа последно пътят към Преображенския манастир е бил ремонтиран през 70-е години на миналия век. За строителните работи Община Велико Търново получи целева финансова подкрепа от републиканския бюджет в размер на 250 065 лева. Отпуснати бяха още  1 167 902 лева за строителство на нов мост над р. Янтра, част от пътя между Старата столица и с. Шемшево. Разходите бяха предложени от Междуведомствената комисия за възстановяване и подпомагане. Строителните дейности имат за цел предотвратяване и преодоляване на последиците от бедствия, както и възстановяване на нанесените непредвидени щети по инфраструктурата.\r\nПриоритетното разглеждане на двата проекта става факт след водените от кмета Даниел Панов разговори, както и благодарение на подкрепата на народния представител от региона и председател на най-голямата парламентарна група Цветан Цветанов. \r\nЗа новия мост край с. Шемшево текат съгласувателните процедури, предшестващи издаването на строително разрешение.", "date": "2017.08.29", "title": "Велико Търново: Пътят до Преображенския манастир ще е готов до края на седмицата"}
{"url": "http://www.focus-news.net/news/2017/08/29/2430294/kyustendil-mazh-buystval-v-pomeshtenie-za-zadarzhane-v-od-mvr-e-predaden-na-sad.html", "text": "Районна прокуратура – Кюстендил внесе за разглеждане в съда обвинителен акт срещу Н.Б. от с. Слокощица за закана за убийство и унищожаване и повреждане на чужда вещ, съобщиха от пресцентъра на Апелативна прокуратура - София. \r\nНа 16 май 2017 г. обвиняемият Н.Б. бил пред дискотека в гр. Кюстендил и отправял словесни закани спрямо Б.С. - служител в РУ на МВР - гр. Кюстендил, който същата вечер не бил на работа. \r\nНа следващия ден, поради извършени от Б. други противообществени прояви, той бил задържан по Закона на МВР за срок до 24 часа. В помещение, разположено в сградата на ОД МВР, той започнал да се държи агресивно и да буйства – удрял с крака и ръце вратата и стената. В резултат на действията му мазилката около касата на врата се напукала и паднали късове от нея, а стената започнала да поддава. Задържаният повредил бравата и резето на вратата и счупил секретната брава. \r\nПредстои насрочване на делото от Кюстендилския районен съд срещу Н.Б., който вече е осъждан за извършване на престъпления от общ характер, в това число и за хулиганство.", "date": "2017.08.29", "title": "Кюстендил: Мъж, буйствал в помещение за задържане в ОД МВР, е предаден на съд"}
{"url": "http://www.focus-news.net/news/2017/08/29/2430295/reuters-afganistanskite-vlasti-razsledvat-smartta-na-13-tsivilni-zaginali-sled-vazdushen-udar.html", "text": "Афганистан започва разследване, след като по официална информация 13 цивилни са убити, а седем ранени, в резултат на военновъздушните сили нанесоха удар в западната провинция Херат в понеделник. Това предава агенция Reuters, като се позовава на съобщение на говорител на местните власти.\r\nПо данни на Министерството на отбраната, бомбардировките са нанесени срещу талибаните, като се съобщава за 18 загинали талибани..Цанко Цолов", "date": "2017.08.29", "title": "Reuters: Афганистанските власти разследват смъртта на 13 цивилни, загинали след въздушен удар"}
{"url": "http://www.focus-news.net/news/2017/08/29/2430296/burgas-onkodispanserat-zatvarya-tsikala-za-diagnostika-i-lechenie-chrez-zakupuvane-na-nov-pet-skener.html", "text": "Комплексният онкологичен диспансер в Бургас е на път да затвори цикъла на диагностика и лечение на раковите заболявания, като закупи нов ПЕТ скенер. Това съобщават от Община Бургас.\r\nЗа тази цел, с одобрението на местния парламент, лечебното заведение ще изтегли дългосрочен нисколихвен кредит. Средствата ще се използват както за закупуване на модерния апарат, така и за строително – ремонтни дейности.\r\nПЕТ скенерът, или протонно-емисионен томограф, е незаменимо средство за поставяне на ранна диагностика на раковите заболявания, откриване на ранни метастази още в зародиш и контролиране на солидните тумори след тяхното лечение.\r\nС част от средствата ще бъде построено и оборудвано отделение по брахитерапия. Това е изключително ценен метод, при който се отстраняват само онези лимфни възли, в които има туморни клетки. По този начин на пациентите се спестяват тежките усложнения след отстраняването на лимфни възли.\r\nС осигуряването на средствата за закупуването на нова апаратура и построяване на сграда за химиотерапия значително ще се подобри ранната диагностика и ефективността на лечението. Така на бургаските пациенти няма да им се налага да пътуват до други градове за различни процедури.\r\nОт друга страна, Онкодиспансерът ще има възможността да сключи договор с НЗОК за изпълнението на процедури по високоспециализирани пътеки. Очакванията са по този начин лечебното заведение да подобри финансовото си състояние чрез генерирането на по-големи приходи от извършваните дейности.\r\nВ предишните няколко години, с усилията на Община Бургас, Комплексният онкологичен център се сдоби с два линейни ускорителя със синхронизирана маса за лъчетерапия, нов скенер за „радиационна хирургия“ и друга диагностична и лабораторна апаратура, което го постави на водещо място в страната. Община Бургас построи и нова онкополиклиника в непосредствена близост до Онкодиспансера.", "date": "2017.08.29", "title": "Бургас: Онкодиспансерът затваря цикъла за диагностика и лечение чрез закупуване на нов ПЕТ скенер"}
{"url": "http://www.focus-news.net/news/2017/08/29/2430297/pazardzhik-okrazhniyat-sad-otlozhi-deloto-sreshtu-trimata-obvinyaemi-za-vaorazhen-grabezh.html", "text": "Окръжният съд в Пазарджик отложи за 5 октомври делото срещу тримата обвиняеми за въоръжен грабеж, предаде репортер на Радио „Фокус“ – Пазарджик. Джемал Аликов от Пещера, аржентинецът Фернандо Кастро и Васил Атанасов от Пловдив, са обвинени за участието им в грабеж, придружен с опит за убийство на двамата братя Спас Спасов и Тодор Николов. Причина за отлагането на делото са непреведени от испански няколко страници в обвинителния акт. \r\nДелото е образувано по обвинителен акт на Окръжната прокуратура в Пазарджик. Срещу трима подсъдими мъже е повдигнато обвинение за въоръжен грабеж в особено големи размери, при който са отнети мобилни телефони, пари, златни накити и други вещи от собствениците им на обща стойност 56 704 лева. Престъплението е извършено на 21 декември 2015 година и е придружено с побой и прострелване на двама от пострадалите.\r\nВаня НИКОЛОВА", "date": "2017.08.29", "title": "Пазарджик: Окръжният съд отложи делото срещу тримата обвиняеми за въоръжен грабеж"}
{"url": "http://www.focus-news.net/news/2017/08/29/2430298/babh-ustanovi-vtora-partida-yaychen-prah-ot-germaniya-zamarsen-s-fipronil-kolichestvata-sa-izzeti.html", "text": "В изпълнение на предприетите засилени мерки от страна на Българската агенция по безопасност на храните бе открита нова партида яйчен жълтък на прах, доставена от Германия. След направен лабораторен анализ беше установено наличие на фипронил над допустимите нива. Това съобщиха от пресцентъра на Министерството на земеделието, храните и горите.\r\nОт новата засегната партида в България са доставени общо 500 кг яйчен жълтък на прах. Почти цялото количество - 407 кг е налично и възбранено в склада-получател. То е насочено за унищожаване. Вложени в преработка са около 93 кг яйчен жълтък на прах и е произведен около 12 500 кг сладолед. Той също е възбранен и е изтеглен от пазара. \r\nНа 28.08.2017 г. Европейската комисия потвърди изготвеното от БАБХ известие по системата за бързо предупреждение RASSF като последващо действие. С това всички държави членки са информирани, че и друга партида яйчен жълтък на прах е замърсена с фипронил и е разпространена на общия европейски пазар.\r\nСъщевременно с цел недопускане на българския пазар на замърсени с фипронил яйца и яйчни продукти, в момента се извършват проверки на фермите за добив на яйца, на складовете за търговия с яйца и яйчни продукти, на предприятията за производство и преработка на яйчни продукти в страната. Всяка постъпваща в България пратка яйца и яйчни продукти с произход ЕС, за която няма предоставени доказателства от лабораторно изпитване за отсъствие на замърсяване с фипронил ще бъде подложена на лабораторен анализ. Аналогични мерки се прилагат и към производителите на яйца и яйчни продукти с български произход. Вече е наличен първият резултат от анализ на яйца с произход Полша, който е отрицателен.", "date": "2017.08.29", "title": "БАБХ установи втора партида яйчен прах от Германия, замърсен с фипронил, количествата са иззети"}
{"url": "http://www.focus-news.net/news/2017/08/29/2430299/sofiya-katastrofa-e-stanala-na-bul-evlogi-i-hristo-georgievi-nyama-postradali.html", "text": "Катастрофа е станала на бул. „Евлоги и Христо Георгиеви“ в посока Национален стадион „Васил Левски“. Това съобщиха за Агенция „Фокус“ от пресцентъра на СДВР. Няма данни за пострадали, нанесени са само материални щети.\r\nЦветилена СИМЕОНОВА", "date": "2017.08.29", "title": "София: Катастрофа е станала на бул. „Евлоги и Христо Георгиеви“, няма пострадали"}
{"url": "http://www.focus-news.net/news/2017/08/29/2430300/burgas-gradat-shte-e-domakin-na-4-iya-turnir-po-atraktivniya-sport-plazhen-takrou.html", "text": "Тази събота Централният плаж на Бургас ще стане арена за атрактивния спорт плажен такроу /джитбол/. Последният от четирите полуфинални турнира ще се проведе на игрището за плажен футбол, намиращо се до ресторант „Нептун“. Двубоите стартират в 9:00 часа. Това съобщават от Община Бургас.\r\nВече са ясни шампионите от трите полуфинални турнира. За Варна това е тимът на „Лациали“ /Живко Бояджиев, Ивайло Георгиев-Пифа/, за Пловдив „Андип“ 92 /Николай Павлов, Йордан Хърков/ и за Шкорпиловци „Лозенец“ /Радослав Монев, Николай Илиев/.\r\nЗапочват записванията за желаещите да се включат в турнира в Бургас. За контакти: телефон 0895 864 963. Двубоите ще се излъчват на живо в страницата: Bulgarian beach sepak takraw.\r\nШампионите в полуфиналните турнири си осигуряват място във финалния турнир по плажен такроу във Варна на 10-и септември, когато ще бъде излъчен супер шампионът. Тогава в звездния поток ще бъдат двойките: Христо Йовов-Милен Петков, Александър Александров-Здравко Лазаров, Георги Иванов Гонзо-Ивайло Петров, Александър Александров-Здравко Лазаров Електричката, Милен Георгиев-Пламен Крумов.\r\nВ другия поток ще попаднат четирите шампиона от полуфиналните турнири.\r\nНаградата за супер шампионите на турнирите по плажен такроу е осигурена от планински СПА комплекс „Mentor Resort“. Те ще получат уикенд за тях и половинките им в сърцето на Пирин планина. Победителите ще получат също шампионска купа и медали, осигурени от Община Варна. Мотото на турнира е „Не на агресията!“.\r\nТурнирите се организират от Олимпийски клуб-Варна 2013 със съдействието на Община Варна. Идеята срещна подкрепа и от Община Бургас.", "date": "2017.08.29", "title": "Бургас: Градът ще е домакин на 4-ия турнир по атрактивния спорт плажен такроу"}
{"url": "http://www.focus-news.net/news/2017/08/29/2430301/nezavisne-dazhdat-chastichno-podpomogna-potuvashaneto-na-pozharite-v-republika-srabska.html", "text": "Дъждът частично подпомогна потушането на пожарите в южната част на Република Сръбска, предава Nezavisne.\r\nВластите уточниха, че е потушен огънят на планината Белашница, локализирани са и по-малки пожари край Требине и село Чичево. В Билеча в последните 24 часа са овладени седем пожара. Те все още са активни, но не представляват опасност за разположените в близост къщи. Тереза Герова", "date": "2017.08.29", "title": "Nezavisne: Дъждът частично подпомогна потувашането на пожарите в Република Сръбска"}
{"url": "http://www.focus-news.net/news/2017/08/29/2430302/lyubomir-hristov-kmet-na-shumen-kitayski-firmi-proyavyavat-interes-kam-izgrazhdaneto-na-skorosten-pat-silistra-shumen-yambol-lesovo.html", "text": "Китайски фирми проявяват интерес към изграждането на скоростен път „Силистра-Шумен-Ямбол-Лесово“ и мост над река Дунав съобщи на брифинг кметът на Шумен Любомир Христов, предаде репортер на Радио „Фокус“-Шумен. Възможностите за сътрудничество при изпълнението на конкретни инфраструктурни проекти са били обсъдени по време на делова среща в резиденцията на посланика на Китай Джан Хайджоу, в която по негова покана са участвали кметовете на Шумен, Силистра и Ямбол, както и областният управител на Силистра.  \r\nНа срещата са присъствали представители на китайски фирми, работещи в сферите на строителството, електрониката и телекомуникациите, на търговски логистичен център, както и на китайска банка със 100 годишна история, четвърта по големина в света, работеща с 52 държави. \r\n„Разговорът беше предварителен, има желание и интерес от страна на строителните фирми за реализация на проекта за скоростния път, особено след въвеждане на ТОЛ таксите, китайската банка е готова да финансира проекта, от търговския логистичен център проявиха желание да посетят Шумен и Индустриалния парк и очакваме тяхна визита“, каза Любомир Христов. Той посочи, че е получил покана за участие в среща в Будапеща през месец ноември, в която ще участват над 400 големи китайски фирми.\r\nИвелина ИВАНОВА", "date": "2017.08.29", "title": "Любомир Христов, кмет на Шумен: Китайски фирми проявяват интерес към изграждането на скоростен път „Силистра-Шумен-Ямбол-Лесово“"}
{"url": "http://www.focus-news.net/news/2017/08/29/2430303/yambol-dvama-turtsi-i-dvama-irakchani-sa-zadarzhani-za-kontrabanda-na-heroin-za-nad-2-mln-lv.html", "text": "Окръжна прокуратура – Ямбол привлече като обвиняеми турските граждани Джем Ч. (на 48 год.) и Гюркан К. (на 32 год.)  и иракските граждани Омар Й. (на 42 год.) и Мохамед И. (на 20 год.) за това, че на 24 август 2017 г. около 10.00 часа през ГКПП-Лесово с товарен автомобил влекач и прикачено към него полуремарке без надлежно разрешително пренесли през границата на страната от Република Турция в Република България общо 51.602 кг високорисково наркотично вещество – хероин. Това съобщиха от пресцентъра на Апелативна прокуратура - Бургас.\r\nСлучаят бе оповестен днес по време на среща с медиите от административния ръководител на Апелативна прокуратура -\r\n Бургас Любомир Петров, административния  ръководител на Окръжна прокуратура - Ямбол и наблюдаващ прокурор по делото Дойчин Дойчев, директора на Агенция „Митници“ Георги Костов и директора на Главна дирекция „Гранична Полиция“ главен комисар Светлан Кичиков.\r\nПетров съобщи, че предвиденото в закона наказание за горепосоченото престъпление е „Лишаване от свобода“ за срок от 15 до 20 години и „Глоба“ в размер от 200 000 до 300 000 лв. Той допълни, че спрямо обвиняемите вече е поискана и наложена мярка за неотклонение „Задържане под стража“. Също така подчерта, че закона предвижда в полза на държавата да бъдат отнети, както предмета на контрабандата, така и превозното средство, с което тя е извършена. \r\nНаблюдаващия прокурор Дойчев допълни, че на задържаните лица предстои да бъдат повдигнати и други обвинения - на двамата иракчани - за незаконно преминаване на границата на страната, а на двамата турски граждани - за превеждане на иракските граждани през границата на Република България без разрешение на властите. Дойчев каза още, че наркотичното вещество е разпределено в около 100 пакета, всеки от които тежащ около 500 гр., в два сака като по данни до този момент общата стойност е над 2 000 000 лева, но тъй като честотата на съдържанието на активното вещество е много висока  напълно възможно е стойността да надхвърли 4 000 000 лв.\r\nМеханизмът на извършеното престъпление и неговото разкриване бе разяснен в детайли от Директора на Агенция „Митници“ Георги Костов. Той съобщи, че замисълът на престъпното деяние е различен от наблюдаваните от властите досега, като начин на укриване на наркотичното вещество и чуждите граждани. Те са били позиционирани в тайник в долната част на полуремаркето на товарния камион, като са били превързани с кожени колани за специално пригодени релси. „Този начин на укриване не е позволил на митническите служители в Република Турция и първоначално в Република България да установят престъпното деяние по време на задължителния първоначален оглед на превозното средство. В този случай е сработил елементът за анализ на риска и товарният автомобил е проверен щателно включително и чрез качването му на специална естакада. Едва тогава е било открито укритото наркотично вещество и двамата иракски граждани“.\r\nКостов добави, че случаят се различава от тези, които наркотичните вещества бяха открити в консерви от хранителни продукти, което показва, че престъпният ум продължава да измисля нови начини за укриване на наркотични вещества и да затруднява митническите служители. При този случай, товарният автомобил, който е бил натоварен със стелажи е имал за крайна точка Румъния, което е още една разлика с разкритите случай на контрабандно пренесен в страната хероин, като при тях крайна точка на пътуване на камионите бяха страни от Западна Европа. \r\nПрокурор Петров съобщи и за още два случая на контрабанда на стоки, разкрити от митнически служителите на ГКПП-Лесово през последните дни. Първият от тях датира от 20 август 2017 г. Задържан е турският гражданин Хасан Д. (на 63 год.), който е привлечен като обвиняем за контрабандно пренасяне на близо 1 кг златни изделия на обща стойност над 66 000 лв. Към днешна дата обвиняемият е с поискана и наложена постоянна мярка „задържане под стража“. Вторият случай датира от 27 август 2017 г., като за обвиняеми са привлечени двама украински граждани Георги Г. (на 32 год.) и Васил В. (на 47 год.). Те са задържани от Окръжна прокуратура – Ямбол за 72 часа за това, че са пренесли контрабандно през границата на страната от Република Турция, чрез товарен камион с ремарке общо 1 т и 100 кг, на стойност над 60 000 лв. тютюн за пушене. Предстои спрямо двамата да бъде поискано определянето на постоянна мярка „задържане под стража“. \r\nУчастниците в брифинга за пореден път подчертаха отличното сътрудничество и взаимодействие между Прокуратурата, Митническите органи и Гранична полиция в региона, което дава позитивни резултата в борбата с контрабандата.", "date": "2017.08.29", "title": "Ямбол: Двама турци и двама иракчани са задържани за контрабанда на хероин за над 2 млн. лв."}
{"url": "http://www.focus-news.net/news/2017/08/29/2430304/donald-tramp-vsichki-optsii-sa-otvoreni-sled-poslednite-deystviya-na-severna-koreya.html", "text": "Американският президент Доналд Тръмп заяви във вторник, че „всички опции“ остават отворени,  що се отнася до Северна Корея, предава AFP. \r\n„Заплашителните и дестабилизиращи действия само увеличават изолацията на севернокорейския режим сред държавите в региона и света“, се казва в изявлението на Белия дом, в което се допълва, че „всички опции са отворени“. \r\nСпоред позицията на Вашингтон, светът е „получил и разбрал ясно последното съобщение на Северна Корея: режимът е изразил презрението си относно своите съседи, всички членове на ООН и минималните стандарти за приемливо международно поведение“.\r\nСъобщението е във връзка с последните изявление на Тръмп, в които американският президент изразява готовността си да използва военни средства, за да разреши кризата със Северна Корея.  Цанко Цолов", "date": "2017.08.29", "title": "Доналд Тръмп: Всички опции са отворени след последните действия на Северна Корея"}
{"url": "http://www.focus-news.net/news/2017/08/29/2430305/api-i-ksb-zapochvat-rabota-po-podgotovkata-na-tipovi-dogovori-za-rehabilitatsiya-na-patishtata.html", "text": "През следващите месеци експерти от Агенция „Пътна инфраструктура“ и от Камарата на строителите в България ще работят по подготовката на проекти на типови договори за рехабилитация на републиканската пътна мрежа. За това се договориха председателят на Управителния съвет на Агенция „Пътна инфраструктура“ инж. Дончо Атанасов и инж. Светослав Глосов, член на УС, с ръководството на строителната камара. В срещата участваха председателят на УС на КСБ инж. Николай Станков, изпълнителният директор на камарата инж. Иван Бойков и инж. Мирослав Манолов, член на УС на КСБ и председател на секция „Инфраструктурно строителство“. Това съобщиха от пресцентъра на Агенция \"Пътна инфраструктура\".\r\nВ работни групи експертите ще разработят проекти на типови договори за рехабилитация на републиканските пътища. Целта е улесняване на инвестиционния процес и по-добра подготовка на администрацията и бизнеса, която ще позволи бърз старт на редица проекти при акумулирането на финансов ресурс след внедряването на тол системата. Само с добре подготвена документация и договори ще можем за 2-3 години да преобразим пътищата, категорични са ръководствата на АПИ и КСБ.", "date": "2017.08.29", "title": "АПИ и КСБ започват работа по подготовката на типови договори за рехабилитация на пътищата"}
{"url": "http://www.focus-news.net/news/2017/08/29/2430306/tsik-do-2-septemvri-2017-g-e-krayniyat-srok-za-podavane-na-dokumenti-za-dopuskaneregistratsiya-na-partiite-i-koalitsiite-za-uchastie-v-chastichnite-izbori-za-kmetove-na-8-oktomvri-2017-g.html", "text": "Крайният срок за подаване на документи за допускане/регистрация на партиите и коалициите в ЦИК за участие в частичните избори за кметове, насрочени за 8 октомври 2017 г., е до 2 септември 2017 г., съобщиха от пресцентъра на Централната избирателна комисия.\r\nПриемът на документи за допускане/регистрация на партии и коалиции за участие в частичните избори за кмет на община Вълчи дол, област Варна, \r\nкмет на община Трън, област Перник, кмет на кметство Цани Гинчево, община Никола Козлево, област Шумен, кмет на кметство Чукарка, община Айтос, област Бургас, кмет на кметство Скалак, община Руен, област Бургас, кмет на кметство Нивянин, община Борован, област Враца, кмет на кметство Сухаче, община Червен бряг, област Плевен, кмет на кметство Ракево, община Криводол, област Враца, кмет на кметство Попович, община Бяла, област Варна, кмет на кметство Генерал Киселово, община Вълчи дол, област Варна, се извършва съгласно Решение № 3340-МИ от 4 август 2016 г. на ЦИК, в сградата на Народното събрание, пл. „Княз Александър І“ № 1, етаж мецанин", "date": "2017.08.29", "title": "ЦИК: До 2 септември 2017 г. е крайният срок за подаване на документи за допускане/регистрация на партиите и коалициите за участие в частичните избори за кметове на 8 октомври 2017 г."}
{"url": "http://www.focus-news.net/news/2017/08/29/2430307/stara-zagora-dvizhenieto-pri-km-192-na-am-trakiya-v-posoka-sofiya-se-izvarshva-v-edna-lenta-poradi-ptp.html", "text": "Движението при км 192 на АМ \"Тракия\", в посока София, се извършва в една лента поради ПТП. Това съобщиха от пресцентъра на Агенция \"Пътна инфраструктура\". Трафикът се пренасочва в изпреварващата лента.\r\nВодачите да шофират с повишено внимание и съобразена скорост.", "date": "2017.08.29", "title": "Стара Загора: Движението при км 192 на АМ \"Тракия\", в посока София, се извършва в една лента поради ПТП"}
{"url": "http://www.focus-news.net/news/2017/08/29/2430308/sport-viktoriya-tomova-e-postavena-vodachka-v-shemata-na-turnira-v-sofiya.html", "text": "Виктория Томова е поставена водачка в схемата на турнира на червени кортове в София, чиито квалификации започват през този уикенд.\r\nТомова е единствената българка, която влиза в основната схема по право. На миналогодишното издание на турнира Томова отпадна на финал от рускинята Виктория Каменска, отстъпвайки с 4:6, 7:6, 0:6.", "date": "2017.08.29", "title": "Спорт: Виктория Томова е поставена водачка в схемата на турнира в София"}
{"url": "http://www.focus-news.net/news/2017/08/29/2430309/burgas-obshtinata-pokani-ekspert-ot-velikobritaniya-da-spodeli-svoya-opit-v-rezitbata-i-oformyaneto-na-golemi-darveta.html", "text": "Община Бургас покани професионален арборист от Великобритания да сподели своя опит в резитбата и оформянето на големи дървета. Това съобщават от Община Бургас. Той се казва Антъни Крофт и от две години живее в България. Специалността му е „Гъбни болести“.\r\nНаричат арбористите „дървесни хирурзи“. Те се занимават с отглеждането, поддържането на жизнените функции, подходящата резитба и оформление на едромащабни растения.\r\nАнтъни Крофт направи оглед на Морската градина. Той извърши някои полезни манипулации върху посочени от Общината проблемни дървета в рискова зона – те са разположени в непосредствена близост до детската площадка между „Гъбката“ и ул. „Агоп Мелконян“. Нужно е обезопасяване на тези и други екземпляри, пред които има още живот, но са на пределна възраст.\r\nЗелената система е част от визитката на Бургас. Мнозина твърдят, че неговата Морска градина е най-красивият и добре поддържан обществен парк в България. През последните 7-8 години зеленината в града се обгрижва с мисъл за бъдещето. През този период посадените дървета са много повече от премахнатите. Често младите екземпляри не са така внушителни и пищни като възрастните, но нека им дадем шанс да порастат. Опазването на всичко ценно ще продължи до предела на безопасността, но не и отвъд него. В моментите, когато се налага подмяна, Община Бургас има намерението да внася нова растителност от видове, подходящи за градска среда и съобразени с промените в световния климат, които никой не може да отрече.", "date": "2017.08.29", "title": "Бургас: Общината покани експерт от Великобритания да сподели своя опит в резитбата и оформянето на големи дървета"}
{"url": "http://www.focus-news.net/news/2017/08/29/2430310/stara-zagora-birfestat-zapochva-na-6-septemvri-s-mezhdunarodno-uchastie.html", "text": "За първи път тази година традиционният бирен фестивал в Столицата на бирата - Стара Загора, ще бъде с международно участие, съобщи днес Красимира Чахова, заместник-кмет на Община Стара Загора. „Надяваме се, Beerфестът и тази година да допринесе за празничното настроение на жителите и гостите ни. Постарали сме се да направим богата програма, така че всеки от гостите да намери нещо за себе си и да се забавлява“, каза още тя на проведената днес пресконференция.  \r\nВ едно с дългогодишните традиции на града в областта на пивоварството, фестът има да покаже още много, обогатявайки и впечатлявайки всеки бирен ентусиаст. Beerфестът цели и тази година да поднесе добро настроение на почитателите на бирата от всички точки на България.\r\nНа днешната пресконференция бе представена програмата на тазгодишното издание. Начало на събитието на 6 септември ще дадат групата \"Обратен ефект\", а веднага след тях на сцената ще излязат Светльо & The Legends. На 7 септември за почитателите на рока ще свирят Sevi, Славин Славчев и Еридан. На 8 септември старозагорците от Revival ще подгряват на легендарните \"Контрол\". А в последния фестивален ден 9 септември зрителите ще се насладят на старозагорската група Rock stage и на специалните гости от Сърбия - Queen Real Tribute. Гостуващата група е определена като най-добрия към момента действащ трибютен проект на рок легендите. Сръбските музиканти правят уникално изпълнение на живо в духа на автентичните Queen, не само чрез музиката, но допълват реалния им облик с впечатляващи костюми и движенията на всеки един от музикалните легенди от групата. \r\nЗа доброто настроение на публиката ще се погрижат водещите Станимир Гъмов и Петьо Петков – Шайбата. Неотменна част от фестивала е разбира се и напитката от хмел, която ще присъства в наливен и бутилиран вариант. Предвидени са и игри с награди, типични за един бирен фестивал, като хвърляне на чувал със зърно, набиване на пирон в дънер, канадска борба, стена с пъзели и др. Достъпът до музикалната програма и игрите, подготвени за феста, е безплатен.", "date": "2017.08.29", "title": "Стара Загора: Бирфестът започва на 6 септември с международно участие"}
{"url": "http://www.focus-news.net/news/2017/08/29/2430311/adrian-petrov-ansambal-rodopa-prez-posledniya-tvorcheski-sezon-ansambalat-ima-34-golemi-uchastiya-s-realizirani-s-nad-70-000-leva-prihodi-toy-pishe-svoyata-nova-istoriya.html", "text": "През последните години Ансамбъл „Родопа“ е обновен, възроден и пише своята нова история. Това каза художественият ръководител на формацията Адриан Петров при откриването на 57-мия творчески фолклорен сезон в Смолян, предаде репортер на Радио „Фокус“ – Смолян. Петров посочи няколко факта, които говорят красноречиво за възхода на ансамбъла. „Само от последния творчески сезон имаме 34 големи участия, реализирани с над 70 000 лева приходи. Наложи своето присъствие в цялата страна, не само с уникалния спектакъл „Невястата“, за който отзивите са страхотни и всички го признават. До този момент над 10 000 души гледаха „Невястата“, като ние сме представяли този спектакъл само в една трета от градовете, в които имаме намерението той да достигне“, каза Петров. \r\nСпектакълът е представен в Пазарджик, Пловдив, Кърджали, Балчик, Добрич, Поморие, Враца, в Козлодуй, в София в НДК. В Смолян пък е поставил недостижим рекорд по посещаемост. „Рекордът, който не е правен от никого до този момент – шест пълни зали в Родопския драматичен театър, пред нашата смолянска публика е нещо, което не е постигано от нито една творческа формация до този момент. Това са над 4 000 души, само в нашия град. Като прибавим всички останали концерти и участия в страната и по покана от неправителствени организации и помощи с концертни участия с благотворителна цел, Ансамбъл „Родопа“ разкрива в целия си блясък своето лице“, уточни художественият ръководител на формацията. \r\nПо неговите думи този успех се дължи и на помощта, която получават от Община Смолян. За новия творчески сезон Петров каза, че е също толкова натоварен и амбициозен като предходния и развитието на ансамбъла ще бъде в две насоки: 1-та – традиционният фолклор, на който са  представители и са задължени да  пазят за поколенията, както и да го представят  в онази му форма, която е  завещана от нашите деди, а също така да  продължават да откриват неоткрити досега  певчески форми. По думите му втората насока е фолклорна лаборатория „Родопа“, а зад това наименование се крият идеите му за развитие от леки до по-сериозни експерименти. \r\n„И тази година в първата си част ще бъде сезонът на трите формации, т. е. - записи в националното радио на хора и оркестъра, концертни програми, които са основно насочени с изявите на хора и на оркестъра, ще работим и нещо много сериозно с танцьорите и всички останали и това е реализиране на спектакъла с работно заглавие „Нощ на фолклора“, каза Петров. Той обясни, че това е една негова идея, която се е появила в следствие на последната им репетиция през миналия сезон, в която е  успял да види наличието на много красиви костюми от различни фолклорни области и на толкова неизползвани и непоказвани до момента неща, които могат и са задължени да покажат на  публиката. „Нощта на фолклора“ ще бъде фолклорно шоу, свързано с тях.\r\nДаниела БОЙКОВА", "date": "2017.08.29", "title": "Адриан Петров, Ансамбъл „Родопа“: През последния творчески сезон ансамбълът има 34 големи участия с реализирани с над 70 000 лева приходи, той пише своята нова история"}
{"url": "http://www.focus-news.net/news/2017/08/29/2430312/orf-snabdyavat-politsiyata-v-avstriya-sas-sluzhebni-smartfoni.html", "text": "От следващата седмица ще започне снабдяването на полицейските служители в Австрия със смартфони за изпълнение на служебните им задължения, предава ORF. Във всеки един полицейски участък ще бъде на разположение поне по един смартфон, произведен от водеща американска компания. Очаква се програмата да бъде изцяло приключена до края на 2019 г. По данни на министъра на вътрешните работи Волфганг Соботка проектът, който ще бъде изпълнен на няколко етапа, възлиза на 15-20 млн. евро. Тереза Герова", "date": "2017.08.29", "title": "ORF: Снабдяват полицията в Австрия със служебни смартфони"}
{"url": "http://www.focus-news.net/news/2017/08/29/2430313/api-vremenno-e-ogranicheno-dvizhenieto-po-pat-i-3-peychinovo-maslarevo-poradi-otstranyavane-na-avariral-tovaren-avtomobil.html", "text": "Временно е ограничено движението по път I-3 Пейчиново - Масларево поради отстраняване на аварирал товарен автомобил. Това съобщиха от пресцентъра на Агенция \"Пътна инфраструктура\". Водачите изчакват на място.", "date": "2017.08.29", "title": "АПИ: Временно е ограничено движението по път I-3 Пейчиново - Масларево поради отстраняване на аварирал товарен автомобил"}
{"url": "http://www.focus-news.net/news/2017/08/29/2430314/reuters-emanyuel-makron-shte-poseti-blizkiya-iztok-sledvashtata-prolet.html", "text": "Френският президент Еманюел Макрон ще посети Близкия Изток следващата пролет. Пътуването му ще включва визита в Израел и Палестина, за да подпомогне мирния процес в региона, предава Reuters.\r\nНа срещата на френските посланици и дипломати във вторник, Макрон заяви, че търсенето на решение, което да устройва иедновременно и Израел, и Палестина, ще продължи, докато Еерусалим не стане столица и на двете държави.\r\nОсвен това, френският президент ще посети още Ливан и Йордан. Цанко Цолов", "date": "2017.08.29", "title": "Reuters: Еманюел Макрон ще посети Близкия Изток следващата пролет"}
{"url": "http://www.focus-news.net/news/2017/08/29/2430315/plovdiv-skandal-mezhdu-dve-familii-v-s-hristo-danovo-e-prerasnal-v-zamervane-s-kamani-i-butilki-23-godishen-uchastnik-v-intsidenta-e-zadarzhan-za-strelba-s-nezakonno-orazhie.html", "text": "Полицаи са предотвратили разрастване на скандал между две фамилии в село Христо Даново, Община Карлово. 23-годишен участник в инцидента е задържан за стрелба с незаконно оръжие. Това съобщиха от пресцентъра на МВР. Скарване между 43-годишен представител на едното семейство и двама от другото, на 34 и 28 години, възникнало пред магазин към 18.00 часа. Скоро се намесили и техни съселяни, които започнали да се замерват взаимно с камъни и стъклени бутилки. \r\nПо време на конфликта 23-годишен местен жител произвел изстрели с незаконно притежавана ловна пушка срещу групата на опонентите си. След подадения сигнал на телефон 112 на място веднага били изпратени полицаи от РУ-Карлово. В резултат на бързите им действия разрастването на масовото сбиване било предотвратено, без да има сериозни последици. В болница за прегледи са постъпили 14 участници, които получили повърхностни рани в резултат на изстреляните ловни сачми. Медицинска помощ е оказана и на мъж, ударен по главата с камък. По данни на лекарите, никой от пострадалите не е с опасност за живота. С протокол за доброволно предаване незаконното оръжие е иззето. 23-годишният младеж е задържан за срок до 24 часа. С разпореждане на Районна прокуратура-Карлово  по случая е образувано досъдебно производство, работата продължава разследващ полицай.", "date": "2017.08.29", "title": "Пловдив: Скандал между две фамилии в с. Христо Даново е прераснал в замерване с камъни и бутилки, 23-годишен участник в инцидента е задържан за стрелба с незаконно оръжие"}
{"url": "http://www.focus-news.net/news/2017/08/29/2430316/mvr-ovladyan-e-pozharat-kray-kresnenskoto-defile-ekipi-prodalzhavat-rabotata-na-teren-za-da-ne-bade-dopusnato-negovoto-vazobnovyavane.html", "text": "Овладян е пожарът край Кресненското дефиле, екипи продължават работата на терен, за да не бъде допуснато неговото възобновяване, съобщиха от пресцентъра на МВР. И през следващите дни екипи на ГДПБЗН ще работят по окончателното погасяване на последните останали огнища от пожара край Кресненското дефиле. Огънят е овладян, ситуацията е под контрол, пожарникарите ще бдят за недопускане на възобновяването му. \r\nОсигурено е полицейско присъствие в района, включително и по главния път, за гарантиране спокойствието на местните жители. \r\nБлагодарение на координираните действия на терен спасителната операция бе успешна, не бе допуснато огънят да вземе жертви. \r\nАпелът към хората е да бъдат особено внимателни при боравенето с огън и в никакъв случай да не изхвърлят незагасени цигари в залесени райони, за да не се стига до подобни кризисни ситуации.", "date": "2017.08.29", "title": "МВР: Овладян е пожарът край Кресненското дефиле, екипи продължават работата на терен, за да не бъде допуснато неговото възобновяване"}
{"url": "http://www.focus-news.net/news/2017/08/29/2430317/marin-zahariev-zam-kmet-na-smolyan-34-golemi-uchastiya-na-ansambal-rodopa-pri-52-sedmitsi-v-godinata-e-krasnorechiv-znak-che-neshtata-varvyat-v-pravilnata-nasoka.html", "text": "34 големи участия на Ансамбъл „Родопа“ при 52 седмици в годината е красноречив знак, че нещата вървят в правилната насока. Това каза при откриването на 57-мия творчески фолклорен сезон на Ансамбъл „Родопа“ зам.-кметът на Община Смолян Марин Захариев, който бе официален гост на събитието, предаде репортер на Радио „Фокус“ – Смолян. Захариев благодари на състава за взаимните компромиси, които са правени през годините, като не пренебрегна факта, че културата е тежък отрасъл в цялата страна. Той изказа благодарност и за това, че макар участниците във формацията да работят на минимални заплати, те продължават да поддържат и да развиват ансамбъла. По думите му приходите, които са имали през миналия творчески сезон, показват, че ансамбълът работи добре. „Едни такива приходи, независимо дали ще са 70 000 или 100 000 лева показват, че това е работеща структура“, заяви Захариев и допълни, че е сигурен в това, че и новият сезон ще е много успешен, както за спектакъла „Невястата“, така и за новите неща, които се предвиждат през сезона. Зам.-кметът на Смолян пожела на целия екип успешен нов сезон.\r\nДаниела БОЙКОВА", "date": "2017.08.29", "title": "Марин Захариев, зам.-кмет на Смолян: 34 големи участия на Ансамбъл „Родопа“ при 52 седмици в годината е красноречив знак, че нещата вървят в правилната насока"}
{"url": "http://www.focus-news.net/news/2017/08/29/2430318/api-vazstanoveno-e-dvizhenieto-po-pat-i-3-peychinovo-maslarevo.html", "text": "Възстановено е движението по път I-3 Пейчиново – Масларево. Това съобщиха от пресцентъра на Агенция \"Пътна инфраструктура\". Трафикът на МПС беше преустановен за кратко поради изтегляне на аварирал камион.", "date": "2017.08.29", "title": "АПИ: Възстановено е движението по път I-3 Пейчиново – Масларево"}
{"url": "http://www.focus-news.net/news/2017/08/29/2430319/apostol-apostolov-kmet-na-simitli-selata-rakitna-i-mechkul-pochti-ne-byaha-zasegnati-ot-pozhara-v-kresnenskoto-defile-imashe-izvestni-problemi-samo-v-nyakoi-ot-mahalite-na-selo-senokos.html", "text": "Селата Ракитна и Мечкул почти не бяха засегнати от пожара в Кресненското дефиле, имаше известни проблеми само в някои от махалите на село Сенокос. Това каза за Радио „Фокус“ – Пирин Апостол Апостолов, кмет на Община Симитли, във връзка с огнената стихия, която шест дни бушува в дефилето. „Аз мисля, че в Симитли всичко е наред, в смисъл такъв, че са направени необходимите просеки пожара да не стигне до нашите три села – Ракитна, Мечкул и Сенокос. Между другото около ситуацията в района на нашата община имаше малко излишна паника, тъй като Ракитна и Мечкул почти не бяха засегнати от пожара, имаше известни проблеми само в някои от махалите на село Сенокос. Там се наложи част от населението да бъде евакуирано, но още на следващия ден то бе върнато по домовете си“, каза още Апостолов. \r\nПо думите му към днешна дата може спокойно да се каже, че всичко е на 100 % наред. „Няма никаква опасност за хората, тъй като това е най-важното. В повечето случаи при такива инциденти на първо място изниква въпроса за живота и населението, точно поради тази причина искам да подчертая, че те са в безопасност. Също така няма опасност за самите населени места, къщите и стоката на хората“, посочи Апостолов.\r\nЛивия НИНОВА", "date": "2017.08.29", "title": "Апостол Апостолов, кмет на Симитли: Селата Ракитна и Мечкул почти не бяха засегнати от пожара в Кресненското дефиле, имаше известни проблеми само в някои от махалите на село Сенокос"}
{"url": "http://www.focus-news.net/news/2017/08/29/2430320/premierat-boyko-borisov-se-sreshtna-s-glavniya-izpalnitelen-direktor-na-svetovna-turisticheska-kompaniya.html", "text": "Министър-председателят Бойко Борисов и министърът на туризма Николина Ангелкова проведоха работна среща с главния изпълнителен директор на Thomas Cook Group Питър Фанкхаузер, съобщиха от правителствената информационна служба. Управителят на една от водещите компании за туристически отдих и почивка е на посещение в страната ни по покана на министър Ангелкова.\r\n„Ние работим активно за утвърждаването на България като конкурентна и целогодишна туристическа дестинация. Полагаме целенасочени усилия да представим пред света нейната уникалност – богатото ѝ културно-историческо наследство и забележителни природни дадености“, коментира премиерът Борисов. Той посочи, че целта е да се развиват не само традиционните морски и зимен туризъм, но да се използва потенциалът на балнео- и спа курортите, на културния и ловния туризъм. Борисов подчерта, че правителството активно насърчава бизнеса да предлага висококачествени туристически продукти и услуги. „Благодарение на това България се утвърждава като разпознаваема и търсена от туристите от цял свят“, допълни още министър-председателят.\r\nДвамата се обединиха около тезата, че политиката на българското правителството би могла да кореспондира с намерения от страна на Thomas Cook Group по отношение на инвестирането в висококатегориините хотели с цел привличането на по-висок клас туристи.", "date": "2017.08.29", "title": "Премиерът Бойко Борисов се срещна с главния изпълнителен директор на световна туристическа компания"}
{"url": "http://www.focus-news.net/news/2017/08/29/2430321/veliko-tarnovo-uchiteli-i-detsa-ot-svishtov-shte-daryat-knigi-na-obnoveniya-detski-otdel-pri-bibliotekata-na-parvo-balgarsko-chitalishte-elenka-i-kiril-d-avramovi.html", "text": "Учители и деца от Свищов ще дарят книги на обновения детски отдел при библиотеката на Първо българско читалище (ПБНЧ) „Еленка и Кирил Д. Аврамови“. Всички те са купени със средства събрани от малчуганите и техните преподаватели, които са проявили самоинициатива, каза за Радио „Фокус“ – Велико Търново Веселина Спасова, библиотекар при ПБНЧ. Тя уточни, че е провела разговори с новите благодетели и са решили книгите да бъдат доставени, след като ремонтираният детски отдел бъде изцяло подреден и отворен. \r\n„Заради ремонта през тази година нашата традиционна лятна работа с деца беше малко по-ограничена и по-семпла, за разлика от други години, когато имахме голяма посещаемост от всички краища на България и света. Тази година участието е по-скромно, но се надявам с обновения сграден фонд, да поправим това догодина“, посочи още Веселина Спасова. Тя уточни, че освен парите за ремонта, библиотеката е получила от благодетели и много печатни издания.\r\nЛуиза ТРАНЧЕВА", "date": "2017.08.29", "title": "Велико Търново: Учители и деца от Свищов ще дарят книги на обновения детски отдел при библиотеката на Първо българско читалище „Еленка и Кирил Д. Аврамови“"}
{"url": "http://www.focus-news.net/news/2017/08/29/2430322/china-daily-stranite-ot-aziatsko-tihookeanskiya-region-reagiraha-ostro-na-raketnite-izpitaniya-na-severna-koreya.html", "text": "Страните от Азиатско-тихоокеанския регион реагираха остро на ракетното изпитание на Северна Корея, извършено по-рано днес, пише China Daily.\r\nРакетата беше изстреляна от района на столицата Пхенян в Северна Корея, издигна се на височина 550 километра, премина над Япония и се приземи в Тихия океан.\r\nМинистър-председателят на Япония Синдзо Абе заяви, че ракетното изпитание на Северна Корея „вреди много“ на регионалния мир и сигурност и Япония изразява твърдия си протест срещу действията на Пхенян.\r\nТокио ще иска свикването на извънредна среща на Съвета по сигурността на ООН и ще призове международната общност да си съдейства, за да осъществи повече натиск срещу северокорейския режим. \r\nПравителството на Южна Корея осъди провокацията от страна на Северна Корея, която, според тях, противоречи на правилата на международното право и е явно послание към международната общност.\r\nПо-рано този месец, съвета за сигурността на ООН прие резолюция, която усили санкциите срещу Пхенян, след ядрените тестове през юли.\r\nСеул призова Северна Корея да спре безразсъдните провокации и да се върне към масата за преговори и поиска от северокорейския режим да приеме, че денуклеаризацията на Корейския полуостров е единствения начин да се осигури сигурността на страната и нейното икономическо развитие.\r\nПравителството на Филипините също изрази „дълбокото си притеснение“ от последното ракетно изпитание на Северна Корея и призова страната да започне диалог и да намали напрежението на полуострова.\r\n„Призоваваме Северна Корея да спре опасните и провокационни действия, които засилват напрежението, засилват нестабилността и риска от непремерени ходове, които могат да застрашат много животи“, заяви Външният министър на Филипините Алан Петер Кайетано.\r\nМинистерството на външните работи на Индонезия също излезе със съобщение по случая. Според него, ракетното изпитание способства за ескалирането на напрежението в региона, а също така, това действие е явно нарушение на резолюциите на Съвета за сигурност на ООН.\r\nИндонезия потвърди важността на стабилността на Корейския полуостров и призова всички нации да дадат своя принос към установяването на мира и стабилността.\r\nОт своя страна, Министър-председателят на Австралия Малкълм Търнбул заяви, че „Ракетата е прелетяла над територията на Япония и представлява неприемлива заплаха за мира и стабилността в региона.“\r\n„Изпитанията от тази сутрин представляват сериозна ескалация от страна на Пхенян. Това е провокативен и заплашителен акт на един опасен режим“, допълни той.\r\nПревод и редакция:", "date": "2017.08.29", "title": "China Daily: Страните от Азиатско-тихоокеанския регион реагираха остро на ракетните изпитания на Северна Корея"}
{"url": "http://www.focus-news.net/news/2017/08/29/2430323/korneliya-ninova-bsp-predlozheniyata-na-makron-kriyat-riskove.html", "text": "Предложенията на Макрон крият рискове. Искаме правителството да направи оценка за въздействието върху българския национален и интерес и българските работници. Това каза на брифинг лидерът на БСП Корнелия Нинова, съобщиха от пресцентъра на партията. \"Посещението на френския президент Еманюел Макрон е ключово за развитието на ЕС и на България, особено в период, когато Европа търси пътя си – как да се развива оттук нататък. За никого не е тайна, че Европа е разединена. На нас ни предстои европредседателство и вероятно този въпрос ще бъде предмет на обсъждане. Нашата позиция ви е известна. Ние сме против Европа да се развива на няколко скорости, а сме затова да се търсят всички възможности да се обединява, да е силна и да стъпи на принципите и ценностите, на които е създаден ЕС, за да се развива\", коментира Нинова. \"Смятаме, че предложенията, които идват от френска страна, крият рискове\", заяви тя. По думите й те застрашават тези основни принципи. \"Принципът за свободно движение на хора, стоки и капитали може да бъде застрашен с предложението за ограничие на времето, в което може да стои един български работник в една европейска държава. Едно от предложенията е, на всеки три седмици, докато е там, българският работник да се връща в страната на изпращане. Това е вид ограничение на принципа, върху който стъпва Европейският съюз за свободно движение на хора, стоки и капитали. Притесняваме се от заплаха и на друг основен принцип – за равните права на европейските граждани\", посочи лидерът на БСП. Тя отбеляза, че в края на миналата година парламентът гласува промени в Кодекса на труда, с които са задължени българските фирми, които изпращат работниците навън, да ги изпращат със заплата, равна поне на минималната ставка в държавата, в която отиват. \"Т.е. ние защитихме българския работник с една по-висока заплата. Затова имаме въпрос по повод тази дискусия: Кога френските, германските, австрийските фирми, които оперират на българския пазар, ще направят същото за българите, които работят в България. Конкретно, кога търговските вериги ще плащат на една продавачка в България минималната ставка, която плащат на продавачка в тяхната страна? Нали говорим за равни права? Винаги сме били за равнопоставеност на България с другите държави. Кога големите корпорации ще си плащат тези данъци, които изнасят от тук и плащат в държавите си на произход. Ето това е истинският разговор по решението за социалния, корпоративния и данъчния дъмпинг, а не силово налагане на едно решение на някои държави-членки. Това е защитата на националния интерес\", заяви Нинова. \"Защото, ако тези предложения станат факт, ние ще наливаме пари в осигурителните системи на други страни-членки. В НОИ и без това има дефицит. Ако тази промяна стане, този дефицит ще се задълбочи. Пари ще изтичат към осигурителните системи на други държави. Нека да гарантираме равнопоставеност. След като ние сме гарантирали тези заплати, искате да се плащат по този начин осигуровки – да се прилагат еднакви стандарти. И това не е антиевропейско говорене. Искаме да защитим българския национален интерес и сме загрижени европейските лидери да намерят вярното решение, с което Европа да се обединява и да върви напред-силна и единна, а не да се привнасят политики, които задълбочават разделението и противопоставянето между различните европейски държави\", посочи още тя. \"Ние ще бъдем проактивни по тази тема. Със започването на парламентарния сезон ще поставим въпроси към министрите. Много е странно, че социалният министър Бисер Петков  отсъства от тази тема. Тя е свързана с правата на работниците. Имаме питане и към министър Владислав Горанов. Има една форма в министерството на финансите - А1, която се попълва от работниците, работещи в чужбина, които я декларират пред НАП. По официални данни - това са около 30 000 души. Бихме искали, когато се прави това обсъждане, да се направи и оценка на въздействие – как ще се отрази на бюджета, на НОИ, на работниците, на заплатите и осигуровките им, на бъдещи пенсии. Да се направи добър анализ. Ако се засегне транспортният бранш, той е вторият след туризма и осигурява над 2% от БВП, ако пострада - как ще се отрази на икономиката и на финансите на България?\", допълни Нинова.", "date": "2017.08.29", "title": "Корнелия Нинова, БСП: Предложенията на Макрон крият рискове"}
{"url": "http://www.focus-news.net/news/2017/08/29/2430324/prokuror-rumyana-arnaudova-pozharat-v-kresnenskoto-defile-e-potushen-razkrit-e-izvarshitelyat.html", "text": "Пожарът в Кресненското дефиле е потушен и няма опасност за живота и здравето на хората. Това каза на брифинг в Окръжна прокуратура - Благоевград говорителят на главния прокурор Румяна Арнаудова, предаде репортер на Радио „Фокус“-Пирин. Румяна Арнаудова обяви, че също така вече е разкрит извършителят на престъплението. Това е 30-годишният пастир от Симитли Костадин Митев. Основната версия за възникване на пожара е незагасена цигара. Извършени са разпити на повече от 10 човека, както и обиски. По думите на Арнаудова ще бъде постановено задържане на Костадин Митев за 72 часа и ще бъде поискана най-тежката мярка - задържане под стража. „Не защото престъплението е тежко наказуемо, а защото деянието се отличава с изключителна обществена опасност“, каза Арнаудова и добави, че такъв голям пожар в района не е имало повече от 15 години и такова немарливо отношение от страна на заподозрения според Районна прокуратура – Благоевград трябва да бъде санкционирано по най-тежкия начин. За престъплението, за което ще му бъде повдигнато обвинение, се предвижда лишаване от свобода до 5 години. Обвиненията са за пожар по непредпазливост, а нанесените щети са за около 3 300 000 лева. \r\nЛора КАЛЧЕВА", "date": "2017.08.29", "title": "Прокурор Румяна Арнаудова: Пожарът в Кресненското дефиле е потушен, разкрит e извършителят"}
{"url": "http://www.focus-news.net/news/2017/08/29/2430325/stara-zagora-vazstanoveno-e-dvizhenieto-pri-km-192-na-avtomagistrala-trakiya-v-posoka-sofiya.html", "text": "Възстановено е движението при км 192 на автомагистрала \"Тракия\", в посока София. Това съобщиха от пресцентъра на Агенция \"Пътна инфраструктура\" (АПИ). Поради катастрофа, трафикът временно се осъществяваше само в скоростната лента на магистралата.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел.0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.29", "title": "Стара Загора: Възстановено е движението при км 192 на автомагистрала \"Тракия\", в посока София"}
{"url": "http://www.focus-news.net/news/2017/08/29/2430326/afp-gradskata-uprava-na-kirkuk-iska-da-vzeme-uchastie-v-referenduma-za-nezavisimost-na-kyurdistan.html", "text": "Градският съвет на Киркук, етнически смесен регион на Северен Ирак, който е под контрола на правителството в  Багдад, гласува в полза на вземането на участие в референдума за независимост на Иракски Кюрдистан, предаде AFP, позовавайки се на думите на градски съветници.\r\nЦентралното правителство в Багдад е твърдо против референдума за независимост на иркаксите кюрди, който е планиран за 25 септември. Гласуването не е обвързващо, но може да доведе до независимост на областта.\r\nКиркук е богата на петрол провинция, в която живеят кюрди, араби и туркмени и е под контрола на Багдад, въпреки че за нея има претенции от страна на Иракски Кюрдистан.\r\nВ гласуването, проведено днес, 22 от 24 присъстващи, в 41-членния градски съвет на Киркук, са гласували „за“ „историческото събитие“.\r\nГоворител на премиера на Ирак Айдър ал Абади определи гласуването като „незаконно и неконституционно“.\r\n„Провинции, които не принадлежат към автономния регион (Кюрдистан), не могат да приемат решения, без одобрението на федералното правителство и Киркук е един от тези региони“, заяви говорител на Министър-председателят.\r\nПревод и редакция:", "date": "2017.08.29", "title": "AFP: Градската управа на Киркук иска да вземе участие в референдума за независимост на Кюрдистан"}
{"url": "http://www.focus-news.net/news/2017/08/29/2430327/plovdiv-sadyat-shofyor-na-avtobus-za-katastrofa-pri-koyato-e-zaginala-zhena-na-peshehodna-pateka.html", "text": "Окръжна прокуратура-Пловдив внесе в съда обвинителен акт спрямо Здравко А., на 29 г., за това, че нарушил Закона за движение по пътищата и по непредпазливост причинил смъртта на другиго, която е настъпила на местопроизшествието – пешеходна пътека. Това съобщиха от пресцентъра на Апелативна прокуратура-Пловдив.\r\nНа 19 октомври 2016 г. в гр. Пловдив, обвиняемият Здравко А. управлявал автобус, марка „Исузу“, по линия на градския транспорт, като се движел по дясната лента на платното на бул. „Никола Вапцаров“, в посока от запад на изток. Пътната настилка била суха, видимостта – много добра. Автобусът се приближил до кръстовището на бул. „Никола Вапцаров“ и улица „Стефан Стамболов“. На това място имало трайно очертана, с две прекъснати линии, пешеходна пътека. Водачът Здравко А. намалил скоростта на автобуса, но не спрял напълно. По това време пешеходката С. Г., на 61 г., се намирала на десния, южен, тротоар, откъдето предприела по пешеходната пътека пресичане на платното за движение, от дясно на ляво пред автобуса. Тя навлязла в платното за движение на червен сигнал на светофара и се намирала до предната част на автобуса, като водачът не е имал добра видимост през стъклото на първата врата. \r\nАвтобусът в този момент спрял на червен сигнал на светофарната уредба. С.Г. се придвижила малко в неговата посока и навлязла пред автобуса. В този момент светофарът за автобуса светнал червено-жълт сигнал и обвиняемият потеглил, но след една секунда настъпил удар на предната дясна част на автобуса в лявата страна на С.Г., като тя паднала на земята и била прегазена. Според съдебно-медицинската експертиза С.Г. е починала от тежка черепно-мозъчна травма. Според автотехническата експертиза скоростта на автобуса непосредствено преди задействане на спирачната система и след удара в тялото на жената е била 15 км/ч. Ударът е настъпил при зелен сигнал на светофара – за автобуса и при червен сигнал - за пешеходката. Водачът на автобуса е имал частично ограничение на видимостта, като на предния десен ъгъл на обзорното стъкло на автобуса била поставена правоъгълна табела с означение на линията, по която се движел автобуса и по този начин била ограничена видимостта зад пешеходката на височина 1,85 м от пътното платно.\r\nСпоред вещите лица, основното задължение на водача е да наблюдава непрекъснато наличието на пешеходци, пътници, други превозни средства и евентуални препятствия по пътя чрез монтираните външни огледала за обратно виждане, като чрез дясното - обвиняемият Здравко А. е могъл да възприеме пресичащата пешеходка, да намали скоростта и да спре, за да премине тя. \r\nПо делото са разпитани свидетели, извършени експертизи, иззети веществени доказателства и др.", "date": "2017.08.29", "title": "Пловдив: Съдят шофьор на автобус за катастрофа, при която е загинала жена на пешеходна пътека"}
{"url": "http://www.focus-news.net/news/2017/08/29/2430328/blagoevgrad-nad-1000-sluzhiteli-na-yuzdp-sa-uchastvali-v-gaseneto-na-pozhara-v-kresnenskoto-defile.html", "text": "Повече от 1000 служители на Югозападното държавно предприятие от териториалните поделения в областите Благоевград, Кюстендил и Софийска са били мобилизирани в борбата с огъня над Кресненското дефиле. Това съобщиха от пресцентъра на Югозападно държавно предприятие (ЮЗДП). И днес 180 горски служители продължават да гасят тлеещи огнища вътре в самия пожар. Освен с жива сила в овладяване на стихията всеки ден участваха 12 специализирани противопожарни автомобила, 40 високопроходими коли и булдозер на предприятието за направата на полоси.\r\nКато локална екологична катастрофа определи директорът на ЮЗДП инж. Дамян Дамянов последиците от най-големия пожар, обхванал по предварителни данни 16 000 декара иглолистни и широколистни гори на възраст 40-60 години, ниска растителност, хиляди декари пасища и земеделски земи. Изгорелият почвен слой е 10 сантиметра.\r\nПоне 50 години и десетки милиони лева ще са необходими за възстановяване на унищожените гори след огненото бедствие. Преди това теренът трябва да се почисти, да се извърши сериозна подготовка на почвата и едва след това ще започне да се залесява с местни широколистни видове, които са устойчиви на запалвания.\r\nОбщо 120 пожара са регистрирани на територията на ЮЗДП от началото на годината досега. Едва 8 от тях са предизвикани от природни явления. В основната си част причина за пожарите е човешко действие – небрежност и безотговорност. Затова ЮЗДП призовава всички за повишено внимание, екологична култура и милост- към гората.", "date": "2017.08.29", "title": "Благоевград: Над 1000 служители на ЮЗДП са участвали в гасенето на пожарa в Кресненското дефиле"}
{"url": "http://www.focus-news.net/news/2017/08/29/2430329/sport-stevan-yovetich-ofitsialno-e-futbolist-na-monako.html", "text": "Монако потвърди привличането на черногорския нападател Стеван Йоветич от Интер.\r\nДоговорът на футболиста е за 4 години, а трансферната сума е 11 милиона евро.\r\n27-годишният футболист е взел фланелката с номер 10, която до сега носеше Килиан Мбапе. Това засили спекулациите, че 18-годишната надежда ще премине в Пари Сен Жермен.", "date": "2017.08.29", "title": "Спорт: Стеван Йоветич официално е футболист на Монако"}
{"url": "http://www.focus-news.net/news/2017/08/29/2430330/plovdiv-troleybusni-zhitsi-sa-padnali-na-bul-sankt-peterburg-vse-oshte-ne-sa-premahnati-i-kontaktnite-kabeli-po-bul-osvobozhdenie.html", "text": "Тролейбусни жици са паднали на бул. „Санкт Петербург“ в Пловдив. Това каза за Радио „Фокус“ – Пловдив Николай Чунчуков, кмет на район „Източен“ в града. По думите му специално сформирана комисия е направила оглед в района на пропадането, като становището им е категорично – мрежата трябва да бъде премахната, защото липсват елементи и представлява реална опасност както за хората, така и за преминаващите автомобили. „В момента тече срок от 24 часа, който сме дали на синдика, за да предприеме незабавни мерки. Ясно е, че няма как тази тролейбусна мрежа да бъде възстановена, защото не прилича на мрежа. Останали са само опасно висящи кабели. Ако до утре сутринта жиците не бъдат премахнати, ще издам заповед за отстраняването им“, каза още Чунчуков. Той посочи, че движението по бул. „Санкт Петербург“ се извършва в три платна, като в момента заради падналите жици е преустановеното преминаването по едно от тях. „Трафикът е затруднен и е опасно“, подчерта кметът на район „Източен“ в Пловдив.\r\nНиколай Чунчуков каза още, че падналите преди седмица тролейбусни жици по бул. „Освобождение“ все още не са премахнати. „След като нямаме издадена заповед, ние няма как да възложим на някого да премахне или да укрепи този участък. Причината е, че мрежата не е наша собственост. Очаква се реакция на собственика, след което при липсата на такава, трябва да се намесим максимално бързо“, обясни той.\r\nПризовават се водачите да шофират внимателно в участъците с пропаднала тролейбусна мрежа, въпреки че са обозначени и обезопасени.\r\nТони МИХАЙЛОВ", "date": "2017.08.29", "title": "Пловдив: Тролейбусни жици са паднали на бул. „Санкт Петербург“, все още не са премахнати и контактните кабели по бул. „Освобождение“"}
{"url": "http://www.focus-news.net/news/2017/08/29/2430331/stara-zagora-chetirima-dushi-sa-postradali-pri-katastrofa-mezhdu-tir-i-dzhip-rayona-na-prohoda-na-republikata-pri-selo-pchelinovo.html", "text": "Катастрофа между ТИР и джип е станал в района на Прохода на Републиката при село Пчелиново. Това съобщиха от пресцентъра на МВР. Инцидентът е станал към 13.30 часа, участъкът е бил стеснен, а движението затруднено. При пътния инцидент са пострадали четирима души.", "date": "2017.08.29", "title": "Стара Загора: Четирима души са пострадали при катастрофа между ТИР и джип района на Прохода на Републиката при село Пчелиново"}
{"url": "http://www.focus-news.net/news/2017/08/29/2430332/mvnr-za-izlachenite-kadri-v-balgarska-televiziya-sas-znameto-na-dnr-poluchena-e-nota-ot-posolstvoto-na-ukrayna-prepratena-e-po-kompetentnost-na-prokuraturata.html", "text": "Получена е нота от посолството на Украйна. Това съобщиха от пресцентъра на Министерство на външните работи в отговор на въпрос на ИА „Фокус“ във връзка с това, че посланикът на Украйна в България Микола Балтажи е поискал разследване затова, че по време на честванията, посветени на 140-годишнината от битката при Шипка, в ефира на българска телевизия е показано знамето на Донецката народна република.  „Препратена е по компетентност на прокуратурата“, заявиха от МВнР.", "date": "2017.08.29", "title": "МВнР за излъчените кадри в българска телевизия със знамето на ДНР: Получена е нота от посолството на Украйна, препратена е по компетентност на прокуратурата"}
{"url": "http://www.focus-news.net/news/2017/08/29/2430333/nad-3500-zrelostnitsi-se-yaviha-na-vtorata-matura.html", "text": "Общо 3715 зрелостници положиха днес втората задължителна матура по предмет по избор от сесията за август-септември. Заявленията подадоха 4826 младежи. Най-много се явиха на изпита по география – 1409, и по биология – 1367.  Нямаше желаещи за зрелостен изпит по френски и по италиански език. Това съобщиха от пресцентъра на Министерството на образованието.\r\nДнес беше изтеглен вариант I от журналистката на вестник „АзБуки“ Зина Соколова. Изпитът беше разделен на модули. По четири от предметите модулите са два – по математика, по физика и астрономия, по биология и здравно образование и по химия и опазване на околната среда. По всички останали модулите са три.\r\nИзпитът започна в 8.00 ч. и продължи 4 астрономически часа, а за зрелостниците със СОП – 6 астрономически часа. Анулирани бяха 7 писмени работи в цялата страна – по две в Пловдив и в Пазарджик и по една в Казанлък, Търговище и Петрич. Част от тях са заради опити за преписване от традиционни „пищови“ или втори мобилен телефон.\r\nТестовете по всички предмети и ключ с верните отговори са качени на сайта на Министерството на образованието и науката (МОН). Резултатите от държавните зрелостни изпити за сесията за август-септември ще бъдат обявени до 11 септември 2017 г. \r\nУтре, 30 август, ще се проведе държавният зрелостен изпит по желание, за който заявление са подали 11 младежи.", "date": "2017.08.29", "title": "Над 3500 зрелостници се явиха на втората матура"}
{"url": "http://www.focus-news.net/news/2017/08/29/2430334/milcho-lalov-kmet-na-obshtina-bregovo-1100-mestni-zhiteli-se-podpisaha-v-zashtita-na-obshtestveniya-red-sled-kato-be-prostrelyano-15-godishno-momche.html", "text": "В Брегово 1100 местни жители се подписаха в защита на обществения ред, след като бе простреляно 15-годишно момче, каза за Радио „Фокус“ – Видин Милчо Лалов, кмет на Брегово. Той посочи, че хората защитават местния предприемач Венцислав Боянов, който простреля с въздушна пушка момчето. „Венцислав е добър и работлив човек, има няколко магазина, помагал е на местните хора, изпаднали в нужда“, каза Милчо Лалов. На 26 август, след 23,30 часа Венцислав Боянов простреля с въздушна пушка в областта на корема 15-годишно момче, което заедно със свой приятел е посегнало на автомат за кафе, собственост на Боянов. \r\n„Не е трябвало с пушка да отива при децата Венцислав Боянов. Самият той казва, че е стрелял във въздуха и сачмата е попаднала в момчето от рикошет. Но го е направил, за да защити от посегателство апарата си. За защита на имуществото, обаче, във всяко населено място трябва да има полицаи“, каза Милчо Лалов. Той допълни, че в полицейския участък в Брегово има само трима полицаи, които не могат да обезпечат сигурността на хората в цялата община.\r\nАнна ЛОЗАНОВА", "date": "2017.08.29", "title": "Милчо Лалов, кмет на Община Брегово: 1100 местни жители се подписаха в защита на обществения ред, след като бе простреляно 15-годишно момче"}
{"url": "http://www.focus-news.net/news/2017/08/29/2430335/reuters-balgariya-zapochva-da-stroi-depo-za-radioaktivni-otpadatsi.html", "text": "България е започнала да строи депо за ядрени отпадъци, за своята единствена ядрена централа – АЕЦ Козлодуй. Очаква се депото да заработи до 2021 година, предаде Reuters, позовавайки се на думите на българския Министър на енергетиката Теменужка Петкова.\r\nМиналата година черноморската държава подписа договор с германската „Нукем Технолоджис“ (Nukem Technologies), която е контролирана от руската държавна „Атомстройекспорт“ и още четири български компании, които трябва да завършат първата фаза от строежа на съоръжението, което ще помогне за извеждането от експлоатация на четири ядрени реактора от съветската епоха в Козлодуй.\r\nПроектът, на стойност 72 милиона евро, е финансирано от Международен фонд за подпомагане на извеждането от експлоатация на Козлодуй, управляван от Европейската банка за възстановяване и развитие.\r\n„Изграждането на националния депозитьор на радиоактивни отпадъци е изключително важно за развитието на ядрената енергетика в България“, заяви Петкова.\r\nПревод и редакция:", "date": "2017.08.29", "title": "Reuters: България започва да строи депо за радиоактивни отпадъци"}
{"url": "http://www.focus-news.net/news/2017/08/29/2430336/tanya-mihaylova-zam-ministar-mon-shte-preporacha-na-nachalnika-na-regionalnoto-upravlenie-na-obrazovanieto-da-uvolni-direktora-na-smg.html", "text": "МОН ще препоръча на началника на регионалното управление на образованието да уволни директора на Софийската математическа гимназия (СМГ). Това каза заместник министърът на образованието и науката Таня Михайлова предаде репортер на Агенция „Фокус“. \r\n„Заявявам категорично по повод на днешните изказвания, които сочат като причина за конфликта в Софийската математическа гимназия националното състезание \"Европейско Кенгуру\", че това не отговаря на действителността. Единствената причина за ситуацията, която е недопустима за едно българско училище, е неумението на директора да се справи с конфликта. Има периодично напрежение около организацията на това състезание. В проекта за Олимпиади и национални състезания, който е за обсъждане на страницата на МОН, в националния кръг от 1 до 12 клас „Европейско Кенгуру“ като национално състезание не присъства. Това означава, че не се предвижда организирането на такова състезание“, обясни тя.\r\nМихайлова уточни, че вече повече от два месеца МОН се занимава със случая със СМГ. „Нашата позиция е категорична – ролята на директора е да бъде обединяваща функция, а това не го виждаме. Директорът е този, който трябва да установи диалог с ученици, учители и родители, независимо, че има различни гледни точки. Трудно установявахме контакт с него през тези два месеца, за да разрешим конфликта“, каза тя.Агенция „Фокус“ припомня:\r\nОт месец юли в столичната Математическа гимназия родители и ученици организират протести в защита на уволнен преподавател – Петя Тодорова. Според директора на учебното заведение, Антони Стоянов, Тодорова е уронила престижа на математическата гимназия като не е допуснала негови ученици до национален кръг от състезанието „Европейско кенгуру\" като член на комисията. След серията протести началникът на Регионалното управление на образованието в гр. София д-р Ваня Кастрева призова директора на СМГ Антони Стоянов да подаде оставка. Стоянов отказа. На 29 август родители, учители и ученици излязоха на протест в подкрепа на директора. \r\nЦветилена СИМЕОНОВА", "date": "2017.08.29", "title": "Таня Михайлова, зам.-министър: МОН ще препоръча на началника на регионалното управление на образованието да уволни директора на СМГ"}
{"url": "http://www.focus-news.net/news/2017/08/29/2430337/rayonniyat-prokuror-na-blagoevgrad-borislav-kovachki-shte-bade-poiskana-nay-tezhkata-myarka-za-zapodozreniya-za-pozhara-v-kresnenskoto-defile.html", "text": "Ще бъде поискана най-тежката мярка за Костадин Митев, въпреки неговото съдействие към този момент. Това каза на брифинг в Окръжна прокуратура - Благоевград районният прокурор Борислав Ковачки, предаде репортер на Радио „Фокус“- Пирин. По думите му се касае за деяние, което е извършено по непредпазливост. „Костадин  Митев е говедар в района на пожара. На 24 август лицето е изкарало животните на паша, откарал ги е в единствения голям водоем наблизо и там е запалим цигара. В този момент животните са се разделили на две, Митев е скочил внезапно и е захвърлил цигарата. След 15 минути е погледнал назад и е видял, че зад него има голям пожар. Започнал е да гаси и една от горните му дрехи е изгоряла, но не е успял да се справи“, каза Ковачки. По думите му Митев се е свързал с кметa на Брежани, но не му е съобщил, че той е извършителят. „Още от петък, при посещението ми на местопроизшествието, основните улики бяха, че това е лицето, което е причинило пожара. За съжаление, се получи леко размиване, тъй като се работеше по най-различни версии, включително и за умишлен палеж, но постепенно отпаднаха всички останали и остана единствено тази“, уточни Ковачки. По думите му благодарение на добрата оперативна работа на служителите от Второ РПУ се стигнало до признания от страна на извършителя. „Днес той лично посочи мястото, където е възникнал пожарът. Беше извършено претърсване и изземване на вещи от фермата, като бяха иззети дрехи, които навеждат на мисълта, че същият участва в потушаването на пожара“, каза Ковачки.  По думите му основната дреха, с която извършителят е гасял пожара, е изгоряла, но по другите също има следи. „Той помага напълно на разследването, но ще се има предвид високата степен на обществена опасност на деянието и щетите. Мога да добавя тук към щетите, че в района на Сандански за изгорели още 10 000 декара общински държавен горски фонд, има обгорели около 10 къщи и три помощни постройки. При привличане на Костадин Митев ще искаме най-тежката мярка.\r\nЛора КАЛЧЕВА", "date": "2017.08.29", "title": "Районният прокурор на Благоевград Борислав Ковачки: Ще бъде поискана най-тежката мярка за заподозрения за пожара в Кресненското дефиле"}
{"url": "http://www.focus-news.net/news/2017/08/29/2430338/blagoevgrad-preskonferentsiya-vav-vrazka-s-the-brava-fest-vol-3-shte-se-sastoi-na-30-avgust.html", "text": "Утре, 30 август, ще се проведе пресконференция във връзка с предстоящото трето издание на The Brava fest Vol. 3. Това съобщиха от пресцентъра на Община Благоевград. Началото ще бъде в 13:30 часа в зала №5 в сградата на Общината.", "date": "2017.08.29", "title": "Благоевград: Пресконференция във връзка с The Brava fest Vol. 3 ще се състои на 30 август"}
{"url": "http://www.focus-news.net/news/2017/08/29/2430339/veliko-tarnovo-stotitsi-detsa-i-mladezhi-preminaha-prez-lyatnata-politseyska-akademiya.html", "text": "Стотици деца и младежи преминаха през лятната полицейска академия, която се проведе през последните три месеца в редица населени места от община Велико Търново, съобщиха от пресцентъра на Общината. Малчуганите и учениците се запознаха с характера на основните престъпления, с начините за превенция на противоправните деяния, на ограничаването на трафика на хора. Те усвоиха ценни знания за безопасността на движението, разбраха що е то да бъдеш пожарникар и как могат да се предпазят от огнени стихии, бедствия и аварии. Спортните занимания и игрите също бяха предпочитани за оползотворяване на свободното време.\r\nЗакриването на поредното издание на лятната полицейска академия бе поставено днес в с. Церова кория. По време на разнообразната програма децата и младежите от младежките центрове в селата Пчелище, Миндя, Къпиново и Церова кория показаха усвоените знания и демонстрираха талантите си. Те зарадваха гостите със скечове, песни, танци, поучителни сценки, гатанки и викторина.\r\nНа 31 август предстои заключително събитие в с. Самоводене, където ще се представят както местните деца, така също техните връстници от Хотница и Русаля. Програмата ще започне в 16,00 часа в сградата на читалището. Поетапно лятната полицейска академия ще бъде закрита и в останалите населени места от общината, където функционират общо 20 центрове за деца и младежи. Така всички младежи ще получат шанс за изява. \r\nДетската лятна полицейска академия е съвместно дело на Община Велико Търново, Сдружението на кметовете и кметските наместници „Янтра 2001”, Областната дирекция на МВР, Дарителско сдружение „Св. Иван Рилски” и Регионална дирекция „Пожарна безопасност и защита на населението“. Подкрепа оказва Съюзът на пивоварите в България, както и други неправителствени организации.", "date": "2017.08.29", "title": "Велико Търново: Стотици деца и младежи преминаха през лятната полицейска академия"}
{"url": "http://www.focus-news.net/news/2017/08/29/2430340/menda-stoyanova-gerb-finansovata-distsiplina-ne-e-silata-na-bsp.html", "text": "Финансовата дисциплина не е силата на БСП. Това заяви пред журналисти в Пловдив депутатът от ГЕРБ и председател на Комисията по бюджет и финанси в Народното събрание (НС) Менда Стоянова, по повод коментар на лидера на БСП Корнелия Нинова, че готвените промени в закона за публичните финанси са „удар по общините“, предаде репортер на Радио „Фокус“ Пловдив. Стоянова определи изказването на Нинова като изопачаване на истината и разясни че проектозаконът има за 2 основни цели - допълнително изчистване на текстове във връзка с транспонирането на директивата на Европейския съюз, и усъвършенстване на механизма за финансовата дисциплина на общините и механизма за финансовото оздравяване на онези общини, които са в практически фалит. \r\n„Промените в закона дават механизъм, с който ще се ограничи политически безотговорното поведение на някои кметове, които само за няколко години могат да докарат общините до фалит. Такива общини са Перник, Дупница и Сливен, но в тези общини живеят хора, и тези хора, заради безотговорното поведение на своя градоначалник, са принудени да живеят в условия - по-лоши и по-различни от други общини. Това искаме да предотвратим и едновременно с това - механизъм за тяхното оздравяване, подпомагане от държавата, но и строг контрол върху разходите“, обясни още Менда Стоянова.  \r\nСпоред нея лидерът на БСП се опитва да измести дебата от неговото естествено място, а именно - Парламента, като по този начин Нинова го изземва лично. Председателят на Комисията по бюджет и финанси в НС подчерта, че ГЕРБ не дели общините на политически принцип, за разлика от БСП. „Преди няколко години, по време на управлението на Орешарски, БСП и ДПС раздадоха 500 млн. лв на общини, тогава профила на тези общини беше изключително и само на управляващите,“ коментира Менда Стоянова. Тя посочи, че политическа отговорност на управляващото мнозинство, което и да е то, е да разпределя ресурса тогава, когато приходите в бюджета са повече, когато финансовата дисциплина е сериозна. Менда Стоянова добави още, че именно тогава управляващото мнозинство има политическото право да разпредели този ресурс към онези общини, които имат нужда от допълнителна помощ от държавата.\r\nКристиян ГАРОВ", "date": "2017.08.29", "title": "Менда Стоянова, ГЕРБ: Финансовата дисциплина не е силата на БСП"}
{"url": "http://www.focus-news.net/news/2017/08/29/2430341/voennosluzheshti-i-dnes-okazaha-pomosht-v-potushavaneto-na-pozhara-v-kresnenskoto-defile.html", "text": "Вертолет Ми-17 от състава на авиобаза Крумово излетя днес в 8.08 часа, за да окаже помощ в потушаването на пожара в Кресненското дефиле. В продължение на близо 2 часа екипажът на вертолета направи 15 захода и обля с над 30 т вода обхванатите от огъня горски масиви. Това съобщиха от пресцентъра на Министерството на отбраната.\r\nВ помощ на екипите на ГД „Пожарна безопасност и защита на населението“ се включиха и 87 военнослужещи със специализирана техника от Сухопътните войски. Те участваха в овладяването на огъня в боровата гора между селата Ощава и Влахи.", "date": "2017.08.29", "title": "Военнослужещи и днес оказаха помощ в потушаването на пожара в Кресненското дефиле"}
{"url": "http://www.focus-news.net/news/2017/08/29/2430342/tass-kitay-prizova-sasht-i-yuzhna-koreya-da-sprat-razpolaganeto-na-sistemata-za-pro-thaad.html", "text": "Китай призова САЩ и Южна Корея да уважават интересите на другите страни и да прекратят разполагането на системата за противоракетна отбрана THAAD, предаде ТАСС, позовавайки се на думите на официалния представител на Външното министерство на Китай Хуа Чунин, който направи коментара си преди предстоящата визита на Министъра на отбраната на Южна Корея Сон Юн Му във Вашингтон, където той ще се срещне с американския си колега Джеймс Матис.\r\n„Това (разполагане на системата за ПРО THAAD) ще възпрепятства достигането на стратегически баланс, ще нанесе щети на интересите на страните от региона за стратегическа сигурност, включително Китай и ще засили напрежението на Корейския полуостров“, отбеляза дипломатът.\r\n„Китай призовава Южна Корея и САЩ да прекратят разполагането на THAAD и да демонтират вече разположените части на оборудването“, подчерта тя.\r\nВизитата на служителите на Министерството на отбраната на Южна Корея във Вашингтон е планирана за 30-и август и както се очаква, министрите на двете страни ще обсъдят „широк спектър от въпроси“. В това число, мерките за противодействие на заплахите от страна на Северна Корея, сътрудничеството в реализацията на санкциите срещу Пхенян, разполагането на комплекса за ПРО THAAD в Южна Корея, модернизацията на южнокорейските балистически ракети и предаването на Сеул на оперативния контрол над неговите войски, в ситуация на военни действия.\r\nПревод и редакция:", "date": "2017.08.29", "title": "ТАСС: Китай призова САЩ и Южна Корея да спрат разполагането на системата за ПРО THAAD"}
{"url": "http://www.focus-news.net/news/2017/08/29/2430343/liderat-na-bsp-korneliya-ninova-koy-s-kogo-upravlyava-lichi-ot-pms-153-na-ministerskiya-savet.html", "text": "Кой с кого управлява личи от ПМС №153 на Министерския съвет. Това заяви по време на брифинг лидерът на БСП Корнелия Нинова, съобщиха от пресцентъра на партията.  Във връзка с новите предложения за промени в Закона за публичните финанси и изобщо политиката по отношение на общините, Нинова коментира: „Смятаме за нов удар по общините  предложението, което прави министър Горанов- общини, които са заложили по-висока приходна част и не са я изпълнили, да не могат да трупат задължения, да взимат кредити и само по веднъж държавата да помага с безлихвения кредит, който и сега Министерство на финансите отпуска“. „Смятаме, че това от години е принципно сгрешена политика на ГЕРБ към местената власт. Защо? Няколко пъти правителства на Борисов прехвърлят задължения към общините, без тези задължения да са гарантирани с пари от бюджета. Пример за това е увеличението на минималната работна заплата, общините трябва да плащат по-високи минимални такива, по-високи осигуровки, но държавата не им увеличи бюджета с тези пари. Прехвърлиха им професионалните гимназии, но държавата не им увеличи бюджетите за издръжка. Тоест, държавата абдикира от национални политики“, обясни тя. „Прехвърля ги на общините, не им осигурява финансиране. Изходите за кметовете са два – или да увеличават местните данъци, за да си гарантират приходите или да вземат заеми, за да могат да покриват задължения. Очевидно местни данъци няма повече накъде да се вдигат, заради бедността в страната, а сега им се ограничава възможността за кредитиране“, поясни Нинова и даде пример с Мизия. „Задължения за осигуровки – неплатени, общината не може да ги покрие, държавата и НАП пристъпват към продажба на читалище и на кметството в с. Софрониево. Каква е тази държавна политика – даваш му задължение, той не може да го изпълни и отиваш и взимаш читалището, символа на едно село. Принципът е сбъркан – да се прехвърлят задължения, без те да са гарантирани, а сега още едно ограничение за общините“, коментира тя.\r\n„В тази връзка наближава бюджетната процедура. Не случайно Горанов бърза с този закон преди бюджета. Вероятно по същия сбъркан подход ще тръгнат към бюджета за 2018 г. А той е – занижени приходи в бюджета, идва излишък, който те събират, но този излишък не се разпределя през бюджета и през парламента, а с постановление на МС, там където Министерският съвет и Бойко Борисов решат, че им е изгодно- тоест на тези общини, които те искат да толерират, а за другите – наказателно. Само че българските граждани във всички общини са български граждани- с равни права“, каза още лидерът на БСП.\r\n„На фона на този национален въпрос, искам да поставя един друг. Когато изникна случая „Цанков камък” през август, Борисов произнесе едно изречение и то бе: „БСП и ДПС си управляват заедно и си искат да управляват заедно, а на мен искат да ми прешиват Пеевски”“, заяви тя.\r\n„Срещу тези думи – малко факти. Само с едно постановление на Министерски съвет №153 на 28 юли 2017 г., което ние определяме като много грешна политика -  Министерският съвет разпределя 20 млн. и 89 хил. лв. на 31 общини на ДПС. 10 млн. и 38 хил. лв. на 14 общини на ГЕРБ. 1 млн. и 340 хил. лв. на две общини на БСП. Това са фактите. Отговорът на въпроса на Борисов- кой с кого управлява, оставам на вас. Проявява ли се диференциран подход към българските граждани, в зависимост от това- в каква община живеят, също мисля, че е риторичен въпрос“, добави Корнелия Нинова.\r\n„По подготовка на бюджета за 2018 г. категорично ще се противопоставим на това – и на начина на разпределение на парите за общините с постановления и на диференцирания подход, според политическата сила, която управялва общината. Защото допускаме, че този подход ще се задълбочава заради идващите местни избори. Това също е начин да си купиш и манипулираш местни избори- като правиш такъв тип държавна политика към определни общини“, заяви Нинова.\r\n„За въпроса кой с кого управлява, фактите говорят - 20 милиона за 31 общини на ДПС с едно постановление, за един месец“, каза тя.", "date": "2017.08.29", "title": "Лидерът на БСП Корнелия Нинова: Кой с кого управлява личи от ПМС №153 на Министерския съвет"}
{"url": "http://www.focus-news.net/news/2017/08/29/2430344/shumen-86-akta-sa-sastavili-inspektorite-ot-direktsiya-ustroystvo-na-teritoriyata-v-obshtinata-ot-nachaloto-na-avgust.html", "text": "86 акта са съставили инспекторите от дирекция „Устройство на територията“ в Община Шумен от началото на август, предаде репортер на Радио „Фокус“-Шумен. На брифинг гл. инспектор Борислав Станев посочи, че най-честите нарушения касаят изхвърляне на отпадъци и разпиляването им по тротоари, улици, и междублокови пространства, разлепване на афиши извън определените места, силен шум след 23.00 часа, амбулантна търговия, неправомерно паркиране, както и неспазване на три наредби - за преместваемите съоръжения и временните обекти, за реда и условията при отглеждане на животни и тази за отглеждане на кучета и овладяване на популацията на безстопанствените животни. Борислав Станев посочи, че зачестяват случаите на изхвърляне и разпиляване на отпадъци. \r\n„Има два фрапиращи случая в боровата гора по пътя за село Лозево и двамата нарушители са установени,а предвидената санкция е до 1000 лв.“, каза Станев. Открити са и две новообразувани сметища, като на нарушителите са съставени актове. 9 от актовете са за разлепяне на афиши, а 7 - за изхвърляне на отпадъци от търговски обекти. 38 акта са съставени за неправилно паркиране- основно по спирки, в близост до пешеходни пътеки и в района на кръстовище. Издадените наказателни постановления са 53, а постановените глоби и санкциите са в размер на 6 370 лв. „Няма как общинските фирми или тези, които почистват града да се справят с тези проблеми, поставихме допълнителни контейнери за изхвърляне на строителни отпадъци не за фирмите, а за домакинствата и те се извозват през два дни, и да има хора, които си позволяват да изхвърлят боклуци на Шуменското плато или където и да е около града, е необяснимо“, коментира от своя страна и кметът на Шумен Любомир Христов. \r\nТой добави, че нарушителите ще бъдат глобявани в предвидения максимален размер.\r\nИвелина ИВАНОВА", "date": "2017.08.29", "title": "Шумен: 86 акта са съставили инспекторите от дирекция „Устройство на територията“ в Общината от началото на август"}
{"url": "http://www.focus-news.net/news/2017/08/29/2430345/blagoevgrad-dragana-mirkovich-gostuva-spetsialno-v-balgariya-za-bansko-balkan-fest.html", "text": "Специално за публиката на Банско Балкан Фест, голямата звезда на сръбската музика – Драгана Миркович, идва в Банско, за да изпълни част от огромния си репертоар с турбо хитове. Това съобщиха от пресцентъра на Община Банско. Изпълнителката на „Плачи земльо” ще взриви градския площад на 2 септември, по време на втората фестивална вечер. За да подгрее публиката за великата Драгана, настоящата звезда на Пинк Продъкшънс – Злата Джуркович, ще изпълни своите хитове. Освен коронована Мис Сърбия, Злата е реалити звезда и любима певица на футболиста на „Атлетико Мадрид“ Зоран Негуш, който й плати 7000 евро, за да му изпее три песни на рождения ден на капитана на „Манчестър Юнайтед“ Неманя Видич. Това е първото участие на красивата сръбкиня в български фестивален формат.\r\nПетъчната вечер ще бъде отредена на гръцки чар и привкус на средиземноморска лежерност с участието на секс символа Стан. Специално за Банско, един от най-модерните млади изпълнители от южната ни съседка, идва с оркестър от десет музиканта. Преди неговото изпълнение, сцената ще нажежи „#Тhe Bo$$” на българската поп-фолк сцена Галена. Завърналата се от майчинство фурия ще изпълни и новото си парче за феновете си в Банско. Водещ на най-хитовия музикален фестивал в България, посветен на неравноделния ритъм и буйната балканска кръв, ще бъде Борис Солтарийски. А специално за феновете,  организаторите са предвидили допълнителни LED екрани, които да позволят на всички, дошли в Банско, да слушат и гледат своите любими изпълнители.\r\nНа 1 и 2 септември  Банско отново ще бъде хит. Входът е свободен, а който превари, той ще завари предни позиции на фестивалния площад.", "date": "2017.08.29", "title": "Благоевград: Драгана Миркович гостува специално в България за Банско Балкан Фест"}
{"url": "http://www.focus-news.net/news/2017/08/29/2430346/nikolay-chunchukov-kmet-na-rayon-iztochen-v-plovdiv-zachestiha-sluchaite-na-opasno-propadane-na-starata-troleybusna-mrezha-v-rayona-i-grada-ne-sme-zastrahovani-ot-tragichni-intsidenti.html", "text": "Зачестиха случаите на опасно пропадане на старата тролейбусна мрежа, както в район „Източен“, така и на територията на целия град Пловдив. Това каза за Радио „Фокус“ – Пловдив районният кмет Николай Чунчуков. По думите му във всеки един момент, в който тролейбусната мрежа продължава да е на старото си място, е възможно да се стигне до трагични инциденти. \r\n„Остарялата тролейбусна мрежа е опасна и създава опасност за движещи се автомобили и за живота на гражданите. Това, че пропада е достатъчна причина да се отстрани. Факт е, че дълги години тя не е поддържана, носачите й са корозирали. Това означава, че всеки един момент някъде, не само на територията на район „Източен“, може да се повтори инцидентът от преди 5 години, когато след скъсване на жици загина 42-годишна жена в района на Централна гара. Затова в момента тече процедура по премахване на цялата контактна мрежа в  района. Тя е обследвана и след направените констатации е редно да се стигне до заповед за пълното й отстраняване“, коментира Николай Чунчуков. Той посочи, че зачестяването на случаите на пропадане на тролейбусни жици е ясен индикатор, че нещо с мрежата не е наред, а причината е лоша поддръжка. „Добрата новина във всичко това е, че няма пострадал човек, но не е ясно дали при следващо пропадане няма да се стигне до инцидент. Не смятаме да чакаме това да се случи“, категоричен е кметът на район „Източен“.\r\nВъв връзка с двете пропадания на тролейбусни жици в рамките на седмица, Николай Чунчуков каза, че е възможно разпадането на мрежата да доведе до верижна реакция. „Няма гаранция, че след няколко часа няма да пропадне съседен участък. Още по-притеснително е, че малко по-надолу от заградения участък с паднали жици е кръстовището на бул. „Освобождение“ с бул. „Санкт Петербург“. Ако кабелите натежат, може да пропадне контактната мрежа на цялото кръстовище. Ще е страшно, ако цялата тази тежест се изсипе на уличното платно. Не искам да си мисля какво може да се случи“, коментира районният кмет. Николай Чунчуков добави, че във всички останали райони на град Пловдив се среща същия проблем и се работи по посока на премахване на остарялата и нефункционираща тролейбусна мрежа.\r\nТони МИХАЙЛОВ", "date": "2017.08.29", "title": "Николай Чунчуков, кмет на район „Източен“ в Пловдив: Зачестиха случаите на опасно пропадане на старата тролейбусна мрежа в района и града, не сме застраховани от трагични инциденти"}
{"url": "http://www.focus-news.net/news/2017/08/29/2430347/starshi-komisar-nikolay-hadzhiev-odmvr-blagoevgrad-zapodozreniyat-za-pozhara-v-kresnenskoto-defile-e-saden-za-krazhba.html", "text": "Костадин Митев е на 30 години и е съден за кражба. Това каза на брифинг в Окръжна прокуратура - Благоевград старши комисар Николай Хаджиев, директор на ОД на МВР – Благоевград, предаде репортер на Радио „Фокус“- Пирин. „Още в четвъртък, когато беше получен сигналът за възникналия пожар, след доклад от прокуратурата беше образувано досъдебно производство и започна актива работа по случая. От наша страна бяха извършени оперативно-издиравателните дейности, за да установим какво се е случило“, каза старши комисар Хаждиев. По думите му по краката на Костадин Митев има изгаряния, които са документирани. Той добави, че по заподозрения няма увреждания, но следи, които кореспондират с неговите твърдения, че се е опитал да потуши пожара, който е тръгнал от незагасената му цигара.\r\nЛора КАЛЧЕВА", "date": "2017.08.29", "title": "Старши комисар Николай Хаджиев, ОДМВР – Благоевград: Заподозреният за пожара в Кресненското дефиле е съден за кражба"}
{"url": "http://www.focus-news.net/news/2017/08/29/2430348/tass-sasht-otpravi-v-litva-usilen-patrul-ot-sedem-iztrebitelya.html", "text": "САЩ отправи в Литва, където от авиобазата Зокняй НАТО осъществява, чрез смяна на четири месеца, контрола над въздушното пространство на Балтийските страни, усилен патрул от седем изтребителя, предаде ТАСС, позовавайки се на информация от Министерството на отбраната на Литва.\r\nПричините за усилването, на т.нар. мисия на въздушната полиция, не беше уточнена от литовското военно ведомство. В края на юли, президентът на страната, Даля Грибаускайте заяви, че САЩ ще засилят военното присъствие в Литва, за времето на провеждането на руско-белоруските военни учения „Запад-2017“.\r\nТя заяви, че „В периода на тези учения, САЩ ще разположат двойно повече изтребители, отколкото е обичайно. Ще има повече военнослужещи, техника и кораби.“\r\nПревод и редакция:", "date": "2017.08.29", "title": "ТАСС: САЩ отправи в Литва усилен патрул от седем изтребителя"}
{"url": "http://www.focus-news.net/news/2017/08/29/2430349/stara-zagora-vremenno-e-ogranicheno-dvizhenieto-po-pat-ii-55-prohod-na-republikata-v-rayona-na-pchelinovo-poradi-izteglyane-na-avariral-tir.html", "text": "Временно е ограничено движението по път II-55 - Проход на Републиката, в района на Пчелиново, поради изтегляне на аварирал ТИР. Това съобщиха от пресцентъра на Агенция \"Пътна инфраструктура\" (АПИ). Всички МПС изчакват на място.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.29", "title": "Стара Загора: Временно е ограничено движението по път II-55 - Проход на Републиката, в района на Пчелиново, поради изтегляне на аварирал ТИР"}
{"url": "http://www.focus-news.net/news/2017/08/29/2430350/reuters-livan-prizova-oon-da-podnovi-mandata-na-miroopazvashtata-misiya-v-stranata.html", "text": "Министърът на външните работи на Ливан Гебран Базил заяви, че подкрепя подновяването на мандата на миротворческите сили на ООН в страната за още една година, въпреки критиките от страна на САЩ и Израел, че митотворците не правят достатъчно усилия, за да спрат струпването на оръжия, от страна на Хизбула, около граничния район, предаде Reuters.\r\n„Запазването на мандата на мисията е необходимо условие за запазването на мира и стабилността, в противен случай всички усилия на ООН ще бъдат напразни“, написа той в Туитър.\r\nМеждинните сили на ООН в Ливан (УНИФИЛ) патрулират южната граница на Ливан с Израел.\r\nЕжегодно нейния мандат се подновява, след първата мисия през 1978 година и войната между Израел и групировката „Хизбула“ през 2006 година.\r\nЗадълженията на „УНИФИЛ“ са да държи южен Ливан „свободен от въоръжен военен персонал, техника и оръжия“, които не принадлежат на правителството на Ливан или на самата мисия.\r\nПревод и редакция:", "date": "2017.08.29", "title": "Reuters: Ливан призова ООН да поднови мандата на мироопазващата мисия в страната"}
{"url": "http://www.focus-news.net/news/2017/08/29/2430351/sofiya-zapochvat-obrabotki-sreshtu-karlezhi-i-grizachi-v-zelenite-ploshti.html", "text": "От 31 август 2017 г. ще започне поредната обработка срещу кърлежи и гризачи в зелените площи в София. това съобщиха от пресцентъра на Столична община. Ще бъдат обработени зелени площи по паркове, градски градини, зелени ивици на транспортни обекти и междублокови пространства. Екипите, ангажирани с дейността, работят по график рано сутрин при благоприятни атмосферни условия при сухо време. Ще се работи поетапно в Борисова градина, парк „Лебед“, градина църква „Св. Георги“, градина „Майчин дом“ и „Алжир“ и други. \r\nКонтролът на дейността се извършва от РЗИ – София и дирекция „Зелена система“.", "date": "2017.08.29", "title": "София: Започват обработки срещу кърлежи и гризачи в зелените площи"}
{"url": "http://www.focus-news.net/news/2017/08/29/2430352/burgas-v-obshtinata-shte-se-provede-preskonferentsiya-za-predstoyashto-snukar-shou-v-grada.html", "text": "От 10.00 часа на 30 август в Заседателната зала на Община Бургас ще се проведе пресконференция за предстоящото снукър шоу в Бургас, с участието на Рони О‘Съливан и Стивън Хендри. Това съобщиха от пресцентъра на Община Бургас. В нея ще участва Олег Велинов - президент на Българската федерация по снукър, както и представители на домакина Община Бургас.", "date": "2017.08.29", "title": "Бургас: В Общината ще се проведе пресконференция за предстоящо снукър шоу в града"}
{"url": "http://www.focus-news.net/news/2017/08/29/2430353/tass-katalonskite-vlasti-shte-provedat-referendum-za-nezavisimost-nezavisimo-ot-reshenieto-na-konstitutsionniya-sad-na-ispaniya.html", "text": "Представителят на правителството на Каталонската автономна област Жорди Турул заяви, че властите на областта са решени да проведат референдума за независимост на 1 октомври, дори и Конституционният съд на Испания да го признае за незаконен, предаде ТАСС, позовавайки се на изявление на каталонския депутат, цитирано от испанската агенция EuropaPress.\r\n„Ще се подчиним само на парламента на Каталония, с всичките последствия“, потвърди той. Освен това, Турул заяви, че „Народната партия“ и „Испанската работническа социалистическа партия“ „искат да заставят народа да мълчи, а правителството (на автономната област) иска да му се даде възможност сам да определи своето бъдеще“.\r\nКаталония е автономен регион в североизточна Испания. През последните няколко години, в региона значително се засилиха сепаратистките настроения. На 5 октомври миналата година, парламентът на областта одобри резолюция за провеждането на плебисцит за излизане от състава на Испания. Конституционният съд на страната анулира действието на този документ.\r\nНезависимо от това, в началото на юни, ръководителят на автономията Карлес Пучдемон обяви, че референдумът ще се проведе на 1 октомври. Въпросът, който ще бъде зададен на плебисцита, ще звучи така: „Искате ли Каталония да стане независима държава с републиканска форма на управление?“\r\nИспанските власти уверяват, че няма да позволят провеждането на референдума, който посяга на единството и целостта на кралството.\r\nПревод и редакция:", "date": "2017.08.29", "title": "ТАСС: Каталонските власти ще проведат референдум за независимост, независимо от решението на Конституционния съд на Испания"}
{"url": "http://www.focus-news.net/news/2017/08/29/2430354/pregled-na-mezhdunarodnite-novini-do-18-chasa-agentsiya-fokus.html", "text": "Посланикът на Северна Корея при ООН в Женева във вторник защити използването на „твърди контрамерки\" срещу агресията на САЩ, часове след като Пхенян изстреля балистична ракета над Япония, предава AFP.\r\n„Сега, когато САЩ открито заявиха своето враждебно намерение към Северна Корея, като извършиха съвместни агресивни военни учения, въпреки многократните предупреждения... моята страна има всички основания да реагира с твърди контрамерки, за да упражни правото си на самозащита\", заяви Хан Тае-Сонг заяви в рамките на Конференцията по разоръжаването.\r\n*** На 12 декември Франция ще бъде домакин на международна среща на върха, на която ще бъде направен преглед на напредъка по Парижкото споразумение за климата от декември 2015 г., потвърди във вторник президентът Емануел Макрон, предава AFP.\r\nМакрон подчерта, че форумът, който ще се проведе две години след подписването на историческия документ, има за цел да мобилизира средствата за борба с изменението на климата.\r\n*** Американският президент Доналд Тръмп заяви във вторник, че „всички опции“ остават отворени,  що се отнася до Северна Корея, предава AFP. \r\n„Заплашителните и дестабилизиращи действия само увеличават изолацията на севернокорейския режим сред държавите в региона и света“, се казва в изявлението на Белия дом, в което се допълва, че „всички опции са отворени“. \r\nСпоред позицията на Вашингтон, светът е „получил и разбрал ясно последното съобщение на Северна Корея: режимът е изразил презрението си относно своите съседи, всички членове на ООН и минималните стандарти за приемливо международно поведение“.\r\nСъобщението е във връзка с последните изявление на Тръмп, в които американският президент изразява готовността си да използва военни средства, за да разреши кризата със Северна Корея.\r\n*** Страните от Азиатско-тихоокеанския регион реагираха остро на ракетното изпитание на Северна Корея, извършено по-рано днес, пише China Daily.\r\nРакетата беше изстреляна от района на столицата Пхенян в Северна Корея, издигна се на височина 550 километра, премина над Япония и се приземи в Тихия океан.\r\nМинистър-председателят на Япония Синдзо Абе заяви, че ракетното изпитание на Северна Корея „вреди много“ на регионалния мир и сигурност и Япония изразява твърдия си протест срещу действията на Пхенян.\r\nТокио ще иска свикването на извънредна среща на Съвета по сигурността на ООН и ще призове международната общност да си съдейства, за да осъществи повече натиск срещу северокорейския режим. \r\nПравителството на Южна Корея осъди провокацията от страна на Северна Корея, която, според тях, противоречи на правилата на международното право и е явно послание към международната общност.\r\nПо-рано този месец, съвета за сигурността на ООН прие резолюция, която усили санкциите срещу Пхенян, след ядрените тестове през юли.\r\nСеул призова Северна Корея да спре безразсъдните провокации и да се върне към масата за преговори и поиска от северокорейския режим да приеме, че денуклеаризацията на Корейския полуостров е единствения начин да се осигури сигурността на страната и нейното икономическо развитие.\r\nПравителството на Филипините също изрази „дълбокото си притеснение“ от последното ракетно изпитание на Северна Корея и призова страната да започне диалог и да намали напрежението на полуострова.\r\n„Призоваваме Северна Корея да спре опасните и провокационни действия, които засилват напрежението, засилват нестабилността и риска от непремерени ходове, които могат да застрашат много животи“, заяви Външният министър на Филипините Алан Петер Кайетано.\r\nМинистерството на външните работи на Индонезия също излезе със съобщение по случая. Според него, ракетното изпитание способства за ескалирането на напрежението в региона, а също така, това действие е явно нарушение на резолюциите на Съвета за сигурност на ООН.\r\nИндонезия потвърди важността на стабилността на Корейския полуостров и призова всички нации да дадат своя принос към установяването на мира и стабилността.\r\nОт своя страна, Министър-председателят на Австралия Малкълм Търнбул заяви, че „Ракетата е прелетяла над територията на Япония и представлява неприемлива заплаха за мира и стабилността в региона.“\r\n„Изпитанията от тази сутрин представляват сериозна ескалация от страна на Пхенян. Това е провокативен и заплашителен акт на един опасен режим“, допълни той.\r\n*** Китай призова САЩ и Южна Корея да уважават интересите на другите страни и да прекратят разполагането на системата за противоракетна отбрана THAAD, предаде ТАСС, позовавайки се на думите на официалния представител на Външното министерство на Китай Хуа Чунин, който направи коментара си преди предстоящата визита на Министъра на отбраната на Южна Корея Сон Юн Му във Вашингтон, където той ще се срещне с американския си колега Джеймс Матис.\r\n„Това (разполагане на системата за ПРО THAAD) ще възпрепятства достигането на стратегически баланс, ще нанесе щети на интересите на страните от региона за стратегическа сигурност, включително Китай и ще засили напрежението на Корейския полуостров“, отбеляза дипломатът.\r\n„Китай призовава Южна Корея и САЩ да прекратят разполагането на THAAD и да демонтират вече разположените части на оборудването“, подчерта тя.\r\nВизитата на служителите на Министерството на отбраната на Южна Корея във Вашингтон е планирана за 30-и август и както се очаква, министрите на двете страни ще обсъдят „широк спектър от въпроси“. В това число, мерките за противодействие на заплахите от страна на Северна Корея, сътрудничеството в реализацията на санкциите срещу Пхенян, разполагането на комплекса за ПРО THAAD в Южна Корея, модернизацията на южнокорейските балистически ракети и предаването на Сеул на оперативния контрол над неговите войски, в ситуация на военни действия.\r\n*** Представителят на правителството на Каталонската автономна област Жорди Турул заяви, че властите на областта са решени да проведат референдума за независимост на 1 октомври, дори и Конституционният съд на Испания да го признае за незаконен, предаде ТАСС, позовавайки се на изявление на каталонския депутат, цитирано от испанската агенция EuropaPress.\r\n„Ще се подчиним само на парламента на Каталония, с всичките последствия“, потвърди той. Освен това, Турул заяви, че „Народната партия“ и „Испанската работническа социалистическа партия“ „искат да заставят народа да мълчи, а правителството (на автономната област) иска да му се даде възможност сам да определи своето бъдеще“.\r\nКаталония е автономен регион в североизточна Испания. През последните няколко години, в региона значително се засилиха сепаратистките настроения. На 5 октомври миналата година, парламентът на областта одобри резолюция за провеждането на плебисцит за излизане от състава на Испания. Конституционният съд на страната анулира действието на този документ.\r\nНезависимо от това, в началото на юни, ръководителят на автономията Карлес Пучдемон обяви, че референдумът ще се проведе на 1 октомври. Въпросът, който ще бъде зададен на плебисцита, ще звучи така: „Искате ли Каталония да стане независима държава с републиканска форма на управление?“\r\nИспанските власти уверяват, че няма да позволят провеждането на референдума, който посяга на единството и целостта на кралството.", "date": "2017.08.29", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/08/29/2430355/niki-heyli-neshto-seriozno-shte-se-sluchi-zaradi-raketnoto-izpitanie-na-severna-koreya.html", "text": "Посланикът на САЩ за ООН Ники Хейли заяви, че „нещо сериозно трябва да се случи“, след ракетното изпитание на Северна Корея, предаде AFP.\r\n„Това е неприемливо“, заяви Хейли.“Те нарушиха всяка една резолюция на Съвета за сигурност на ООН, която беше приета и си мисля, че нещо сериозно трябва да се случи“, добави Хейли без да дава повече подробности.\r\nСС на ООН ще се събере в следващите часове, за да обсъди кризата.\r\nПревод и редакция:", "date": "2017.08.29", "title": "Ники Хейли: Нещо сериозно ще се случи, заради ракетното изпитание на Северна Корея"}
{"url": "http://www.focus-news.net/news/2017/08/29/2430356/liderat-na-bsp-korneliya-ninova-bsp-daryava-10000-leva-na-zagubili-domovete-si-pri-pozhara-nad-kresna.html", "text": "С кмета на Кресна Николай Георгиев бяхме в постоянен контакт по време на пожара, а днес се видяхме, за да помогнем на хората, чиито къщи напълно изгоряха и за които това е бил единствен дом. Това каза лидерът на БСП Корнелия Нинова, съобщиха от пресцентъра на БСП.\r\n\"БСП дарява 7000 лева на бащата, който за един ден губи съпругата си и дома си. Ще помогнем и с всичко необходимо за детето му за новата учебна година. 3000 лева даряваме на мъжа, който живее сам и чиято къща също изгаря\", съобщи Нинова. \"Държавата трябва да се намеси и да подпомогне общината чрез фонда за бедствия и аварии. Използвам повода да изкажа уважението си към работата на кмета Георгиев - за неуморния труд и грижа за съгражданите си, както и на всички служители и доброволци, които се включиха в гасенето на пожара. Благодаря на всички млади хора от БСП от района, които незабавно са предприели инициатива да помогнат с храни и стоки от първа необходимост на засегналите\", каза още лидерът на БСП.", "date": "2017.08.29", "title": "Лидерът на БСП Корнелия Нинова: БСП дарява 10000 лева на загубили домовете си при пожара над Кресна"}
{"url": "http://www.focus-news.net/news/2017/08/29/2430357/nova-tvmakedoniya-petar-anevski-si-podade-ostavkata-kato-predsedatel-na-saveta-na-prokurorite-na-makedoniya.html", "text": "Председателят на Съвета на прокурорите, Петър Аневски, днес подаде оставка от поста, предаде македонската телевизия „Нова ТВ“.\r\nВ изявление пред репортери Аневски каза, че се е оттеглил от тази функция по лични и семейни причини. Той вече няма да бъде президент на Съвета, но ще остане в него.\r\nПрокурорския съвет днес проведе заседание, на което бе взето решение прокурорът Лиляна Спасоска да бъде и.д. Републикански прокурор, докато обявяването приключи и се избере нов.\r\nАневски имаше друг мандат за този пост. Оставката му ще бъде разгледана в четвъртък на заседание на Съвета.\r\nПревод и редакция:", "date": "2017.08.29", "title": "„Нова ТВ“(Македония): Петър Аневски си подаде оставката, като председател на Съвета на прокурорите на Македония"}
{"url": "http://www.focus-news.net/news/2017/08/29/2430358/menda-stoyanova-gerb-korneliya-ninova-se-opitva-da-protivopostavi-premiera-na-prezidenta.html", "text": "Нинова се опитва да противопостави премиера на президента. Това заяви на пресконференция в Пловдив председателят на Комисията по бюджет и финанси в НС и член на ИК на ГЕРБ Менда Стоянова, в отговор на изказване на лидера на БСП по темата за командированите работници в други страни от ЕС, предаде репортер на Радио \"Фокус\" - Пловдив. „Преди няколко дни и президентът, и премиерът имаха сходни, еднакви тези с разговорите си по темата с президента Макрон. Точно това не харесва на г-жа Нинова и тя се опитва да вкара клин, да противопостави премира на президента, че имат различни позиции,“ коментира Стоянова. Тя припомни становището на правителството, че България ще води разговори и преговори, ако от сферата на командированите работници бъдат изключени шофьорите, защото не може те да се съобразяват със законодателството на всички европейски страни. Менда Стоянова коментира още, че в момента в Европейския съвет се разглеждат проекти на две директиви в тази посока. Тепърва разговорите за окончателната позиция на страната ни ще бъде разгледана и одобрена на парламентарна комисия, която отговаря за темата, добави още Стоянова.\r\nКристиян ГАРОВ", "date": "2017.08.29", "title": "Менда Стоянова, ГЕРБ: Корнелия Нинова се опитва да противопостави премиера на президента"}
{"url": "http://www.focus-news.net/news/2017/08/29/2430359/afp-diga-e-probita-yuzhno-ot-hyustan-i-predizvika-zapoved-za-evakuatsiya.html", "text": "Водата е пробила дига южно от град Хюстън и властите са призовали жителите да напуснат сектора, който попада под опасност, незабавно, предаде AFP, позовавайки се на съобщение от местните власти.\r\nУправата на окръг Бразория е пуснала съобщение в Туитър:\r\n„Дигата на езерата Кълъмбия са пробити!! НАПУСНЕТЕ ВЕДНАГА!!“\r\nЕзерата Кълъмбия се намират на юг от Хюстън, големи части, от който все още продължава да е залят от вода, вече от четири дни, след като ураганът „Харви“ предизвика проливни валежи в района на Тексаския (Мексикански) залив, които доведоха до наводнения.\r\nПревод и редакция:", "date": "2017.08.29", "title": "AFP: Дига е пробита южно от Хюстън и предизвика заповед за евакуация"}
{"url": "http://www.focus-news.net/news/2017/08/29/2430360/sport-47-godishnata-kimiko-date-se-otkazva-ot-tenisa.html", "text": "47-годишната японка Кимико Дате е обявила решението си да се откаже от спорта, след като участва на Откритото първенство на Япония през есента.\r\nТя започва кариерата си през 1988 година, отказва се през 1996 година и се завръща отново през 2008-а на 38 години, за да се състезава още 9 години.\r\nВърховото ѝ класиране е четвърто място в ранглистата през 1995 година.", "date": "2017.08.29", "title": "Спорт: 47-годишната Кимико Дате се отказва от тениса"}
{"url": "http://www.focus-news.net/news/2017/08/29/2430361/predstoyashti-sabitiya-v-stranata-za-30-avgust-agentsiya-fokus.html", "text": "***\r\nОт 10.00 часа ще се проведе седмичното заседание на Министерския съвет. \r\n***\r\nОт 10.00 часа в Пресклуба на БТА Национална браншова организация за електрическа мобилност – ИКЕМ (член на БСК) организира пресконференция на тема: „Е-forum и електрическата мобилност в България – бизнесът говори“. \r\n***\r\nОт 10.00 часа в Пресклуба на БТА Проф. Николай Овчаров ще представи антични бижута и красиви средновековни накити от „Града на мъртвите” от Археологическа кампания „Перперикон 2017”.\r\n***\r\nОт 13.00 часа в Пресклуба на БТА Сдружение „Алианс за защита от насилие основано на пола” ще проведе пресконференция на тема: „НЕ на насилието срещу Жените и бездействието на институциите! ДА на незабавната ратификация на Конвенцията на Съвета на Европа за превенция и борба срещу насилието срещу жените и домашното насилие – Истанбулската конвенция!”\r\n***\r\nОт 19.00 часа в Борисовата градина  - лятна естрада ще се състои концерт от цикъла „Остров на музиката“.\r\n***\r\nВ 13.30 часа в зала №5 в сградата на Община Благоевград ще се проведе пресконференция във връзка с предстоящото трето издание на The Brava fest Vol.\r\n***\r\nОт 10.00 часа в Заседателната зала на Община Бургас ще започне пресконференция за предстоящото снукър шоу в града\r\n***\r\nОт 11.00 часа в заседателна зала на Областна администрация Варна, областният управител ще награди  Дарена Миленова Славова – ученичка в Математическа гимназия „Д-р Петър Берон\" гр. Варна, по повод връчване на Почетно отличие на МОН „Национална диплома“ за зрелостниците от випуск 2016/2017г. от област Варна за постигнати отлични резултати в образователната дейност.\r\n***\r\nОт 09.00 часа в Хотел „Рачев Резидънс“ ще се проведе Национална среща на регионалните управления по образованието - откриване. \r\n***\r\nОт 19.00 часа в боровата гора на кв. „Бузлуджа“ ще се проведе „Еко-стадион – новите пътеки“ – вечерни спортни занимания. \r\n***\r\nОт 16.00 часа кметът на Община Видин Огнян Ценков ще приеме Нейно Превъзходителство Ирит Лилиан - посланик на Израел в България. В 17.00 ч., в музей \"Кръстата казарма\" двамата ще открият изложбата \"Израелски открития и разработки, променили света\".\r\n***\r\nОт 10.00 часа в градинката зад паметника на Христо Ботев ще се състои закриването на „Лято в библиотеката 2017“.\r\n***\r\nОт 17.00 часа в Конферентната зала на Община Враца ще се проведе обществено обсъждане за поемане на дългосрочен дълг по проект “Интегриран проект за воден цикъл на град Враца”.\r\n***\r\nОт 10.00 часа в Телекомуникационен ендоскопски център на Медицински университет-Плевен, зала „Амброаз Паре“,  Организационният комитет при Институт по лозарство и винарство-Плевен ще чества 115 години от основаването си.\r\n***\r\nОт 10.00 часа в зала 2 Окръжен съд-Пловдив ще гледа делото срещу Ремзи Ф., срещу когото е повдигнато обвинение, че е извършил опит умишлено да умъртви П.Г.\r\n***\r\nОт 11.00 часа на жп гара Белозем зам.-министърът на транспорта, информационните технологии и съобщенията Велик Занчев ще участва в официалната церемония „първа копка“ на проект  „Рехабилитация на железопътен участък Скутаре-Оризово“.\r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 11.00 часа в залата на втория етаж на Община Хасково, зам.-кметът Милена Трендафилова ще даде пресконференция във връзка с предстоящия рок фест в града.\r\n***\r\nОт 11.00 часа в бившия фуражен завод  Роберт Линдеман- Берк, председател на Надзорния съвет на „Каолин“- ЕАД, част от Кварцверке Груп, ще бъде на посещение в града и ще се срещне с кметския екип и кметовете на населени места в общината. \r\n***\r\nОт 11.00 часа в зала 107 на Община Ямбол ще се състои пресконференция по проект за устойчиво и интегрирано развитие на образователната инфраструктура на общината.", "date": "2017.08.29", "title": "Предстоящи събития в страната за 30 август (Агенция „Фокус“)"}
{"url": "http://www.focus-news.net/news/2017/08/29/2430362/kyustendil-podpisan-e-dogovor-za-realizirane-na-proekta-za-energiyno-obnovyavane-na-sgradata-na-obshtinata.html", "text": "Подписан е договор за реализиране на проекта за енергийно обновяване на сградата на Община Кюстендил. Това каза пред Радио „Фокус“ – Кюстендил зам.-кметът на общината инж. Росица Плачкова. Обновяването на общинската сграда е включено в изготвената и вече одобрена инвестиционна програма по Оперативна програма „Региони в растеж”. Основната цел е обновяване на сградата и подобряване на нейното физическо състояние, е след реализирането на дейностите ще се постигне и минимум клас „С“ на енергопотребление. Ще се работи и за подобряване на експлоатационните характеристики за удължаване на жизнения цикъл на сградата.\r\nВенцеслав ИЛЧЕВ", "date": "2017.08.29", "title": "Кюстендил: Подписан е договор за реализиране на проекта за енергийно обновяване на сградата на Общината"}
{"url": "http://www.focus-news.net/news/2017/08/29/2430363/tass-ukrainski-deputat-zaplashi-donbas-s-nova-blokada.html", "text": "Депутатът от партия „Самопомощ“ в украинския парламент Семьон Семенченко заплаши, че ще бъде организиран втори етап на транспортната блокада срещу Донбас и затова са разположени тренировъчнио лагери около границата на страната с Русия, предаде ТАСС, позовавайки се на думите на Семенченко, изказани по време на телевизионно интервю за канал Zik.\r\n“Отиваме към втори етап“, заяви той.  „През лятото натрупахме сериозни лагери и открихме ред лагери по продължение на руската граница и сме готови, ако държавата продължи да бездейства и в бъдеще по отношение на укрепването на нашите отбранителни способности, да действаме като представители на гражданското общество“.\r\nДепутатът не даде подробности за подготовката на блокадата и не съобщи възможните срокове за започването ѝ.\r\nУкраински групи организираха блокада на Донбас на 25 януари тази година, като спряха превоза на всякакви товари, включително въглища, от региона. Това доведе до голям дефицит на топлоенергия в страната. Президентът на Украйна Петро Порошенко осъди действията на т.нар. доброволчески батальони и отбеляза, че това води до значителни загуби за икономиката на страната. Въпреки това, по негова инициатива, на 15 март, Съвета за национална сигурност и отбрана прие решение да спре транспортните връзки с региона, като фактически изпълни искането на групите.\r\nПревод и редакция:", "date": "2017.08.29", "title": "ТАСС: Украински депутат заплаши Донбас с нова блокада"}
{"url": "http://www.focus-news.net/news/2017/08/29/2430364/nimh-utre-shte-bade-predimno-slanchevo-s-vremenni-uvelicheniya-na-oblachnostta-maksimalnite-temperaturi-shte-sa-mezhdu-23-i-28.html", "text": "Атмосферното налягане  е малко по-високо от средното за месеца и няма да се променя съществено. През нощта облачността ще се разкъсва и намалява, но на места в Южна България все още ще превалява. Вятърът в повечето райони временно ще стихне. Това съобщи за Агенция „Фокус“ дежурният синоптик от НИМХ Георги Цеков.\r\nУтре ще бъде предимно слънчево с временни увеличения на облачността, почти без валежи. Ще духа слаб североизточен вятър. Ще се затопли, максималните температури ще са между 23° и 28°.\r\nНад Черноморието ще преобладава слънчево време, с увеличения на облачността главно в сутрешните часове. Ще духа до умерен североизточен вятър. Максималните температури  ще са 21-25°, температурата на морската вода е 24-25°. Вълнението на морето ще е 2-3 бала.\r\nНад планините ще преобладава слънчево време, с по-значителна облачност и мъгли в сутрешните часове. Ще духа слаб изток-североизточен вятър. Максималната температура на височина 1200 метра ще бъде около 18°, на 2000 метра – около 11°.\r\nПрез следващите три дни отново ще бъде слънчево. Купеста облачност ще има в събота над планинските райони на Западна България, но ще се задържи без валеж. В четвъртък в източните райони все още ще духа до умерен североизточен вятър. Сутрин ще е хладно, но дневните температури ще се повишават и в събота, когато вятърът ще се обърне от юг, ще достигнат 30°-35°.", "date": "2017.08.29", "title": "НИМХ: Утре ще бъде предимно слънчево с временни увеличения на облачността, максималните температури ще са между 23° и 28°"}
{"url": "http://www.focus-news.net/news/2017/08/29/2430365/smolyan-na-16-tiya-folkloren-festival-za-dvuglasno-peene-v-nedelino-ansambal-rodopa-shte-predstavi-spektakala-nevyastata.html", "text": "Ансамбъл „Родопа“ ще вземе участие в 16-тия Фолклорен фестивал за двугласно пеене и народна песен с международно участие  в Неделино, който ще се проведе в дните от 1 до 3 септември. Това съобщи художественият ръководител на ансамбъла Адриан Петров, предаде репортер на Радио \"Фокус\" - Смолян. Ансамбълът ще се включи във втория ден, в съботата, на 2 август със спектакъла „Невястата“. Празничната програма в Неделино започва в петък – 1 септември, от 9.30 часа. Във фестивала участват танцова група от Македония и международни групи от Швейцария, Литва, Гърция. На сцената ще изнасят концерти и известни български фолкпевци и състави.\r\nДаниела БОЙКОВА", "date": "2017.08.29", "title": "Смолян: На 16-тия Фолклорен фестивал за двугласно пеене в Неделино ансамбъл „Родопа“ ще представи спектакъла „Невястата“"}
{"url": "http://www.focus-news.net/news/2017/08/29/2430366/plovdiv-oblastta-e-na-shesto-myasto-v-stranata-po-razmer-na-srednata-mesechna-rabotna-zaplata.html", "text": "Пловдивска област е на шесто място сред 28-те области в страната по размер на средната месечна работна заплата. Това каза за Радио „Фокус“ – Пловдив Валентин Точев, експерт в Териториално статистическо бюро – Юг. По думите му средната брутна месечна работна заплата в област Пловдив за април тази година е 916 лв., за май – 923 лв., а за юни – 921 лева. „През второто тримесечие на 2017 година средната месечна работна заплата нараства спрямо първото тримесечие с 4.0 %. Намаление е регистрирано в дейностите „Финансови и застрахователни дейности“ – с 10.0 % и „Други дейности“ – с 2.7%. Икономическите дейности, в които е регистрирано най-голямо увеличение на средната месечна заплата, са „Добивна промишленост“ – с 14.2 %, „Административни и спомагателни дейности“ – с 12.3% и „Строителство“ – с 10.0%“, посочи Валентин Точев. Експертът каза още, че спрямо същия период на предходната година, през второто тримесечие на годината заплатата в обществения сектор на Пловдивска област нараства с 6.2 %, а в частния сектор – с 9.9 %. „С най-висока средна месечна работна заплата е столицата София – 1 411 лв., а с най-ниска е област Видин – 669 лв. За наблюдавания период средната месечна работна заплата за страната е 1 040 лв. – със 120 лв. или 13.0 % по-висока от тази за област Пловдив“, коментира Точев.\r\nТони МИХАЙЛОВ", "date": "2017.08.29", "title": "Пловдив: Областта е на шесто място в страната по размер на средната месечна работна заплата"}
{"url": "http://www.focus-news.net/news/2017/08/29/2430367/sport-livarpul-s-rekorden-transfer.html", "text": "Английският клуб Ливърпул официално обяви, че привлича Наби Кейта от Ред Бул Лайпциг. Гвинейският национал ще се присъедини към Ливърпул на 1 юли 2018 година.\r\nАнглийският отбор ще даде рекордните за него 48 милиона паунда, като след различни бонуси сумата може да нарасне до 55 милиона паунда.\r\nДнес 22-годишният гвинеец ще премине медицински тестове.", "date": "2017.08.29", "title": "Спорт: Ливърпул с рекорден трансфер"}
{"url": "http://www.focus-news.net/news/2017/08/29/2430368/stara-zagora-vazstanoveno-e-dvizhenieto-prez-prohod-republika.html", "text": "Възстановено е движението през проход \"Република\". Това съобщиха от пресцентъра на Агенция \"Пътна инфраструктура\".", "date": "2017.08.29", "title": "Стара Загора: Възстановено е движението през проход \"Република\""}
{"url": "http://www.focus-news.net/news/2017/08/29/2430369/afp-donald-tramp-pristigna-v-teksas.html", "text": "Президентът на САЩ Доналд Тръмп пристигна в Тексас, предаде AFP.\r\nТръмп пристигна на планираното си посещение в Тексас, където ще се запознае лично с щетите, нанесени от ураганът „Харви“, който предизвика наводнения и отне няколко човешки живота.\r\nОчаквайте повече подробности.", "date": "2017.08.29", "title": "AFP: Доналд Тръмп пристигна в Тексас"}
{"url": "http://www.focus-news.net/news/2017/08/29/2430370/kancho-stoychev-galap-interneshanal-balgarite-odobryavat-initsiativite-za-regulirane-na-plazhnata-deynost-i-shuma-v-kurortnite-gradove.html", "text": "Българите одобряват инициативите, които Министерството на туризма предприема за регулиране на плажната дейност и шума в курортните градове. Това коментира за обзорното предаване „Това е България“ на Радио „Фокус“ социологът Кънчо Стойчев, президент на глобалната асоциация „Галъп интернешънъл“. По думите му този контрол връща доверието на българите и увереността, че може да се сложи ред. \r\n„Българите искат да се сложи ред. Не е нормално, заради това че 2000 души искат да празнуват, 20000 хиляди души да страдат. Няма нищо лошо в това 2000 души да празнуват, но навсякъде в нормалния свят това се случва на места, които са извън курорта или извън града. И наистина може да се правят концерти, да се шуми, но без да се пречи на онези, които не искат. А проблемът у нас е, че обикновено малцинството, една малка група пречи на мнозинството. И това не бива да се допуска. Това е въпрос на ред и на спазване на законите в страната”, коментира Кънчо Стойчев.\r\nТой каза още, че 2/3 от българите са реализирали почивки през това лято. Близо 3 млн. са почивали на българското Черноморие, около милион са предпочели да бъдат в чужбина, и към 700 хил. българи са посетили различни от морето дестинации у нас, обясни още Стойчев.  По думите му туристическият сезон не е приключил все още и има много хора, които избират да почиват през септември.", "date": "2017.08.29", "title": "Кънчо Стойчев, „Галъп интернешънъл“: Българите одобряват инициативите за регулиране на плажната дейност и шума в курортните градове"}
{"url": "http://www.focus-news.net/news/2017/08/29/2430371/blagoevgrad-kmetat-atanas-kambitov-poslanikat-na-belgiya-npr-fransoa-bontan-i-predstaviteli-na-banki-obsadiha-razvitieto-na-grada-i-investitsionni-namereniya.html", "text": "Кметът на община Благоевград д-р Атанас Камбитов посрещна делегация, начело с посланика на Белгия в България Н.Пр. Франсоа Бонтън и с членовете на Управителния съвет на СИБАНК и ОББ Франк Янсен и Христина Филипова, съобщиха от пресцентъра на Общината. На срещата присъстваха още Ан Дефурни – икономически и търговски съветник при Посолството на Кралство Белгия, и Александра Бачева ръководител „Международни клиенти“ СИБАНК,заместник-кметът по култура и хуманитарни дейности Христина Шопова и председателят на ОбС Радослав Тасков. Стратегически въпроси за развитието на Благоевград, възможности за икономическо развитие на бизнес средата в града и бъдещи инвестиции бяха сред основните теми по време на визитата на делегацията. Кметът д-р Камбитов представи стратегии за развитието на Благоевград и региона, а гостите бяха впечатлени от проектите, които са разработени до този момент. Н.Пр. Франсоа Бонтън и Франк Янсен проявиха интерес към образованието, което получават младите хора в Благоевград и възможностите за реализацията им в областния център. Янсен и Филипова обявиха и че участието на СИБАНК и ОББ е първият проект за партньорство с Общините по програмата на KBC Груп България, като за тях е било важно началото да бъде поставено именно в Благоевград, поради икономическата и културна активност на региона, която заслужено получава подкрепата и на бизнеса. Членовете на делегацията заявиха готовност да съдействат при интерес от страна на белгийски фирми да инвестират в Благоевград. След официалната среща, кметът д-р Атанас Камбитов покани гостите да разгледат новия парк „Македония“, където ще бъде изграден модерен експо център, съчетаващ в себе си изложбени зали, хотелска част и конферентен център, както и офис площи, даващи възможност за развитие на фирми от ИТ сектора. Гостите имаха възможност да се запознаят и с историята на Благоевград, разглеждайки старинния квартал „Вароша“. На финала, всички посетиха църквата „Въведение Богородично“, където запалиха свещи за здраве.", "date": "2017.08.29", "title": "Благоевград: Кметът Атанас Камбитов, посланикът на Белгия Н.Пр. Франсоа Бонтън и представители на банки обсъдиха развитието на града и инвестиционни намерения"}
{"url": "http://www.focus-news.net/news/2017/08/29/2430372/hranilishte-za-radioaktivni-otpadatsi-shte-bade-izgradeno-v-kozloduy-obzor.html", "text": "Изграждането на Национално хранилище за  радиоактивни отпадъци е изключително важно за бъдещото развитие на българската ядрена енергетика. Това заяви министърът на енергетиката Теменужка Петкова по време на официална церемония, с която бе даден старт на строителството на Националното хранилище за ниско и средно радиоактивни отпадъци. Символичната „първа копка“ бе направена съвместно от енергийния министър и изпълнителния директор на ДПРАО Дилян Петров на площадка „Радиана“, намираща се в непосредствена близост до АЕЦ „Козлодуй“. \r\nМинистър Петкова подчерта, че изграждането на хранилището е задължително условие за развитието на ядрената енергетика в България. Тя припомни, че строежът на съоръжението е залегнало и в настоящата програма на правителството за управление на Република България в периода 2017-2021 г. „Изпълняваме приоритетите си, а не остават само на хартия“, заяви министър Петкова. По думите й при строителството ще бъдат спазени всички международни стандарти и хранилището ще бъде едно от най-модерните съоръжения в Европа. \r\nПроектът за изграждане на Националното хранилище за Радиоактивни отпадъци се изпълнява от Държавното предприятие „Радиоактивни отпадъци”. Съоръжението е предназначено за преработени и обезопасени радиоактивни отпадъци, генерирани единствено на територията на България. В него ще бъдат съхранявани ниско и средноактивни радиоактивни отпадъци от промишлеността, медицината и бита, отпадъци, генерирани при извеждането от експлоатация на I-IV блок на АЕЦ „Козлодуй”, както и от дейността на бъдещи нови ядрени мощности. В хранилището няма да се съхраняват високоактивни радиоактивни отпадъци и отработено ядрено гориво. Капацитетът му е 138 200 куб. метра и се предвижда то да се експлоатира 60 години като през целия период ще се провежда стриктен контрол, както на площадката на съоръжението, така и на околната среда. След затварянето му ще бъде подложено на мониторинг в продължение на още 300 години. \r\nЗа първия етап от изграждането е осигурено безвъзмездно финансиране в размер на 143 млн. лв. от Международен фонд \"Козлодуй\" чрез Европейската банка за възстановяване и развитие. Очаква се да бъде въведено в експлоатация през 2021 г. \r\nИзграждането на Национално хранилище за  радиоактивни отпадъци  е част от ангажиментите на България като страна-членка на ЕС, експлоатираща ядрени мощности. Германо-български консорциум „Национално хранилище за радиоактивни отпадъци“ ще изгражда първия етап от НХРАО, който включва 22 клетки за погребване на радиоактивни отпадъци .  Водещ партньор в консорциума е NUKEM Technologies GmbH, включени са и четири български компании\r\nНа днешната символична първа копка на обекта присъстваха и зам.-министъра на регионалното развитие и благоустройство Валентин Йовев, зам.-председателя на комисията по енергетика в Народното събрание Валентин Николов, депутати, представители на местната власт, на Европейската комисия, фонд „Козлодуй“ и ЕБВР.\r\nПред журналисти след официалната церемония енергийният министър коментира новите тарифи за пренос на газ, обявени от „Булгартрансгаз“ и това, че индустрията обяви готовност за стачки,  ако те влязат в сила. По думите й, ако новите тарифи за пренос на газ, обявени от „Булгартрансгаз“, не бъдат въведени, има опасност страната ни да влезе в наказателна процедура. Министър Петкова допълни, че е насрочила среща за 30 август с представители на бизнеса, „Булгаргаз“, „Булгартрансгаз“ и КЕВР. Тя отбеляза, че новите цени за пренос и за достъп трябва да бъдат в сила от 1 октомври, но това, което бизнесът предлага и „Булгаргаз“ смята за удачно е да се въведе един тестови период. „Този тестови период според бизнеса трябва да бъде в рамките на 6 месеца. Нека утре да проведем срещата и да видим какво показват цифрите, защото аз вярвам единствено и само на цифрите. Когато те говорят, всички останали трябва да замълчат“, подчерта министър Петкова.\r\nПо-рано големите енергийни консуматори (БФИЕК) заявиха, че имат готовност за стачки,  заради новите тарифи, обявени от „Булгартрансгаз“. Бизнесът не е съгласен с предлагания начин за определяне на тарифите за пренос и достъп до газопреносната мрежа и прогнозира, че това ще доведе до драстично повишение на цените за достъп и пренос до газопреносната мрежа.", "date": "2017.08.29", "title": "Хранилище за радиоактивни отпадъци ще бъде изградено в Козлодуй (ОБЗОР)"}
{"url": "http://www.focus-news.net/news/2017/08/29/2430373/shumen-285-uchastnitsi-i-40-shtafetni-otbora-sa-se-zapisali-za-uchastie-v-sastezanieto-po-orientirane-shumenska-krepost-siven.html", "text": "285 участници и 40 щафетни отбора са се записали за участие в състезанието по ориентиране „Шуменска крепост - СиВен“, съобщи на брифинг Георги Колев, председател на клуб по ориентиране „Мадарски конник”, предаде репортер на Радио „Фокус“- Шумен. Миналата година юбилейното 25-то издание се проведе в района на Шуменското плато до крепостта, сега тридневната надпревара ще се състои на Мадарския конник, а догодина - в района на Паметник „Създатели на българската държава“. Идеята на организаторите е да популяризират както състезанието, така и историческите забележителности на Шумен. При индивидуалните участници състезанието ще се проведе в по 10 възрастови групи при мъжете и жените, щафетните групи са четири. Подготвени са многобройни маршрути, като най-дългите са от порядъка на 4-4,5 км. За деца до 10 години са предвидени импровизирани маркирани трасета. Всеки състезателен ден ще завърша с награждаване и интересни прояви. Състезанието по ориентиране „Шуменска крепост - СиВен“ ще бъде официално открито от 12.00 часа на 1 септември, а на 3 септември, в последния ден на надпреварата,\r\nИвелина ИВАНОВА", "date": "2017.08.29", "title": "Шумен: 285 участници и 40 щафетни отбора са се записали за участие в състезанието по ориентиране „Шуменска крепост - СиВен“"}
{"url": "http://www.focus-news.net/news/2017/08/29/2430374/deutsche-welle-nyakoi-ot-osnovnite-temi-na-ezhegodnata-preskonferentsiya-na-angela-merkel.html", "text": "На своята ежегодна пресконференция, германският канцлер Ангела Меркел се изказа критично по отношение на Европейския съюз и Турция, но имайки предвид, че Германия отива към урните за гласуване след 26 дни, тя беше внимателна да не каже нещо спорно, предаде английската версия на Deutsche Welle.\r\nКато действащ Канцлер, консерваторът Ангела Меркел има предимството да получава допълнително отразяване от пресата, когато упражнява задълженията на своя пост, като например, провеждането на традиционната лятна пресконференция. По време на въпросите, от присъстващите журналисти, разликата между Канцлера Меркел и кандидата Меркел не беше особено очевидна.\r\nМеркел започна, като отговори на въпроси за, това, което се счита за „Ахилесовата ѝ пета“ – миграцията. Тя заяви, че се е срещала с лидерите на Франция, Италия, Испания и няколко североафрикански страни, за да обсъди начините, по които може да бъде спрян трафикът на хора и да бъде запушен притокът на мигранти през Средиземно море.\r\nТя добави, че лидерите са се разбрали за „взаимна борба със средиземноморския път“, вземайки за основа пакта за контрол на миграцията между ЕС и Турция. Канцлерът не даде повече детайли.\r\nПопитана, дали дълбоко в сърцето си тя е Канцлер, който приветства бежанците или иска да спре притока на мигранти към Европа, Меркел отговори, че вълната от бежанци през 2015 година е била хуманитарно „изключение“, което е изисквало незабавно действие, а не е било основано на дългосрочна стратегия. Освен това, тя разкритикува партньорите си от ЕС, за това, че не са споделили тежестта на мигрантския поток.\r\n„Европа не е написала домашното си“, заяви Меркел. „Все още нямаме справедлива система за разпределянето на бежанците. Все още трябва да свършим много в това отношение. Трябва да се борим с причините, поради които бягат тези хора. Трябват ни споразумения с различни африкански страни. Това произтича от същите съображения, като тези, които имахме по време на спешната хуманитарна помощ, която оказахме.“\r\nОсвен това, тя добави, че Германия не може да се затвори и трябва да участва в решаването на икономическите проблеми на други държави, като назова проблема с мигрантите „глобален“.Тежки думи за Турция\r\nПо въпросът за развалящите се отношения с Турция, Меркел отново се върна към темата за германските граждани, които са задържани от Анкара и усещането на Берлин, че това е нечестно. Тя отново призова за тяхното освобождаване и подчерта, че „за съжаление е необходимо“ да се предприемат серия от мерки в отговор на действията на Турция, включително предупреждения за хората, които имат намерение да пътуват към страната.\r\nСъперникът на Меркел за креслото на канцлера, Социал-демократът Мартин Шулц, беше отправил критики към нея, за това, че не възприема по-твърда линия по отношение на Ердоган. Този път тя изказа по твърда позиция по въпроса.\r\n„Ние искаме по-добри отношения (с Турция), но това върви заедно с уважението към нас и съобразяването с върховенството на закона, а ние не виждаме Турция да го прави в момента“, заяви тя. „Това има ефект и върху икономическите отношения между двете страни.“\r\nПопитана конкретно, дали правителството има планове за това, как да подобри отношенията с Ердоган, отговорът на Меркел беше кратък.\r\n„Ще продължим да опитваме“, подчерта тя. „Но Турция се е запътила в грешната посока, що се отнася до върховенството на закона.“Други въпроси\r\nНа Ангела Меркел бяха зададени всякакви въпроси, от хипотетичната възможност Русия да анексира Балтийските държави, до финансовата помощ за Гърция и обвиненията на Мартин Шулц, че тя „се държи настрана“ и не иска да участва в отворен дебат с него по важните въпроси. Но репортерите, които се надяваха, че Канцлерът ще им даде материал за сензационни заглавия, останаха разочаровани.\r\nЕдин от случаите и друг въпрос, по който тя се счита за уязвима: \"Дизелгейт\" скандал, който увеличава призивите към Германия да определи дата за постепенно премахване на някои видове горивни двигатели. Меркел се занимаваше с въпроси по темата по обичайния си начин, казвайки, че ще се срещне с местни лидери, по места в Германия, с високи нива на прахови частици във въздуха. Но тя. също така беше наясно, че няма да подкрепи забрана за шофиране на дизелови автомобили - нещо, което може да отчужди избирателите, които притежават дизелови автомобили.\r\nНай-емоционалният момент дойде, когато Меркел беше помолена да коментира думите на десния-популистки лидер Александър Гауланд, който призова, правителственият комисионер по интеграцията от Социал-демократическата партия да бъде „изхвърлен“ в Турция. Канцлерът отсече, че думите на Гауланд са несъмнено „расистки“.\r\n„Това е абсолютно неприемливо“, заяви тя. „Мисля, че това е част от стратегия. Подобни коментари разкриват истинската идеологическа мотивация на подобни хора.“\r\nВ крайна сметка, да наблюдавате как Меркел ефективно се справя с въпросите на журналистите прилича малко на това, да гледаш как Байерн(Мюнхен) контролира топката в мач, в който води с 3:0. В един момент, Канцлерът започна отговора си с фразата „През следващата година имам намерение да“, преди да се усети и да добави квалификацията: „Ако ми бъде даден шанс да.“\r\nТова беше момент, който казва всичко за изборите, в които консерваторите на Меркел поддържат сериозна разлика в обществената подкрепа и които бяха критикувани за това, че са досадни и лишени от акценти. Днешната пресконференция на Меркел не направи нищо, за да промени тази тенденция, което, разбира се, отговаря отлично на желанието на Ангела Меркел.\r\nПревод и редакция:", "date": "2017.08.29", "title": "Deutsche Welle: Някои от основните теми на ежегодната пресконференция на Ангела Меркел"}
{"url": "http://www.focus-news.net/news/2017/08/29/2430375/sliven-zapochva-montirane-na-vodomeri-v-romskite-kvartali-po-selata.html", "text": "От понеделник ще започне монтирането на водомери в ромската махала на Крушаре. От „В и К“ – Сливен поемат ангажимент да монтират уредите. Това съобщи за Радио „Фокус“ – Сливен управителят на дружеството инж. Севдалин Рашев. Кметството в селото ще съдейства за установяване на абонати, потребители, адреси, както и за почистване на шахтите.  Основните проблеми на водоснабдяването в ромския квартал в селото са неплащането на изразходваната вода от потребителите, незаконното прикачване към мрежата, липсата на водомери, проблемът с узаконяването на водопроводи и имоти, разхищаването на питейна вода.\r\n340 000 лева дължат за последните 10 години на „В и К“ 101 неизрядни платци от ромската махала. Всеки от длъжниците има по около 150 неплатени фактури. Водомерите на някои абонати отчитат по 100 и 200 кубика разходвана вода месечно.\r\nИнициативата за монтиране на водомери в ромските квартали ще бъде разширена и в други села на община Сливен и Сливенска област.", "date": "2017.08.29", "title": "Сливен: Започва монтиране на водомери в ромските квартали по селата"}
{"url": "http://www.focus-news.net/news/2017/08/29/2430376/tass-generalniyat-sekretar-na-oon-nazova-koi-usloviya-tryabva-da-se-izpalnyat-za-da-ima-sporazumenie-po-izraelsko-palestinskiya-konflikt.html", "text": "Генералният секретар на ООН Антонио Гутериш се изказа в поддръжка на принципа „две държави за два народа“. Според мнението му, този принцип се явява безалтернативен за урегулирането на продължаващия десетилетия израелско-палестински конфликт, предаде ТАСС.\r\n„Единствения начин за придвижването на сериозен мирен процес е реализацията на принципа за две държави, които да живеят една до друга в мир и сигурност и като се подобрят условията на живот на палестинския народ“, заяви Гутериш след преговорите с Министър-председателят на Палестина Рами Хамдалой в град Рамала, на Западния бряг на река Йордан. Изказването на генсека на ООН беше предадено от официалната палестинска информационна агенция WAFA.\r\nАнтонио Гутериш пристигна в неделя, на първото си посещение в страната, след като зае длъжността на Генерален секретар на ООН. В понеделник той беше в Ерусалим, където проведе разговори с президента на Израел Реувен Ривлин, премиера Бенямин Нетаняху и министърът на отбраната Авигдор Либерман. В сряда той ще посети, както се очаква, Ивицата Газа.\r\nПревод и редакция:", "date": "2017.08.29", "title": "ТАСС: Генералният секретар на ООН назова кои условия трябва да се изпълнят, за да има споразумение по израелско-палестинския конфликт"}
{"url": "http://www.focus-news.net/news/2017/08/29/2430377/aleksandar-aleksandrov-kmet-na-obshtina-ruzhintsi-zemedelski-stopani-palyat-starnishtata-na-nivite-opravdavat-se-che-ne-znayat-koy-go-pravi.html", "text": "Земеделски стопани палят стърнищата на нивите, оправдават се, че не знаят кой го прави, каза за Радио „Фокус“ – Видин Александър Александров, кмет на Община Ружинци. Той посочи, че през това лято пожари избухнали на няколко пъти в ниви след като са ожънати. „Стопаните казват, че не знаят кой ги е причинил, предполагат, че това се прави нарочно, за да ги лишат от субсидии. Но веднага след пожара започват да изорават площите“, каза Александров. Той допълни, че няма засегнати населени места от пожарите, но огънят често е застрашавал горски масиви. „От пожарните служби задължиха земеделските стопани да изорат със защитна ивица нивите си, някои от тях го направиха и това спаси горските масиви“, обясни Александров. Според него контролът върху земеделските стопани в жътвената кампания трябва да бъде по-голям, за да не се допуска умишлено възникване на пожари.\r\nАнна ЛОЗАНОВА", "date": "2017.08.29", "title": "Александър Александров, кмет на Община Ружинци: Земеделски стопани палят стърнищата на нивите, оправдават се, че не знаят кой го прави"}
{"url": "http://www.focus-news.net/news/2017/08/29/2430378/afp-donald-tramp-pristigna-v-teksas-za-da-se-zapoznae-s-shtetite-naneseni-ot-uragana-harvi.html", "text": "Президентът на САЩ Доналд Тръмп и неговата съпруга Мелания, пристигнаха в Тексас, за да се запознаят лично с опустошенията, които причини ураганът „Харви“, предаде AFP.\r\nТръмп се приземи в крайбрежния град Корпус Кристи, който стана жертва на целия гняв на „Харви“, когато той се приземи на американска земя, като ураган от 4-та степен.\r\nПървоначално, президентът трябваше да пътува за столицата на Тексас – Остин, след кратка обиколка на Корпус Кристи.\r\nНо, по време на изказване на борда на Еър Форс Уан, говорителят на Белия Дом, Сара Хъкаби Сандърс, заяви пред репортери, че графикът на президента все още не е уточнен, поради продължаващото лошо време в Тексас.\r\n„Президентът иска да е много внимателен, относно това, да не попречи на дейностите по възстановяване, които все още продължават. Това е и причината да се смени графикът му днес“, заяви тя.", "date": "2017.08.29", "title": "AFP: Доналд Тръмп пристигна в Тексас, за да се запознае с щетите нанесени от урагана „Харви“"}
{"url": "http://www.focus-news.net/news/2017/08/29/2430394/pp-vrachanski-balkan-nov-vid-prilep-beshe-ustanoven-v-razhishkata-peshtera-pri-s-gara-lakatnik.html", "text": "Нов вид прилеп беше установен в Ръжишката пещера при с. Гара Лакатник, съобщиха за Радио „Фокус“-Видин от дирекцията на ПП „Врачански Балкан“. На 26 август експерти от Фондация „Наука за природата“ и Институт по биоразнообразие и екосистемни изследвания – БАН са провели наблюдения в Ръжишката пещера. Димитър Рагьов , Стоян Горанов и Хелиана Дундарова провеждат мониторинг на прилепи в рамките на инициативата „Нощ на прилепите 2017“ . По време наблюдението са установени 5 вида прилепи. Голяма изненада за експертите е откриването на екземпляри от вида Булдогов прилеп (Tadarida teniotis). До момента в този вид е наблюдаван само 8 места в Южна България. Сегашното му местонахождение е най-северната точка за вида и първото за територията на ПП „Врачански Балкан”. Булдоговият прилеп е сред най-едрите прилепи, срещащи се в Европа. Храни се с едри летящи насекоми, а скрития начин на живот и недостъпните убежища, правят трудно откриването му. Името му идва от външният му вид, който наподобява „муцуната” на булдог. Булдоговият прилеп, както и всички останали видове прилепи са строго защитени от Българското и Европейското законодателство.", "date": "2017.08.29", "title": "ПП „Врачански Балкан“: Нов вид прилеп беше установен в Ръжишката пещера при с. Гара Лакатник"}
{"url": "http://www.focus-news.net/news/2017/08/29/2430395/predstoyashti-mezhdunarodni-sabitiya-za-30-avgust-agentsiya-fokus.html", "text": "Мадрид. Министър-председателят Мариано Рахой ще се обърне към парламента, по въпроса за корупционния скандал, който засегна бивши членове на партията му.\r\nБрюксел. Третият кръг от преговорите между ЕС и Великобритания продължава с разговор между главните преговарящи Мишел Барние и Дейвид Дейвис.\r\nВенеция. Най-старият филмов фестивал в света започва.\r\nПариж. Министърът на външните работи на Германия Зигмар Габриел ще говори на среща на посланиците на Франция по света.\r\nСкопие. Външният министър на Гърция Никос Коциас започва двудневната си визита в Скопие, в опит да се сложи край на спора за името между Атина и Македония.", "date": "2017.08.29", "title": "Предстоящи международни събития за 30 август (Агенция „Фокус“)"}
{"url": "http://www.focus-news.net/news/2017/08/29/2430396/veliko-tarnovo-darzhavnata-targovska-gimnaziya-dimitar-hadzhivasilev-v-svishtov-e-edinstvenata-profesionalna-gimnaziya-v-oblastta-odobrena-za-inovativno-uchilishte.html", "text": "Държавната търговска гимназия „Димитър Хадживасилев“ в Свищов е единствената  професионална гимназия в област Велико Търново, одобрена за иновативно училище. Това съобщи в интервю за Радио „Фокус“ – Велико Търново директорът на школото Румяна Иванова. Тя подчерта, че през новата учебна година предстои реализацията на нови подходи за усъвършенстване на обучението и образователната среда. „Те ще са в две основни направления. Първото е въвеждане на облачни технологии. С тях ще променим комуникационната среда между заинтересованите страни и ще  обогатим  използваните в ПДТГ интерактивни методи на обучение. Второто направление е „Педагогика на освобождението”. То ще доведе до разчупване организацията на урока, формиране на предприемачески дух, готовност за учене през целия живот и ефективна социална и гражданска активност“, обясни Румяна Иванова. Тя пожела на своите колеги и възпитаници здраве, оптимизъм и енергия за справяне с всички трудности през предстоящата учебна година.\r\nЛуиза ТРАНЧЕВА", "date": "2017.08.29", "title": "Велико Търново: Държавната търговска гимназия „Димитър Хадживасилев“ в Свищов е единствената  професионална гимназия в областта, одобрена за иновативно училище"}
{"url": "http://www.focus-news.net/news/2017/08/29/2430397/sport-dazhd-mozhe-da-zabavi-macha-na-grigor-dimitrov.html", "text": "Двубоят между Григор Димитров и Вацлав Шафранек най-вероятно ще се забави, заради дъжда в Ню Йорк, който прекъсна няколко от мачовете. Мачът, който трябваше да се играе около полунощ, ще се забави поне с един час.", "date": "2017.08.29", "title": "Спорт: Дъжд може да забави мача на Григор Димитров"}
{"url": "http://www.focus-news.net/news/2017/08/29/2430398/blagoevgrad-yuzdp-izdade-broshura-s-aktualna-informatsiya-za-vazdeystvieto-na-razlichnite-vidove-koroyadi-varhu-iglolistnite-gori.html", "text": "Югозападното държавно предприятие отпечата брошура със заглавие: „Съхненето на изкуствените иглолистни гори, предотвратимо природно бедствие”. Това съобщи за Радио „Фокус“ – Пирин Снежана Паскалева, експерт в предприятието. Изданието е разработено съвместно с Лесозащитна станция – София и е насочено към широк кръг заинтересовани страни. То съдържа актуална и полезна информация за въздействието на различните видове корояди върху иглолистните гори. „Брошурата се разпространява приоритетно сред собственици на недържавни горски имоти в териториалния обхват на предприятието. Над 9 000 декара са съхнещите иглолистни култури в частни имоти, нападнати от върхов корояд в района на Перник и Кюстендил. Целта е те да бъдат активизирани да предприемат спешни действия за извеждане на санитарни сечи в горите им“, каза още Паскалева.\r\nЛивия НИНОВА", "date": "2017.08.29", "title": "Благоевград: ЮЗДП издаде брошура с актуална информация за въздействието на различните видове корояди върху иглолистните гори"}
{"url": "http://www.focus-news.net/news/2017/08/29/2430399/vidin-nad-sto-sa-zapustelite-kashti-v-belogradchishkoto-selo-krachimir-obitaemi-sa-samo-deset.html", "text": "Над сто са запустелите къщи в белоградчишкото село Крачимир, обитаеми са десет сгради, каза за Радио „Фокус“ – Видин Сашко Димитров, кметски наместник на населеното място. Той посочи, че целогодишно в Крачимир се обитават шест къщи, в останалите четири през лятото си идват стопаните им. „В селото живеят постоянно около 9 души. Запустелите къщи са обрасли с трева, храсти и дървета, гората навлиза непрекъснато в селото. В тези запустели дворове се развъждат лисици и белки, може да ги срещнете по улиците на Крачимир. Чакалите започнаха да слизат посред бял ден в селото“, обясни кметският наместник. Сашко Димитров всеки ден пътува от съседното село Стакевци до Крачимир, разстоянието е около 8 километра. „В селото не е идвал лекар, няма магазин. Ако има някой да пътува до Белоградчик, се обаждам на шофьорите на автобусите, които пътуват три пъти в седмицата до Стакевци да дойдат и до Крачимир да вземат човека“, каза Сашко Димитров. Местните хора се снабдяват със стоки от Стакевци и Белоградчик, лекарства си купуват от аптеките в Белоградчик, там ходят и на лекар. „Имаме редовно ел.снабдяване, пътят до Стакевци през зимата го чистят редовно. Хората са свикнали, знаят какви са условията и никой не се оплаква, но това село е на доизживяване“, казва Сашко Димитров.\r\nАнна ЛОЗАНОВА", "date": "2017.08.29", "title": "Видин: Над сто са запустелите къщи в белоградчишкото село Крачимир, обитаеми са само десет"}
{"url": "http://www.focus-news.net/news/2017/08/29/2430400/varna-detskata-gradina-v-selo-razdelna-e-zatvorena-zaradi-nedostig-na-detsa.html", "text": "Детската градина в село Разделна е затворена заради недостиг на деца. Това каза за Радио „Фокус“ – Варна кметът на Община Белослав инж. Деян Иванов. Мярката се налага във връзка с продължаващата демографска криза в региона. Кметът допълни, че в останалите пет детски градини на територията на общината – три в град Белослав и по една в селата Езерово и Страшимирово, се извършват текущи ремонти и освежаване за новата учебна година. Отделената сума за тези дейности е около 36 000 лева. „Сградите ще бъдат приветливи за децата за новата учебна година“, допълни инж. Деян Иванов. По отношение на училищата кметът подчерта, че няма промяна в статута на учебните заведения на територията на общината.\r\nМарияна ВАЛЕНТИНОВА", "date": "2017.08.29", "title": "Варна: Детската градина в село Разделна е затворена заради недостиг на деца"}
{"url": "http://www.focus-news.net/news/2017/08/29/2430401/tass-spored-rusiya-merkite-koito-ss-na-oon-predpriema-spryamo-severna-koreya-tryabva-da-tselyat-regulirane-na-situatsiyata.html", "text": "Съветът за сигурност на ООН трябва да проведе, тази вечер, консултации във връзка с осъщественото от Северна Корея, поредно изпитание на балистична ракета, но все още не се знае, дали в крайна сметка ще бъде приета нова резолюция, предаде ТАСС, позовавайки се на думите на постоянния представител на Русия за ООН Василий Небензя, който даде интервю за агенцията.\r\n„Приемането на едни санкции – това не е изход от сегашната ситуация, - отбеляза Небензя, отговаряйки на въпрос на журналиста – Но, както вече заявихме по-рано, преди всичко ние трябва да намерим политически подходи“.\r\nТой нарече „тревожни“ изказванията на президента на САЩ Доналд Тръмп, който не изключи никакви варианти на действие, по отношение на Северна  Корея. „Разбира се, това внушава тревога, ситуацията е много напрегната. Трябва да изчакаме, за да видим какво ще се реши на Съвета за сигурност тази вечер“.\r\nНебензя отговори отвърдително на въпрос, дали трябва да се чака, докато дадат ефект мерките, приети по-рано от СС на ООН по отношение на Пхенян, преди да се въвеждат нови санкции.\r\n„Да, аз мисля така. Даже обсъждането на нови санкции ще девалвира самата им идея“, заяви той.\r\n„Ние сме пределно ясни, че това (ракетното изпитание на Северна Корея) представлява нарушение на всички резолюции, приети от ООН, във връзка с ракетната им програма“, подчерта той.\r\nПревод и редакция:", "date": "2017.08.29", "title": "ТАСС: Според Русия мерките, които СС на ООН предприема спрямо Северна Корея, трябва да целят регулиране на ситуацията"}
{"url": "http://www.focus-news.net/news/2017/08/29/2430402/pazardzhik-nefunktsionirashtata-gara-tsepina-kray-varvara-se-prevrashta-v-muzey-na-rodopskata-tesnolineyka.html", "text": "Дом-музей на родопската теснолинейка, която обслужва маршрута гара Септември – гара Добринище, ще отвори врати на 3 септември, съобщи за Радио „Фокус“ – Пазарджик Кристиян Ваклинов от Сдружение „За теснолинейката“. Самият музей ще бъде експониран в сградата на закритата гара Цепина, която  се намира в дефилето на Чепинска река, на 8 км от Варвара – в посока Велинград, на 116 км от София и на 62 км от Пловдив. В него ще бъдат представени над 120 броя снимки на родопското влакче през годините.  „Сградата е ремонтирана и възстановена изцяло с доброволен труд на над 20 души в продължение на две години. Музеят има за цел да популяризира стогодишната история на теснопътната жп линия. Като по този начин да привлича последователи към каузата за опазване на последната теснопътна жп линия у нас“, уточни Ваклинов. Той припомни също, че през 2017 г. се навършват 101 години от идеята за построяване на малкото влакче и 91 години откакто е факт. Събитието продължава традицията, която Гражданското сдружение  „За теснолинейката“ постави през 2016 г. - всяка първа неделя на месец септември да е празник на теснолинейката. Вековният юбилей миналата година бе посетен от над 500 души от различни държави и краища на България. Откриването на Дом-музея до гара Цепина ще бъде в 14.30 часа на 3 септември. Организаторите препоръчват на ентусиастите да се придвижат с влакчето до новия музей, тъй като има малко налични паркоместа за автомобили на гара Цепина. Влакчето, със 760 мм междурелсие, от Септември до Добринище свързва Горнотракийската низина, Родопите, Рила и Пирин по 125-километров тесен железен път.\r\nАлбена ЖИЛЕКОВА", "date": "2017.08.29", "title": "Пазарджик: Нефункциониращата гара Цепина край Варвара се превръща в Музей на родопската теснолинейка"}
{"url": "http://www.focus-news.net/news/2017/08/29/2430403/pentagona-izstrelyanata-raketa-ot-severna-koreya-e-sas-sreden-obseg-i-ne-zaplashva-sasht.html", "text": "Военното министерство на САЩ излезе със съобщение, в което обяви, че балистичната ракета, която Северна Корея изстреля над Япония е със среден обсег и не е заплаха за територията на САЩ, предаде AFP.\r\n„Първоначалните заключения показват, че изстреляната ракета е със среден обсег“, пише в съобщението.\r\n„Североамериканското командване за въздушна защита определи, че балистичната ракета не е била заплаха за Северна Америка. Тихоокенското командване е определило, че ракетата не е била заплаха за Гуам“, пише още там.\r\nПревод и редакция:", "date": "2017.08.29", "title": "Пентагона: Изстреляната ракета от Северна Корея е със среден обсег и не заплашва САЩ"}
{"url": "http://www.focus-news.net/news/2017/08/29/2430404/sport-shampionkata-anzhelik-kerber-otpadna-ot-otkritoto-parvenstvo-na-sasht.html", "text": "Поставената под номер шест в ранглистата, миналогодишна шампионка на Откритото първенство на САЩ, германката Анжелик Кербер загуби от японката Наоми Осака, поставена под номер 45, с 3:6 1:6 за 64 минути. Всички мачове от турнира са отложени заради дъжд в Ню Йорк, което може да означа, че мачът на Григор Димитров с Вацлав Шафранек няма да се играе тази нощ.", "date": "2017.08.29", "title": "Спорт: Шампионката Анжелик Кербер отпадна от Откритото първенство на САЩ"}
{"url": "http://www.focus-news.net/news/2017/08/29/2430405/redzhep-taiyp-erdogan-sluzhbite-za-sigurnost-tryabva-da-sa-podchineni-na-rakovoditelya-na-darzhavata.html", "text": "Президентът на Турция Реджеп Таийп Ердоган заяви, че службите за сигурност на страната трябва да са под шапката на ръководителя на държавата, докато коментираше промените направени във функционирането на Националната разузнавателна агенция (МИТ), чрез декрета за извънредно положение, пише Hurryiet.\r\n“Не е ли ръководителят на държавата този, които трябва да получава най-важната информация и документи от разузнаването? Ако началникът на разузнаването не е директно подчинен на ръководителят на държавата, то страната губи способността си да действа“, заяви Ердоган по време на телевизионно интервю, което беше направено по случай 3-тата му годишнина като президент.\r\nДекретът, който беше обнародван на 25 август, привлече МИТ под командването на президента и активира отново събирането на разузнавателни данни от страна на военните. Като част от декрета, отговорността за МИТ, беше взета от министър-председателя и беше дадена на президента, което предизвика критика от страна на опозицията.\r\n„Необходимо е разузнавателната агенция да бъде отговорност на ръководителят на държавата, за да мога да получавам информация и да предприемам необходимите стъпки, които произтичат от това“, подчерта Ердоган и добави, че разузнавателните агенции в парламентарните демокрации се подчиняват на премиерите.\r\n„Главната ни опозиция „Републиканската народна партия“ гледа на въпроса от тази перспектива, защото имаме навиците на парламентарна демокрация. Опозицията не можа да се преориентира към президентската система“, заяви той.\r\nПревод и редакция:", "date": "2017.08.29", "title": "Реджеп Таийп Ердоган: Службите за сигурност трябва да са подчинени на ръководителя на държавата"}
{"url": "http://www.focus-news.net/news/2017/08/29/2430406/ekathimerini-ankara-podgotvya-plan-b-za-kipar.html", "text": "Според изтекла информация от Анкара след провалилите се мирни преговори  за Кипър през юли турският президент Реджеп Тайип Ердоган е наредил да се подготви пътна карта, целяща да сложи край на международната изолация на турски Кипър, пише вестник Ekathimerini. \r\nТова станало ясно по време на скорошното посещение в северната част на Кипър на турския вицепремиер Реджеп Акдаг. Той обвини гръцките кипърци в липса на желание за постигане на сделка, тъй като тяхната „цел е да обединят Кипър с Гърция“. \r\nМеждувременно въпреки неодобрението на Анкара, Кипър продължава с проучването за наличие на газ в изключителната икономическа зона.  Мария Динкова", "date": "2017.08.29", "title": "Ekathimerini: Анкара подготвя „план Б“ за Кипър"}
{"url": "http://www.focus-news.net/news/2017/08/29/2430407/reuters-letishteto-v-livarpul-raboti-normalno-sled-kato-po-rano-dnes-beshe-otkrit-podozritelen-paket.html", "text": "Летището в Ливърпул, което беше евакуирано по-рано днес заради намерен подозрителен пакет, сега отново работи нормално след намесата на екип по обезвреждане на бомби, предава Reuters. \r\nГоворителят на летището уточни, че евакуацията е била предпазна мярка и сега полетите се осъществяват както обикновено.  Мария Динкова", "date": "2017.08.29", "title": "Reuters: Летището в Ливърпул работи нормално, след като по-рано днес беше открит подозрителен пакет"}
{"url": "http://www.focus-news.net/news/2017/08/29/2430408/sporten-obzor-grigor-dimitrov-startira-uchastieto-si-na-otkritoto-parvenstvo-na-sasht.html", "text": "Тенис: Григор Димитров стартира участието си на Откритото първенство на САЩ с мач срещу чешкия тенисист Вацлав Шафранек в сряда. Часът още не е уточнен заради многото отложени мачове от днес.\r\nВолейбол: България излиза срещу Финландия в плейофите на Европейското първенство по волейбол за мъже. Мачът започва в 18:30 часа, сряда.\r\nМоторни спортове: От „Мерцедес“ съобщиха, че ще започнат преговори с Люис Хамилтън за удължаване на договора му, който изтича в края на следващия сезон, най-рано през 2018 г.", "date": "2017.08.29", "title": "Спортен обзор: Григор Димитров стартира участието си на Откритото първенство на САЩ"}
{"url": "http://www.focus-news.net/news/2017/08/29/2430410/aa-prodalzhava-da-se-uvelichava-broyat-na-zaginalite-tsivilni-v-rakka-preduprezhdava-nepravitelstvena-organizatsiya.html", "text": "Поне 27 цивилни са били убити през последните 48 ч. в сирийския град Ракка, намиращ се под контрола на терористичната групировка „Ислямска държава“, предава Anadolu Agency. \r\nВъв вторник от „Ракка е тихо избивана“, организация следяща за нарушения на правата на човека в града, съобщиха, че по време на въздушните удари на водената от САЩ коалиция през последните два дни са били убити неопределен брой цивилни. \r\nОт началото на операцията за изтласкването на екстремистката организация през юни общо 450 хил. цивилни са били принудени да напуснат града.  Мария Динкова", "date": "2017.08.29", "title": "АА: Продължава да се увеличава броят на загиналите цивилни в Ракка, предупреждава неправителствена организация"}
