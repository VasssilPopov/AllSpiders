{"url": "http://www.focus-news.net/news/2019/06/27/2674700/sport-sofiya-georgieva-specheli-bronz-v-borbata-pri-68-kilogramovite-na-evropeyskite-igri.html", "text": "София Георгиева спечели бронзов медал в турнира по борба за жени на европейските игри в Минск, след като надви с 4:1 технически точки литовката Дануте Домикайтите. Георгиева, която загуби при 68-килограмовите срещу шампионката Анастасия Григориева от Латвия, взе аванс от една точка в първата част срещу Домикайтите, но във втората бе повече от категорична с 3:1 в своя полза.", "date": "2019.06.27", "title": "Спорт: София Георгиева спечели бронз в борбата при 68-килограмовите на Европейските игри"}
{"url": "http://www.focus-news.net/news/2019/06/27/2674692/pazardzhik-nad-250-darveta-sa-obraboteni-s-preparati-sreshtu-gasenitsi.html", "text": "Във връзка с изпълнението на договор за извършване на растително-защитна обработка срещу гъсеници на Бяла американска пеперуда, вече са обработени над 250 дървета в града, съобщиха от  общинската администрация . За обработките в градска среда се използва  биологичен инсектицид  ДиПел 2X. Неприятелят е многояден вид  и напада над 200 вида растения. В момента върви обработка на първо поколение гъсеници, а втората ще започне от 20 юли. Сериозна причина за разпространението на вредителите са дворове  на  частни къщи и   дворове на фирми, където е невъзможен достъпът. Честите валежи в последните седмици възпрепятстваха по-ранната обработка, но дейността ще продължи до окончателното справяне с популацията. Заявки за обработки се приемат чрез подаване на писмено заявление в Центъра за информация и услуги на гражданите в Община Пазарджик и на телефона за сигнали на Община Пазарджик – 034 / 96 96 96.", "date": "2019.06.27", "title": "Пазарджик: Над 250 дървета са обработени с препарати срещу гъсеници"}
{"url": "http://www.focus-news.net/news/2019/06/27/2674688/gorski-pedagozi-ot-yuzdp-shte-uchastvat-v-mezhdunaroden-forum-v-riga.html", "text": "Двама представители на Югозападното държавно предприятие заминават за участие в XIV–ия конгрес по Горска педагогика, който ще се проведе от 1 до 4 юли в латвийската столица Рига. Това съобщиха от пресцентъра на  ЮЗДП . Инж. Вера Станишева – началник отдел „Възобновяване на горите” и инж. Севдалина Димитрова – главен експерт „Защитени територии” са включени в българската група, заедно с горски педагози от Североизточното и Южноцентрално държавни предприятия. Ръководители са председателят на Съюза на лесовъдите в България проф. Иван Палигоров и д-р инж. Анна Петракиева от ИАГ и преподавател по Горска педагогика в Лесотехническия университет. \r\nПоканата към педагозите от България е отправена заради напредъка в развитието на тази нова за лесовъдската колегия в страната ни дейност и натрупания през последните четири години опит. В пленарни заседания и работни семинари по време на форума ще бъдат отчетени постиженията в областта на Горската педагогика и ще бъдат споделени идеи и добри практики за работа с деца. \r\nОчаква се наесен в България да се проведе първата конференция по Горска педагогика, а в Шумен ще бъде организиран и двудневен семинар за работа с деца с различни заболявания и двигателни проблеми. \r\nНад 150 горски педагози работят в момента в страната ни, като досега те са провели занятия с 10 000 деца.", "date": "2019.06.27", "title": "Горски педагози от ЮЗДП ще участват в международен форум в Рига"}
{"url": "http://www.focus-news.net/news/2019/06/27/2674691/shumen-pregled-na-muzeynite-animatsii-organizira-muzeyat-v-grada.html", "text": "Преглед на музейните анимации организира отново  Регионалният исторически музей на 28 и 29 юни. Това съобщиха от  Регионален исторически музей- Шумен  . Второто издание на инициативата е посветено на 115 годишнината от основаването на културната организация и в него са заявили участие специалисти от музеи от цялата страна, както и университетски преподаватели. В два панела – теоретичен и практически, ще бъдат проследени дейностите, съпровождащи стандартното експониране на артефакти в различните музеи с акцент върху образователните програми. Официалното откриване на Прегледа на музейните анимации ще се състои на 28 юни, петък, в 13.00 часа в Лекционната зала на музея. След него, под формата на доклади и презентации, специалистите ще споделят своя опит в тази насока. В съботния 29 юни, в откритите площи около сградата на музея, ще бъдат показани анимации и атракции, развивани в музейна среда. Ще бъдат демонстрирани различни възможности за интерактивна работа с посетители, и най-вече с деца – една от основните групи публики, важни за всеки музей във функцията му не само на пазител на артефакти, но и като образователна организация. Колиба от мамутски кости ще сглобяват от Регионален исторически музей – Русе, времето както в древността ще измерват от Регионален исторически музей – Кюстендил, възрожденски урок по взаимоучителната метода ще проведат от Специализиран музей за резбарско и зографско изкуство – Трявна, някои домашни занятия ще припомнят от Етнографски музей на открито „Етър”, майстор ще работи и обучава на грънчарско колело, ръчно текстилно печатане ще покажат от Национален политехнически музей – Музей на текстилната индустрия, рибарски мрежи ще плетат от Регионален исторически музей – Бургас, каква е тайната на качамака ще разкрият музейни специалисти от Исторически музей – Исперих, а детски игри от социализма са подготвили от Регионален исторически музей – Варна. Регионален исторически музей – Шумен също ще представи някои анимации, насочени към най-малките посетители на централната експозиция и къщите музеи „Панайот Волов“ и „Добри Войников“. Всички демонстрации в събота, 29 юни, ще бъдат със свободен достъп.", "date": "2019.06.27", "title": "Шумен: Преглед на музейните анимации организира музеят в града"}
{"url": "http://www.focus-news.net/news/2019/06/27/2674693/razgrad-sformirat-komisii-za-proverka-na-sastoyanieto-na-izkustvenite-neravnosti-po-patishtata.html", "text": "На заседанието на Областната комисия по безопасност на движението е инициирано сформирането на комисии за проверка на състоянието на изкуствените неравности по пътищата в областта. Това съобщиха от пресцентъра на  областната администрация  . Това става вследствие на писмо от Председателя на Управителния съвет на Института за пътна безопасност. Комисиите ще са на общинско ниво с участието на представители на Областно пътно управление. До края на юли те ще трябва да приключат проверките, а срокът за отстраняване на пропуските ще е края на септември. По предварителна информация в Община Кубрат изкуствените неравности са 15, в Разград – 36, в Лозница – 6, в Цар Калоян – 2, в Завет – 7, в Исперих – 7, в Самуил – 5. Няма отпуснати средства за закърпване на дупки по пътя Разград – Кубрат в участъка Топчии – Каменово, съобщи директорът на Областно пътно управление инж. Людмил Янев. Той допълни, че проектът за ремонт на този участък е вече готов. Янев съобщи още, че в момента се кърпят участъци от пътя Пороище – Лозница и с това предвидените за тази дейност средства в бюджета на ОПУ-Разград се изчерпват. Относно изпълнението на предписанията за състоянието на пешеходните пътеки в региона, от Община Лозница съобщиха, че предстои в изпълнение на предписанията да поставят 52 пътни знака, за което вече са получили оферта и са предприели действия. В Община Самуил пешеходните пътеки са 4, те нямат пешеходен светофар и предстои на част от тях да бъде опреснена маркировката след приключване на улични ремонти. Поради интензивния трафик частично износени са маркировките на петте пешеходни пътеки в Община Цар Калоян. В писмена информация от Община Исперих уведомиха Областната комисия, че препоръките относно 23-те пешеходни пътеки в общината са спазени с изключение на това, че част от тях нямат поставен надпис „погледни“.", "date": "2019.06.27", "title": "Разград: Сформират комисии за проверка на състоянието на изкуствените неравности по пътищата"}
{"url": "http://www.focus-news.net/news/2019/06/27/2674689/d-r-georgi-pazderov-rzi-burgas-ot-nachaloto-na-2019-godina-do-momenta-sa-izvarsheni-108-proverki-na-zakriti-i-otkriti-baseyni.html", "text": "От началото на 2019 г. до момента са извършени 108 проверки на закрити и открити басейни. Това каза за  Радио „Фокус“ – Бургас  д-р Георги Паздеров, директор на Регионална здравна инспекция (РЗИ). Той посочи, че в регистъра на обектите с обществено предназначение, воден от РЗИ-Бургас, към момента са вписани 694 басейна, разположени на територията на областта, от които 621 открити и 76 закрити. За 2019 г. до момента има 1 новорегистриран басейн. Проверките от РЗИ се извършват, съгласно одобрен план и включват – вписан ли е обекта в регистъра на обектите с обществено предназначение,  проверка за наличието и състоянието на обслужващите помещения санитарни възли, съблекални, душове, обозначаване на дълбочините на басейна,  режима на почистване и дезинфекция,  медицинско обслужване и водноспасителна дейност. „Основен елемент на контрола е качеството на водата за къпане в басейна. За целта лицето, което извършва дейността съхранява в обекта дневник с регистрираните резултати по показатели остатъчен хлор и рН, протоколи от извършени изследвания на водата на басейна по микробиологични и химични показатели“, заяви Паздеров и добави, че контролът на качеството на водата в плувните басейни, извършван от РЗИ-Бургас се осъществява и чрез вземане на проби и анализ на водата по микробиологични и химични показатели от служителите на инспекцията. “ Взети са проби за анализ по микробиологични показатели – 35 бр. и по химични показатели – 17 бр“, добави директорът на на инспекцията и посочи, че от взетите проби по микробиологични показатели 3 са нестандартни, а по химични показатели са нестандартни 14 проби. „По-голeмият процент нестандартни проби при химичните показатели в сравнение с микробиологичните се дължи на неправилно и некомпетентно дозиране най-вече на хлорните препарати от фирмите/лицата поддържащи басейните. За нестандартните проби са издадени предписания за отстраняване на несъответствията“, каза още Паздеров. \r\nДеница ДИМИТРОВА", "date": "2019.06.27", "title": "Д-р Георги Паздеров, РЗИ – Бургас: От началото на 2019 година до момента са извършени 108 проверки на закрити и открити басейни"}
{"url": "http://www.focus-news.net/news/2019/06/27/2674690/kyustendil-krazhbite-na-imushtestvo-sa-nay-razprostranenite-prestapleniya-izvarshvani-ot-litsata-na-vazrast-8-17-godini-v-oblastta.html", "text": "Кражбите на имущество са най-разпространените престъпления, извършвани от лицата на възраст 8 – 17 години в областта. Това съобщи за  Радио „Фокус“ – Кюстендил   Даниела Димитрова, началник на отдел „Статистически изследвания“ към Териториално бюро – Югозапад. Данните сочат, че в рамките на една година извършителите на кражби са 20 лица, или 35.1% от всички лица, водени на отчет в Детска педагогическа стая. Най-висок е делът на извършителите на кражби от магазини или други търговски обекти -30 %, и на кражби от домовете -20 %. От общия брой на лицата на възраст от 8 до 17 години 17.5% са за нанесени телесни повреди и 15.8% – за престъпления, свързани с наркотици  Общият брой на малолетните и непълнолетните лица в областта, водени на отчет в Детска педагогическа стая за извършени престъпления, е 57. Малолетните и непълнолетните, преминали през отговорната институция за извършени противообществени прояви в област Кюстендил, са 80. Сред обществено значимите противообществени прояви, извършвани от малолетни и непълнолетни лица са прояви на насилие и агресия – 45 души, бягство от дома, от специализирана институция или от социална услуга от резидентен тип – 14 лица, повреждане на обществена или частна собственост – 9 лица, както и тормоз“ и употреба на психоактивни вещества- по 6 лица. \r\nВенцеслав ИЛЧЕВ", "date": "2019.06.27", "title": "Кюстендил: Кражбите на имущество са най-разпространените престъпления, извършвани от лицата на възраст 8 – 17 години в областта"}
{"url": "http://www.focus-news.net/news/2019/06/27/2674694/kathimerini-edna-sedmitsa-predi-izborite-nova-demokratsiya-vodi-s-9-na-siriza.html", "text": "Малко повече от седмица преди предсрочните парламентарни избори, дясноцентристката опозиция „Нова демокрация“ води с 9% на лявата СИРИЗА, според резултатите от новото проучване на общественото мнение, проведено от Pulse за телевизия Skai, предава електронното издание на вестник  Kathimerini . \r\nОбщо 36% от респондентите заявяват, че ще гласуват за НД в сравнение с 27% за СИРИЗА. Други 7% заявяват, че ще гласуват за лявоцентристкото Движение за промяна (КИНАЛ), 5% подкрепят на Комунистическата партия (ККЕ), 4% ще гласуват за екстремно-дясната Златна зора, 3,5% заявяват, че ще гласуват за проруската националистическа партия „Гръцко решение“, колкото подкрепят и партията MeRA25 на бившия финансов министър Янис Варуфакис. \r\nАнкетата установи, че НД ще получи абсолютно мнозинство при три сценария. В 7-партиен парламент – с НД, СИРИЗА, КИНАЛ, ККЕ, Златна зора, Гръцко решение и MeRA25. Така консерваторите ще има 155 депутати (в 300-местния парламент). В сценарий с 6 фракции в законодателното събрание, НД ще има 159 кресла, а при 5 партии в парламента, НД ще има 164 депутати. \r\nНа въпроса кой е най-подходящ за премиер, 37% отговарят лидера на НД Кириакос Мицотакис, а 28% избират настоящия министър-председател Алексис Ципрас. \r\nПревод и редакция:", "date": "2019.06.27", "title": "Kathimerini: Една седмица преди изборите „Нова Демокрация“ води с 9% на СИРИЗА"}
{"url": "http://www.focus-news.net/news/2019/06/27/2674696/vladimir-putin-liberalnite-tsennosti-sa-ostareli.html", "text": "Руският президент Владимир Путин заяви в интервю пред Financial Times, че либералните ценности са остарели, защото са били отхвърлени от мнозинството от хората в западните държави, предава  Reuters . \r\nРуският лидер посочи, че германският канцлер Ангела Меркел е допуснала кардинална грешка, като е възприела либерална политика по отношение на миграцията от Близкия Изток. \r\nПутин също така каза, че остава с впечатлението, че либералните кръгове се възползват от  проблемите, които католическата църква преживява, за да унищожат църквата. \r\nПревод и редакция:", "date": "2019.06.27", "title": "Владимир Путин: Либералните ценности са остарели"}
{"url": "http://www.focus-news.net/news/2019/06/27/2674699/afp-islyamska-darzhava-poe-otgovornostta-za-atentatite-v-tunis.html", "text": "Групировката „Ислямска държава“ пое отговорността за двата самоубийствени атентата, в резултат от които загина полицай, а още осем души пострадаха в столицата на Тунис в четвъртък, предава  AFP . \r\n„Изпълнителите на двете атаки срещу тунизийските елементи за сигурност“ бяха „бойци“ от Ислямнска държава, обявиха джихадистите чрез информационната си агенция. \r\nПревод и редакция:", "date": "2019.06.27", "title": "AFP: „Ислямска държава“ пое отговорността за атентатите в Тунис"}
{"url": "http://www.focus-news.net/news/2019/06/27/2674695/sport-tsska-zagubi-ot-ferentsvarosh-s-01.html", "text": "ЦСКА  загуби с 0:1 от Ференцварош в Австрия. Попадението за унгарския шампион, който е съперник на Лудогорец в първия предварителен кръг на ШЛ, реализира Токмак в 71-ата минута. Това бе втора проверка за Ференцварош в рамките на 24 часа. Вчера унгарците загубиха с 1:2 от Ред Бул Брагантино. Така ЦСКА допусна първа загуба в летните си контроли. До този момент те имаха две победи с по 3:0 над Локомотив (Горна Оряховица) и чешкия Прибрам.", "date": "2019.06.27", "title": "Спорт: ЦСКА загуби от Ференцварош с 0:1"}
{"url": "http://www.focus-news.net/news/2019/06/27/2674697/moskovskiy-komsomolets-putin-otiva-naprazno-na-sreshtata-na-varha-na-g-20.html", "text": "На 29-29 юни в японския град Осака ще се състои поредната, 14-та, среща на върха на Г-20. Но още преди откриването й много политици и политолози уверено предричат, че тази среща няма да вземе никакви глобални решения, пише руското издание  „Московский комсомолец“  в материал, представен без редакторска намеса. \r\n„Според мен, в момента на ниво Г-20 не е възможно да се постигне съгласие“, заяви, например, министърът на икономическото развитие на Русия Максим Орешкин. „Това се видя добре преди една седмица, когато бях в Япония на срещата на министрите на търговията от Г-20. Това беше абсолятно безсмислено мероприятие. Американците обвиняваха китайците за субсидиите, китайците обвиняваха американците за тарифите. Направиха заявление, което не съдържа нищо“. \r\nПрозвуча изключително безапелационно, но очевидно тази острота е оправдана. Когато на прессекретаря на руския президент Дмитрий Песков беше зададен въпросът дали Владимир Путин и Доналд Тръмп ще се срещнат в Осака, той отговори повече от уклончиво. „Нека с вас изчакаме Г-20“, каза Песков. Чак в навечерието, буквално два дни преди началото на срещата на върха, помощникът на президента на Руската федерация Юрий Ушаков обяви, че часът за срещата на двамата държавни глави е съгласуван. \r\nВ своя дух американският лидер се изказва за отношенията с Русия така, че едва ли някой може да разбере смисъла. Впрочем, вече в Америка, изглежда вече спряха да се опитват да го направят. С разлика от няколко дни Тръмп първо заяви, че нито един американски президент не е провеждал толкова твърда политика спрямо Русия, от него. И буквално след това – декларация за желанието му да изгради „добри отношения с руското ръководство“. „Президентът Тръмп очаква с нетърпение срещата с президента Путин на предстоящата среща на върха на Г-20“, все едно нищо не се е случвало съобщи съветникът на президента по национална сигурност Джон Болтън. \r\nНо за какъв вид нетърпение можем да говорим, ако дневният ред се съгласува буквално на пожар? Когато през май Тръмп за първи път обяви желанието си да се срещне с Путин, властите в Кремъл само свиваха рамене. Те изобщо не знаеха за какво ще говорят двамата лидери. \r\nВ кратката история на отношенията между Путин и Тръмп има всичко. За последен път президентите говориха лице в лице на срещата на върха в Хелзинки през юли 2018 година. През ноември същата година те проведоха среща в Париж, където и двамата дойдоха по покана на френския лидер Еманюел Макрон на мероприятия в чест на стогодишнината от края на Първата световна война. Но тогава пълноформатните преговори се провалиха и двамата президенти говориха накратко \"на крак\". След това държавните глави щяха да проведат преговори през декември на срещата на върха на Г-20 в Буенос Айрес, но Тръмп отмени тази среща заради инцидента в Керченския проток. \r\nКакто бе отбелязано от британската Би Би Си, просто Тръмп мина покрай масата, на която седеше Путин, без да поздрави. Вярно е, че според руските източници Тръмп и Путин са обсъдили керченския инцидент, но няма документални свидетелства за това. \r\nИ въпреки че сега не става въпрос за кратка среща „на крак“, за какво могат да говорят в отделения за преговори един час? За ядрено разоръжаване? За начините за предотвратяване на криза в отношенията с Иран? За ситуацията в Сирия? За помощта за многострадалната Венецуела? \r\nТръмп, както обикновено, е по-фокусиран върху пиар ефекта, отколкото върху постигането на някакви резултати. Но изглежда, че след разследването на възможните му връзки с руснаците, водено от независимия прокурор Робърт Мюлер (както е известно, той не откри никакви следи от заговор), Русия е престанала да бъде интересна за Тръмп. И, съответно, отношенията с Москва престанаха да бъдат приоритет за него. \r\nПутин разбира това. На директната си линия той каза, че \"Русия е готова за диалог със САЩ, но американците сами трябва да решат дали трябва да развиват отношения с Москва или не“. \"Затова ако е нужен диалог - моля, ние сме готови\", добави руският лидер на живо по телевизията. „Не е нужен - ще изчакаме, докато узреят“. \r\nНо увереността, че Тръмп ще узрее бързо не стига. Неговите хаотични движения и към старицата Европа, и към Китай, и към Иран, и към Венецуела, меко казано, не свидетелстват за стратегическата далновидност на обитателя на Белия Дом. В Америка, между другото, още от времето на инаугурацията на Тръмп пресата повдига въпроса за умствената му адекватност. А известният анализатор Андрес Опенхаймер току що публикува в испаноезичния вестник El Nuevo Herald статия, чиято тема е вдъхновена от започналата миналата седмица кампания за преизбиране на Тръмп за втори мандат. Наистина, анализаторът обедини в една категория Тръмп и неговите главни съперници-демократи Джоузеф Байдън и Бърни Сандърс. За периода на президентските избори първият ще бъде 74-годишен, вторият - 77-годишен, а третият - 79-годишен. „Не са ли прекалено стари, за да бъдат президенти?“ – пита Опенхаймер. Така че Тръмп може просто да е презрял. \r\nНо да се върнем на срещата на върха в Осака. В нейното навечерие можем да констатираме, че отношенията и с по-младите лидери не се развиват много успешно за руското ръководство. Както обявиха от Кремъл, в плановете на президента на Русия Владимир Путин няма среща с украинския му колега Владимир Зеленски. По-рано украинският външен министър Павел Климкин каза, че Зеленски възнамерява да участва в срещата на върха и да се срещне със световните лидери, включително, вероятно, с Путин. Но такава среща няма \"в графика\", каза Песков пред репортери. По-рано прессекретарят на руския лидер отбеляза, че срещите, включени в плановете на Путин на срещата на Г-20, ще бъдат посветени на разрешаването на международните кризи. Отношенията на Кремъл с Украйна вероятно не са категоризирани като международни или регионални кризи. \r\nОтношенията между Русия и Япония, която за първи път приема Г-20, не са твърде оптимистични. Японският премиер Шинзо Абе не успя да постигне споразумение с Путин за някаква форма на съвместна икономическа дейност на Курилските острови. Япония предложи в тази област само развитието на морските обиколки на островите. Русия, от друга страна, очакваше от Земята на изгряващото слънце много по-обширни предложения - строителство на хотели, големи преработвателни предприятия за отпадъци на островите и мащабно развитие на транспортната инфраструктура. Но нищо не беше предложено от японците и най-вероятно никакви документи за съвместното развитие на островите няма да бъдат подписани на срещата на върха. \r\nСрещата на лидерите на тристранния формат Русия-Индия-Китай ще се състои в кулоарите на срещата. Държавите от този формат, на фона на сложна международна ситуация, трябва съвместно да се противопоставят на протекционизма и да укрепят взаимното доверие и координация, заяви говорител на китайското външно министерство. \r\nази среща обаче ще доведе само до общи декларации, какъвто вече беше случаят на предишната среща на върха на Г-20 в Аржентина. Медиите съобщиха за плановете на САЩ да въведат нови ограничения срещу Китай. Администрацията на американския президент Доналд Тръмп може да изиска оборудването на новото поколение 5G за вътрешна употреба да бъде разработено и произведено извън Китай, съобщава вестник Wall Street Journal. Това е частна мярка, но също така показва, че Вашингтон не възнамерява да спре търговската война с Пекин, а постигането на някакъв, дори и лош мир в тази търговска война може да бъде единственият важен резултат, който всички участници в срещата очакват. А, например, внасянето на въпроса за преодоляване на имущественото неравенство в света е задача на хилядолетието. Путин направи това ясно на своята Директна линия за комуникация с нацията. \r\nПревод и редакция:", "date": "2019.06.27", "title": "„Московский комсомолец“: Путин отива напразно на срещата на върха на Г-20"}
{"url": "http://www.focus-news.net/news/2019/06/27/2674698/rossiyskaya-gazeta-opozitsiyata-gotvi-prevrat-v-sarbiya-prez-esenta.html", "text": "Опозицията с подкрепата на западни спонсори готви преврат в Сърбия. Новата фаза на конфликта се очаква през есента. При това опозиционерите са възприели украинската тактика за съюз с радикалите, разичтайки с тяхната помощ да окажат силов натиск на сръбските власти. Това беше обсъдено на кръгла маса в ТАСС по балканската проблематика, пише официалният печатен орган на Правителството на Руската Федерация  „Российская газета“  в материал, представен без редакторска намеса. \r\nСпоред оценки на Агенцията за социално инженерство през последните четири години правителствената агенция на САЩ за международно развитие (USAID) е отделила 81 милиона долара за популяризиране на своите интереси в Сърбия. Американските и европейските фондове не изостават, включително Фондация „Отворено общество“ на Джордж Сорос, която е похарчила общо 200 милиона долара за идеологическа обработка на населението. Те създават организации, които се занимават с различни проблеми на обществото. \r\nВсъщност те работят по препрограмирането на сръбското съзнание във връзка с бомбардировките на НАТО над Съюзната Югославия през 1999 г., както и с признаването на независимостта на Косово. Пример за такова въздействие е срещата на генералния секретар на Алианса Йенс Столтенберг със студенти в Белград, който обвини за всички беди президента Слободан Милошевич. Експертите смятат, че преди десет години едва ли някой е можел да си представи такова нещо. \r\nРъководителят на портала Balkanist.ru Олег Бондаренко заяви, че президентът Александър Вучич е подкрепян от 51% от населението, а опозицията едва ли може да разчита на подкрепата и на 10% от гражданите. Въпреки това митът активно се възпроизвежда, че хората са напълно против правителствените политики. Изборите за парламент се очакват през 2020 година. \r\nЕкспертите се съгласиха, че напрежението между Сърбия и Косово нараства по вина на косоварите, които не са готови за диалог. Прищина не се вслушва в мнението на Европейския съюз, който очевидно е загубил контрол над ситуацията. Свидетелство за това е отмяната на срещата в Париж, насрочена за 1 юли, с участието на лидерите на Франция, Германия, Сърбия и представители на самопровъзгласеното Косово, за да се обсъди кризата в региона, каза Екатерина Ентина, заместник-декан на факултета за световна политика във Висшето икономическо училище. Според нея никой не е възлагал големи надежди за разрешаване на конфликта именно на тази среща. \r\nКосоварите искат разширяване на формата на преговорите за сметка на американците, които обещават подкрепа в разрешаването на кризата, но при условие, че създадат военна база на НАТО в Сърбия. При това американцето усилено настояват за закриване на руско-сръбското отделение на Министверството за извънредни ситуации в град Ниш. За Русия е важно да запази стабилността в страната предвид реализацията на мащабни енергийни и инфраструктурни проекти, подчерта политологът Олег Бондаренко. \r\nАнализаторите смятат, че най-благоприятният вариант за Русия е връщането на преговорния формат в Съвета за сигурност на ООН за запазване на статуквото в региона. Независимо, че степента на разногласията между членовете на СС (САЩ, Великобритания, Франция, Русия и Китай) е прекалено висока. \r\nПревод и редакция:", "date": "2019.06.27", "title": "„Российская газета“: Опозицията готви преврат в Сърбия през есента"}
{"url": "http://www.focus-news.net/news/2019/06/27/2674678/silistra-i-kalarash-zapochvat-protses-za-restart-na-gkpp-kray-r-dunav-pri-silistra.html", "text": "В заседателната зала на Окръжен съвет Кълъраш бе проведена поредната работна румъно-българска среща по актуални за настоящия момент теми, някои от които са с проекция в бъдеще време. Това съобщиха от пресцентъра на  областната администрация . По покана на Василе Илеуца – председател на законодателния орган – домакин на форума, от българска страна участваха представители на Областна администрация Силистра – начело със зам.-областния управител Илиян Великов, на община Силистра – групата бе водена от д-р Мирослав Тодоров – зам.-кмет „Финанси“, и на община Кайнарджа. Коментиран е процесът за възстановяване на действието на новия ГКПП Силистра. Двете страни се договориха до 1 август т.г. да изпратят в писмен вид аргументирано предложение до институциите в България и в Румъния. По темата са водени наскоро разговори на държавно ниво в Букурещ, където на 24-25 юни т.г. заседава смесена българо-румънска комисия, обсъдила пускането на ферибота по трасето, вече използвано няколко години в първото десетилетие на новия век. Пунктът бе изграден с европейски средства край река Дунав и е открит преди 12 години, но по различни причини бе затворен 5 години по-късно, когато се отказа изпълнителят на държавната концесия. При евентуален рестарт на пункта ще бъдат решени два проблема – ще бъде прекъснат трафикът на тежки автомобили през Силистра и ще бъде улеснена работата на отдадения на концесия румънския ферибот, който е към Окръжен съвет Кълъраш. Бавното преминаване през ГКПП Силистра от една страна прави „опашка“ в крайдунавския град и създава условия за недоволство от превозвача, тъй като клиентите чакат да преминат понякога  между 7 и 12 часа. Представителите на Силистра и Кълъраш се разбраха също да планират комплекс от мерки, които да предоставят на държавните институции – гранични власти, митнически служби, държавни агенции (за безопасност на храните, екология и др.). При положително решение на проблема те ще трябва да организират свои структури на ГКПП-то, за да влезе то в действие. Румънската страна се ангажира и с някои дейности от техническо естество, без провеждането на които пунктът не може да заработи, вкл. и да закупи нови и по-мощни превозващи съдове.", "date": "2019.06.27", "title": "Силистра и Кълъраш започват процес за рестарт на ГКПП край р. Дунав при Силистра"}
{"url": "http://www.focus-news.net/news/2019/06/27/2674351/tass-patnicheski-an-24-katsna-avariyno-v-buryatiya-dvama-dushi-sa-zaginali-22-ma-sa-postradali.html", "text": "Самолет „Ан-24“ от гражданската авиация е извършил аварийно кацане в северната част на Бурятия, в резултат на което са загинали двама души, а 22-ма други са пострадали, предава  TACC . \r\n„Пътнически самолет извърши аварийно кацане на летището в Нижнеангарск. В резултат на това двамата пилоти бяха убити, а 42-ма  възрастни и едно дете бяха спасени. Седем души бяха ранени\", съобщи първоначално говорител на местните власти. По-късно бе потвърдено, че пострадалите са 22-ма.  \r\nИзточник от службите за спешна помощ в региона съобщи, че командирът на екипажа и бордният механик са загинали по време на аварийно кацане. „Загиналият пилот е бил командирът на екипажа. Бордният механик също е загинал\", уточнява източникът на агенцията. \r\nСамолетът Ан-24 на авиокомпанията „Ангара\" е извършвал полет от Улан-Уде до Нижнеангарск.„След като излетя във въздуха, един от двигателите отказа. Екипажът реши да се върне на летището“, допълва събеседникът. \r\nКъм настоящия момент противопожарната служба работи на мястото на инцидента. Тереза Герова", "date": "2019.06.27", "title": "ТАСС: Пътнически „Ан-24“ кацна аварийно в Бурятия, двама души са загинали, 22-ма са пострадали"}
{"url": "http://www.focus-news.net/news/2019/06/27/2674460/yordanka-fandakova-kmet-na-sofiya-proverkata-na-druzhestvoto-chistota-iskar-pokaza-seriozni-narusheniya-predala-sam-gi-na-prokuraturata.html", "text": "Проверката на „Чистота Искър“ приключи. Тя установява изключително сериозни нарушения. Това каза пред журналисти кметът на София Йорданка Фандъкова във връзка с възложената от нея проверка на „Чистота – Искър“ ЕАД, предаде репортер на  Агенция „Фокус“ . „По тази причина аз лично съм я изпратила на прокуратурата. Това, което правя винаги, когато установявам някакви проблеми“, обясни тя. „Получих миналата година много сериозен сигнал и както винаги този сигнал беше предаден на органите за проверка. Проверяващите установиха и други нарушения“, заяви тя. „Установени са нарушения по подбор на кадри, сключване на договори, превъзлагане на дейности, които дружеството не може да прави. Става дума не само за отпадъците, на и за рекултивация на депата“, коментира още Фандъкова. Срокът на проверката е била 3 години.  \r\nДаяна ДЮЛГЕРОВА", "date": "2019.06.27", "title": "Йорданка Фандъкова, кмет на София: Проверката на дружеството „Чистота Искър“ показа сериозни нарушения, предала съм ги на прокуратурата"}
{"url": "http://www.focus-news.net/news/2019/06/27/2674687/rbk-litva-i-gruziya-otkazaha-da-podkrepyat-ukrayna-v-pase.html", "text": "Делегациите на Грузия и Литва в Парламентарната асамблея на Съвета на Европа (ПАСЕ) ще продължат работата си до края на сесията, съобщава руската агенция  РБК . \r\nПо-рано украинските парламентаристи напуснаха заседанието на асамблеята след приемането на резолюцията, с която се потвърдиха пълномощията на Русия в пълен обем. \r\nКакто разказа представителят на Киев в ПАСЕ Владимир Ариев, след Украйна, сесията са напуснали Естония, Латвия, Литва, Полша, Грузия и Словакия. \r\nСлед това естонският премиер Юри Ратас заяви, че правителството на страната не подкрепя идеята за излизане от ПАСЕ. \r\nОт делегацията на Словакия също отбелязаха, че против възстановяването на правата на Русия е гласувал само един техен представител, който е злоупотребил със своите пълномощия и е подписал документа на други страни за неучастие в сесията на ПАСЕ. \r\nДелегацията на Грузия обяви намерението си да продължи работата си до края на сесията и едва след това да обсъди по-нататъшни действия с правителството на страната. \r\n\"На този етап нямаме планове да замразим участието си в ПАСЕ,\" каза София Кацарава от Грузия. Според нея представители на Тбилиси ще продължат да работят в Страсбург на 27 и 28 юни. \r\nЧлен на литовската делегация в ПАСЕ Егидиус Варейкис също обяви намерението на колегите си да останат. \r\nПревод и редакция:", "date": "2019.06.27", "title": "РБК: Литва и Грузия отказаха да подкрепят Украйна в ПАСЕ"}
{"url": "http://www.focus-news.net/news/2019/06/27/2674352/kardzhali-demonstratsii-na-dve-novi-visokotehnologichni-lineyki-shte-se-provedat-v-tsentara-za-speshna-meditsinska-pomosht.html", "text": "Демонстрации на възможностите на две нови високотехнологични линейки ще се проведат от 15.00 часа в Центъра за спешна медицинска помощ в присъствието на министъра на здравеопазването Кирил Ананиев и неговия екип. Това съобщи за  Радио „Фокус“  д-р Атанас Митков, директор на ЦСМП-Кърджали. Трансграничният проект по който са получени автомобилите за спешна медицинска помощ насърчава иновациите в граничните райони на България и Гърция и е финансиран от програмата ИНТЕРРЕГ V-A. Многопрофилната болница в Кавала и Медицинската асоциация-Кавала са партньори на кърджалийския Център за спешна медицинска помощ. Предстои през лятото да се проведе упражнение/симулация за готовност при спешни медицински случаи и извънредни бедствени ситуации в граничния регион на Родопите. Целта на проекта е с помощта на новите технологии да се преодолее проблемът с разстоянията и труднопроходимите пътища, да се гарантира достъп до здравна помощ и да се повиши капацитета на звеното за спешна помощ в Кърджали и на първичната здравна помощ в Кавала. \r\nДарина ДЕЕНИЧИНА", "date": "2019.06.27", "title": "Кърджали: Демонстрации на две нови високотехнологични линейки ще се проведат в Центъра за спешна медицинска помощ"}
{"url": "http://www.focus-news.net/news/2019/06/27/2674329/zamestnik-ministar-yanko-ivanov-shte-otkrie-spetsializiranoto-izlozhenie-lebanese-agro-food-expo-2019-na-27-yuni.html", "text": "От 12.30 часа заместник-министърът на земеделието, храните и горите д-р Янко Иванов ще участва в откриването в София на Специализираното изложение „Lebanese Agro – Food Expo 2019“. Това съобщиха от пресцентъра на министерството. \r\nФорумът ще се проведе от 27 до 29 юни и е позициониран в Изложбената зала на ЦУМ. Организатори са Българска търговско-промишлена палата, съвместно с Ливанска търговска палата и Ливанско-българския бизнес съвет. Участие в изложението ще вземат производители и износители на ливанска продукция. То е първо по рода си изложение, с което ливански фирми в областта на земеделието и хранително-вкусовата промишленост се представят в България.", "date": "2019.06.27", "title": "Заместник-министър Янко Иванов ще открие Специализираното изложение „Lebanese Аgro-Food Expo 2019“ на 27 юни"}
{"url": "http://www.focus-news.net/news/2019/06/27/2674325/predstoyashti-mezhdunarodni-sabitiya-za-27-yuni-agentsiya-fokus.html", "text": "Министър-председателят на Япония Шиндзо Абе ще проведе срещи с колегите си от Австралия и Япония. \r\n***  Новият кмет на Истанбул встъпва в длъжност. \r\n***  Символично отбелязване на 30-годишнината от падането на Желязната завеса. \r\n***  Бърни Сандърс и Джо Байдън ще проведат митинг от надпреварата за номинацията на Демократическата партия за президентския пост в САЩ. \r\n***  Иран преустановява изпълнението на част от задълженията, поети с подписването на ядреното споразумение. \r\n***", "date": "2019.06.27", "title": "Предстоящи международни събития за 27 юни (Агенция „Фокус“)"}
{"url": "http://www.focus-news.net/news/2019/06/27/2674330/vitseadmiral-mitko-petev-shte-sdade-dlazhnostta-komandir-na-voennomorskite-sili.html", "text": "От 11.00 часа пред Щаба на Военноморските сили ще се проведе церемония по сдаване и приемане на длъжността „Командир на Военноморските сили”. Това съобщиха от пресцентъра на  Военноморските сили . Вицеадмирал Митко Петев ще сдаде длъжността на контраадмирал Кирил Михайлов.", "date": "2019.06.27", "title": "Вицеадмирал Митко Петев ще сдаде длъжността „Командир на Военноморските сили“"}
{"url": "http://www.focus-news.net/news/2019/06/27/2674305/izvestiya-rusiya-ataka-na-teroristite-sreshtu-bazata-hmeymim-v-siriya-e-otrazena.html", "text": "Терористи са атакували руската авиобаза Хмеймим в Сирия с помощта на дронове, но нападението е отразено от средствата за противовъздушна отбрана. Това съобщиха на 26 юни от руския Център за примиряване на враждуващите страни в Сирия, пише руското издание  „Известия“ . \r\nОтбелязва се, че никой не е пострдадал от атаката на двата дрона и съоръжението продължава да работи в щатен режим. \r\nОт Центъра предупреждават също, че в южната част на Идлибската зона се запазва вероятността от провокации с използване на отравящи вещества. \r\nНа 6 и 7 юни терористите се опитаха да атакуват позициите на правителствените сили. Като ръководител на Руския център за помирение на воюващите страни (ЦПВС) в Сирия Виктор Купчишин каза, че в резултат са били убити повече от 140 бойци. \r\nКонфликтът в Сирийската арабска република започна през 2011 г. През 2015 г. по покана на официалнен Дамаск въоръжените сили на Русия започнаха да подпомагат освобождението на териториите на страната от незаконни въоръжени формирования. Две години по-късно руското командване обяви края на активната фаза на военната операция срещу терористите. \r\nПревод и редакция:", "date": "2019.06.27", "title": "„Известия“ (Русия): Атака на терористите срещу базата Хмеймим в Сирия е отразена"}
{"url": "http://www.focus-news.net/news/2019/06/27/2674304/predstoyashti-sabitiya-v-stranata-za-27-yuni-agentsiya-fokus.html", "text": "*** \r\nОт 09.00 часа ще започне заседанието на Народното събрание. \r\n*** \r\nОт 10.00 часа в зала „Европа” на МОСВ на бул. „Мария Луиза“ 22 Дирекция „Управление на водите“ към Министерство на околната среда и водите (МОСВ) организира откриваща пресконференция за представяне на пилотния проект за „Създаване на Система за управление на басейна на река Искър (СУВ-БРИ) като първа фаза на Национална система за управление на водите в реално време (НСУВРВ)“. \r\n*** \r\nОт 08.00 часа в близост до парк-хотел „Москва“ ще се проведе флашмоб под надслов „Да попитаме НПО за децата“. Събитието се организира във връзка с регионална конференция на високо равнище „Интелигентни инвестиции в стратегии и партньорства за предотвратяване и справяне с насилието над деца. \r\n*** \r\nОт 09.00 часа в парк-хотел „Москва“ ще започне регионална конференция на високо равнище „Интелигентни инвестиции в стратегии и партньорства за предотвратяване и справяне с насилието над деца“, организирана от Министерството на труда и социалната политика. \r\n*** \r\nОт 09.30 часа в заседателната зала в сградата на Висшия съдебен съвет ще се проведе седмичното заседание на Пленума на ВСС. \r\n*** \r\nОт 09.30 часа „Обединена София“ ще внесе в Столична община подписка с искания срещу презастрояването на столицата. \r\n*** \r\nОт 10.00 часа ще започне заседание на Столичния общински съвет. \r\n*** \r\nОт 10.00 часа в зала „Триадица“ на Гранд хотел София заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще присъства на официалното подписване на договорите между Фонда на фондовете и Първа инвестиционна банка, Микрофонд и СиС Кредит - избраните финансови посредници за изпълнение на операцията „Микрокредитиране със споделен риск“. \r\n*** \r\nОт 10.00 часа 4 състав на Софийския градски съд ще гледа делото срещу Валентин Д. (чл. 253 от НК ). \r\n*** \r\nОт 10.00 часа 7 състав на Специализирания наказателен съд ще заседава по делото срещу Румен Х., Таня Х. и др., обвинени в образуване и ръководене на организирана престъпна група. \r\n*** \r\nОт 10.00 часа 15 състав на Специализирания наказателен съд ще заседава по делото срещу Димитринка Ф., Борис Б. и др., обвинени в образуване и ръководене на организирана престъпна група. \r\n*** \r\nОт 10.00 часа 19 състав на Специализирания наказателен съд ще заседава по делото срещу Сашко М., обвинен в участие в ръководството на престъпна организация или група. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад и проект на решение относно бизнес план за развитие на дейността на „Водоснабдяване и канализация” ЕООД, гр. Стара Загора като ВиК оператор за периода 2017-2021 г. От 10.10 часа ще се проведе обществено обсъждане на проект на решение за одобряване на бизнес плана на „Водоснабдяване и канализация” ЕООД, гр. Стара Загора и за утвърждаване и одобряване цени на ВиК услуги на „Водоснабдяване и канализация” ЕООД, гр. Стара Загора. \r\n*** \r\nОт 10.30 часа в сградата на КЕВР ще се проведе обществено обсъждане на Проект на Наредба за изменение и допълнение на Наредба № 4 от 5 ноември 2013 г. за присъединяване към газопреносните и газоразпределителните мрежи. Енергийният регулатор ще проведе обществено обсъждане и на проект на Наредба за изменение и допълнение на Наредба № 6 от 24.02.2014 г. за присъединяване на производители и клиенти на електрическа енергия към преносната или към разпределителните електрически мрежи. \r\n*** \r\nОт 10.30 часа 18 състав на Специализирания наказателен съд ще заседава по делото срещу Руси Д., Стоян Д. и др., обвинени в образуване и ръководене на организирана престъпна група. \r\n*** \r\nОт 11.00 часа 10 състав на Специализирания наказателен съд ще заседава по делото срещу Благовест М., Георги А. и др., обвинени в образуване и ръководене на организирана престъпна група. \r\n*** \r\nОт 11.00 часа университетската АГ болница „Майчин дом“ ще представи и въведе в експлоатация роботизираната хирургична система за безкръвни операции Da Vinci. На събитието ще присъства омбудсманът Мая Манолова. \r\n*** \r\nОт 11.00 часа в сградата на Министерството на земеделието, храните и горите (бул. „Христо Ботев“ №55), етаж IV, зала 400, Изпълнителна агенция по горите и Българско дружество за защита на птиците организират прескафе по повод приключването на проект „Горите на орела“. \r\n*** \r\nОт 11.00 часа в Държавна агенция „Електронно управление“ ще бъде представено в реално време идентификация и достъпване на електронни услуги през мобилно устройство. \r\n*** \r\nОт 11.00 часа в Национална библиотека „Св. св. Кирил и Методий“ ще бъде открита изложбата на Националния литературен музей „Димитър Димов в писма и спомени“, посветена на 110-годишнината от рождението на писателя. \r\n*** \r\nОт 11.00 часа в Националния пресклуб БТА ще се проведе пресконференция на Фондация „Български център за джендър изследвания“ в подкрепа на                кампанията „Да спасим малката Ани от произвола на държавните институции“. \r\n*** \r\nОт 12.30 часа заместник-министърът на земеделието, храните и горите д-р Янко Иванов ще открие изложението на ливански производители и износители Lebanese Agro – Food Expo 2019 в Изложбената зала на ЦУМ. \r\n*** \r\nОт 13.00 часа в SOHO ще се проведе кръгла маса на тема „Стратегии за изграждане на характера  - как образованието на сърцето и на ума могат да бъдат равностойни в класната стая“, организирана от Фондация „Благотворител“. \r\n*** \r\nОт 13.30 часа 11 състав на Специализирания наказателен съд ще заседава по делото срещу Атанас С., Стефан Г. и др., обвинени в образуване и ръководене на организирана престъпна група. \r\n*** \r\nОт 14.00 часа в Министерството на труда и социалната политика омбудсманът Мая Манолова ще участва в заседание на Националния съвет за хората с увреждания. Омбудсманът ще представи становището си по Наредбата за включване в механизма личната помощ. \r\n*** \r\nОт 15.00 часа представители на Българската асоциация на заведенията  ще внесе писмо в Президентството на Република България с молба за налагане на вето върху Закона за изменение и допълнение на Закона за защита от шума. \r\n*** \r\nОт 18.00 часа в зала „Вяра” на Столична библиотека, пл. „Славейков“ 4, ще се състои представянето на новата книга на Румен Стоичков „Ожадняла река”. \r\n*** \r\nОт 18.00 часа в зала „Надежда“ на Столична библиотека ще се състои премиерата на новата книга на Матей Стоянов „Незапочнат роман“. \r\n*** \r\nОт 18.00 часа в Microsoft Innovation на София Тех Парк ще се състои церемонията за обявяване на победителите в програма Rinker Youth Challenge. \r\n*** \r\nОт 18.30 часа в Литературния клуб на Столична библиотека Николай Милчев ще бъде поет на месец юни в Столична библиотека. \r\n*** \r\nОт 19.00 часа в Галерия „Оборище 5“ ще се състои среща със световноизвестните художници Connor Brothers. \r\n*** \r\nОт 19.00 часа в зала „Триадица“ в Гранд хотел София ще се проведе среща на полиграфистите по повод 70-годишния юбилей на списание „Полиграфия“. \r\n*** \r\nОт 10.00 часа в Университетския център „Бачиново“ ще се проведе Осмата международна конференция „Съвременни тенденции в науката“ (FMNS-2019), организирана от Природо-математическия факултет на ЮЗУ „Неофит Рилски“. \r\n*** \r\nОт 10.00 до 12.30 часа в зала № 5 на Община Благоевград ще се провежда консултация и ще може да бъде получена комплексна оценка от специалист във връзка с „Дни на толерантността“. \r\n*** \r\nОт 13.30 до 17.00 часа в зала № 5 на Община Благоевград ще се състои конференция на тема  „Видове заетост“. \r\n*** \r\nОт 13.30 часа в хотел „Рила“ и в хотел „Самоков“ и ще започне програмата на заключителната конференция на Националното сдружение на общините в България за мандат 2015-2019 г. \r\n*** \r\nОт 18.30 часа в пространството на Атанасовско езеро – „Симбиотично“ ще започне благотворителен концерт „За да има „Вода“. \r\n*** \r\nОт 11.00 часа пред Щаба на Военноморските сили ще се проведе церемония по сдаване и приемане на длъжността „Командир на Военноморските сили”. \r\n*** \r\nОт 10.00 часа в парк „Дружба“, ще се проведат Образователни игри „Ние знаем как да бъдем здрави”, като част от  кампанията „Аз избирам живота“, посветена на Международния ден за борба с наркоманиите и незаконния трафик на наркотици - 26 юни. \r\n*** \r\nОт 10.00 часа в Регионалния пресклуб на БТА ще се състои пресконференция във връзка с предстоящия национален форум „Предизвикателствата пред образованието и младите педагози в 21 век“, организиран от Сдружението на младите учители към ОУ „Бачо Киро“ и РУО-Велико Търново. \r\n*** \r\nОт 11.00 часа в църквата „Св. св. Петър и Павел“ организаторите на поклонническия път „Св. Иван Рилски“ откриват изложба за пътуванията през миналите години. Ще бъде представена и програмата за посрещане на поклонническата група във Велико Търново. \r\n*** \r\nОт 19.00 часа в Камерна зала на ДКТ гостува „Тя, той и още двама-трима…“ \r\n*** \r\nОт 11.30 часа в Регионална библиотека „Дора Габе“, фоайе с пиано, ще се състои представяне книгата на Иван Тодоров „Ретроспекции от живота на ХобиСклуб”. \r\n*** \r\nОт 17.30 часа в Художествена галерия ще се състои откриване на изложба „Тайнство“ на Николай Тодоров. \r\n*** \r\nОт 17.30 часа в Регионална библиотека „Дора Габе“, Интерактивна зала, ще се състои Прожекции на анимационен филм с деца от ЛДК “Играй и учи”. \r\n*** \r\nОт 20.00 часа в Концертна зала „Добрич“ ще се проведе Криско и филхармонията – Трибют към българската музика. \r\n*** \r\nОт 14.00 часа ще започне редовното заседание на Общински съвет – Кюстендил. \r\n*** \r\nОт 19.30 часа в голямата зала на Драматичен театър – Монтана музикантът Иво Папазов заедно с „Виво“ – Монтана и Плевенската филхармония ще изнесат общ концерт-спектакъл. \r\n*** \r\nОт 11.00 часа в Театрален салон „Г. Русев“ ще се проведе „Кино в Театъра“. \r\n*** \r\nОт 18.00 часа в Театрален салон ЦПЛР-ОДК ще се проведе „Граовски вечери“ - музикално-театрален спектакъл, съвместна изява на ЦПЛР-ОДК и Регионален исторически музей. \r\n*** \r\nОт  09.00 часа в Конферентната зала на сграда „Гена Димитрова“ ще се състои заседание на Общински съвет.  \r\n*** \r\nОт 18.00 часа в зала ,,Божко Шойков“ на НУИ „Панайот Пипков\"  ще се състои концерт с участието на Момчил Мончев-виола и Антоанета Воденичарова-пиано.  \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Уестсайдска история\" по Артър Лорънс на детска театрална студия.  \r\n*** \r\nОт 09.00 часа в зала 1 на Окръжния съд ще се проведе заседание по делото срещу Иван Г., Мария Г. и Александър П., обвинени в притежание и разпространение на високорискови наркотични вещества. \r\n*** \r\nОт 09.30 часа в зала 10 на Окръжния съд ще се проведе заседание по делото срещу Борислав П., който е обвинен, че при управление на моторно превозно средство е нарушил правилата за движение и по непредпазливост е причинил смърт на повече от две лица. \r\n*** \r\nОт 09.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Пазарджик и по жалби на двамата подсъдими. Л. Б. /на 50 г./ и М. А. /на 42 г./, обвинени за длъжностни престъпления. \r\n*** \r\nОт 10.00 часа в Аудитория 6 на Ректората на ПУ „Паисий Хилендарски“ на ул. „Цар Асен“ №24 ще бъде открита Юбилейната международна научна конференция под мотото „Икономическа и социална (дез)интеграция“. \r\n*** \r\nОт 10.30 часа в зала 1 на Окръжния съд ще се проведе заседание по делото срещу Милко М. , обвинен че при управление на моторно превозно средство е нарушил правилата за движение и по непредпазливост е причинил смъртта на И. П. от с. Белозем. \r\n*** \r\nОт 10.45 часа в пресцентъра на зала „Колодрума\" ще се проведе официалната пресконференция преди двубоите от Група 19 на Волейболната лига на нациите в Пловдив. На срещата с медиите ще присъстват Силвано Пранди (България), Джон Спероу (САЩ), Игор Колакович (Иран) и Никола Гърбич (Сърбия). \r\n*** \r\nОт 11.00 часа в Голямата конферентна зала на Дома на културата „Борис Христов“ ще се проведат заключителна пресконференция и изложба по проект „Всички заедно: за по-добро образование и здраве“, изпълняван от Община Пловдив по Българо-швейцарската програма за сътрудничество. \r\n*** \r\nОт 11.00 часа в зала 1 на Апелативния съд ще се проведе заседание по делото срещу И. Р., което е върнато от Върховния касационен съд за ново разглеждане от друг съдебен състав. И. Р. е призната за виновна за това, че е подбуждала служител под прикритие да отвлече брат й С. Р. и за шест отделни престъпления за това, че през същия период и на същите места умишлено е склонявала служителя под прикритие да умъртви брат й, неговите деца Г. Р. и Г. К., двама от внуците му и зет му. \r\n*** \r\nОт 14.30 часа в Пловдивския затвор лишени от свобода ще представят театрална постановка. \r\n*** \r\nОт 17.00 часа в заседателната зала на ет. 1 на УМБАЛ „Пловдив“ ще се проведе среща-демонстрация на тема „Първи грижи за новороденото“. \r\n*** \r\nОт 17.30 часа в Парк Бунарджика в Пловдив Българското дружество за защита на птиците (БДЗП) организира Празник на царския орел. \r\n*** \r\nОт 18.00 часа в в Конферентната зала на Народна библиотека „Иван Вазов“ ще се състои последната за сезона сбирка на клуб „Аптека за душата“. \r\n*** \r\nОт 14.00 часа в Екомузея с аквариум ще се проведат занимания за деца за богатството на дунавските риби. \r\n*** \r\nОт 10.00 часа в храма „Св. Троица“ ще бъде отслужен празничен  благодарствен молебен по повод 142 години от освобождението на Свищов. \r\n*** \r\nОт 10.30 часа в борова гора до село Кортен ще се проведе пожаро-тактическо учение на тема гасене на горски пожари, инициирано от  Регионална дирекция ПБЗН-Сливен. \r\n*** \r\nОт 10.00 часа в Градската градина Младежки дом – Сливен организира концерт – хепънинг. \r\n*** \r\nОт 13.00 часа в Сесийна зала на Община Смолян ще се проведе заседание на Общинския съвет. \r\n*** \r\nОт 09.00 часа в парк „Пети октомври” в Стара Загора ще се проведе Националният етап на 17-ото ученическо състезание „Защита при бедствия, пожари и извънредни ситуации” – 2019. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Програма „Чета и играя – знам и мога”. \r\n*** \r\nОт 10.00 часа в къща музей „Гео Милев“ ще се проведе „Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват. \r\n*** \r\nОт 11.00 часа в Оперен театър ще се проведе „Зайчето Питър“ - мюзикъл за деца. \r\n*** \r\nОт 18.00 часа в залата на Международния младежки център ще се проведе среща с проф. Минко Балкански, Почетен гражданин на Стара Загора, дарител в национален и регионален мащаб, създател на Международен научно-образователен център за ученици и студенти в старозагорското село Оряховица. Събитието е част от поредицата Красивите лица на Стара Загора“. \r\n*** \r\nОт 17.30 часа в лесопарк „Кьошкове“   21 автори ще представят своите първи творби след като са завършили курса по практическа фотография към Photoschool. \r\n*** \r\nОт 08.30 часа в зала 304 на общината ще заседава постоянната комисия „Младежки дейности и спорт“. \r\n*** \r\nОт 09.00 часа в зала 363 на общината ще се проведе заседание на Общинския съвет.", "date": "2019.06.27", "title": "Предстоящи събития в страната за 27 юни (Агенция „Фокус“)"}
{"url": "http://www.focus-news.net/news/2019/06/27/2674303/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Често обвиняват Америка за скептичното й отношение към международните институции, но тези организации често сами доказват правотата на САЩ. Видяхте ли новините, че предложиха на Русия да се върне в Съвета на Европа, който се нарича „водещата правозащитна организация на континента“, пише авторитетното американско издание The Wall Street Journal в материал, представен без редакторска намеса. \r\nПрез 2014 г. Русия бе лишена от правото да гласува в Парламентарната асамблея на Съвета на Европа (ПАСЕ) поради анексирането на Крим и окупацията на Източна Украйна. В отговор през 2017 г. Москва спря плащането на вноски в размер на 33 милиона евро годишно и заплаши да се оттегли от организацията, ако не може да участва в избора на нов генерален секретар. Заплахата проработи. Във вторник ПАСЕ гласува за възстановяване на статута на Русия с мнозинство от гласовете (118 за, 62 против). \r\nПо този начин ЕС за първи път от 2014 г. насам се отказа от наложени сериозни санкции срещу Руската Федерация. Украинската делегация напусна заседателната зала в знак на протест, а президентът Владимир Зеленски иронично отбеляза, че във вторник е изтекъл крайният срок, определен от ООН за освобождаването на 24 украински моряци, които Русия държи като заложници от ноември. \r\nВсички парламентаристи в ПАСЕ от Турция, този примерен защитник на правата на човека, гласуваха за възстановяването на правата Русия. Но пет от седемте холандски представители също подкрепиха предложението за връщане на Русия Асамблеята. През 2014 г. 189 граждани на Холандия загинаха в небето над Украйна, когато полетът MН-17 беше свален от руска ракета. Миналата седмица разследването, проведено от холандското правителство, обяви имената на трима руснаци, заподозрени в извършването на това престъпление. \r\nЗеленски не успя да убеди германския канцлер Ангела Меркел и френския президент Емануел Макрон да се противопоставят на възстановяването на правата на Русия. Може би се надяват, че такава маслинова клонка ще я накара да се държи по-добре. Но Съветът на Европа съществува, за да защитава правата на човека, върховенството на закона и демокрацията, а не да умиротворява диктаторите. \r\nПонастоящем са в сила санкции на Европейския съюз срещу някои руски делегати в ПАСЕ. Но това не промени мнението на мнозинството, което им върна правото на глас. Няма съмнение, че Русия ще се възползва от тази логическа непоследователност (как могат членовете на правозащитна организация да се намират под санкции?) И ще поискат отмяна на нови наказателни мерки. \r\nНатискът на Европа и Съединените щати върху Русия от 2014 г. насам доведе до нейната икономическа изолация, а хората в тази страна са все по-недоволни от Владимир Путин. Но Кремъл все още се намесва в европейските избори, а агентите му през 2018 година отровиха британци. Путин залага на това, че Западът с течение на времето нервите на Запада няма да издържат и, може би, той ще се окаже прав. \r\n***  Държавният секретар на САЩ Майк Помпео обяви, че Вашингтон е близо до споразумение с талибаните, което предвижда те да оттеглят подкрепата си за тероризма в замяна на обещанието американците да изтеглят войските си от Афганистан, съобщава изданието  Washington Examiner . \r\n„Макар че дадохме на талибаните да разберат, че сме готови да изтеглим нашите сили, искам да съм ясен - все още не сме постигнали съгласие за време, за да направим това”, поясни Помпео пред репортери в американското посолство в Кабул.  \r\nПомпей цитира „реалния напредък“ и каза, че САЩ са „почти готови да сключат проект на текст“, който ще очертае ангажиментите на талибаните, за да гарантират, че Афганистан никога вече няма да бъде безопасно убежище за терористи. „В светлината на този напредък започнахме дискусии с талибаните относно чуждестранното военно присъствие, което днес се основава на определени условия\". \r\n„Както заяви президентът Тръмп, след почти две десетилетия война в Афганистан, настъпи часът за мир“, каза Помпео, като допълни, че очакваното споразумение и последвалото изтегляне на американските войски ще „отвори вратата” за преки преговори между талибаните и подкрепяното от САЩ правителство в Кабул. \r\n„Ние не сме и няма да преговаряме с талибаните от името на правителството или народа на Афганистан. Напротив, ние работим, за да ги съберем на масата за преговори, за да решят заедно бъдещето на собствената им страна“, обясни първият дипломат на Вашингтон. \r\nПомпео даде оценката си на фона на съобщенията за убийството на още двама американски войници в Афганистан. С последните два смъртни случая общият брой на загиналите американци в Афганистан от началото на годината достигна до шестима, а считано от януари 2015 г., когато бе даден старт на мисията „Решителна подкрепа“ – 65.  \r\n***  ООН поиска от Русия обяснение за бомбардировките на болници в северозападната сирийска провинция Идлиб, съобщава турският ежедневник  Daily Sabah . \r\nМарк Лоукок, заместник-генерален секретар по хуманитарните въпроси, обяви, че е поискал от Русия да обясни как използва данни за местоположението на сирийските болници и клиники след поредица от нападения върху здравните заведения. Пред Съвета за сигурност той призна, че „не е сигурен\" дали ще бъдат защитени болниците, които споделят координатите за местоположението си в система на САЩ. \r\nПовече от 23 болници са били засегнати от удари, след като подкрепените от Русия сирийски сили започнаха офанзива в контролирания от опозицията регион Идлиб в края на април, според данни на международната организация. На 20 юни бе поразена линейка, транспортираща ранена жена в южната част на Идлиб. Загинаха както жената, така и трима медицински работници. \r\n„Писах на Руската федерация, за да поискам информация за това как се използват подробностите, предоставени чрез механизма“, заяви Лакок на заседанието.  \r\nРусия, която подкрепя сирийските сили в офанзивата им на северозапад, категорично отрече, че бомбардировките са насочени към болници в Идлиб. \r\nОт края на април Идлиб е подложен на безмилостни бомбардировки от режима на Асад и неговия съюзник Русия, като към настоящия момент са загинали около 500 цивилни. Насилието принуди около 330 000 души да напуснат домовете си. Разрушени са 23 здравни центъра, съобщиха от ООН. \r\nКато последен анклав на опозицията, населението на Идлиб се увеличи от 1,5 до около 3 милиона заради бежански вълни, след като провинцията бе определена за „зона за деескалация\", съгласно споразумението между Астана, Турция, Русия и Иран от май 2017 г., което има за цел да проправи пътя за постоянно политическо решение в Сирия. \r\nТурция и Русия подписаха споразумение за буферна зона през септември миналата година, за да предотвратят масова офанзива на режима в района на Идлиб, близо до турската граница. \r\nСлед осем месеца на спокойствие, гарантирани от сделката в Сочи, режимът на Асад засили атаките си под претекст, че се бори с бойците от групировката „Хаят Тахрир ал-Шам“ в Идлиб.", "date": "2019.06.27", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/06/27/2674308/afp-noviyat-rakovoditel-na-pentagona-se-sblaska-s-turtsiya-pri-debyuta-si-v-nato.html", "text": "Избраникът на американския президент Доналд Тръмп за ръководител на Пентагона направи дебюта си в НАТО в сряда, когато влезе в конфронтация с Турция заради покупката на руските системи за противовъздушна отбрана С-400, предава  AFP . \r\nМарк Еспер, който бе избран за министър на отбраната на САЩ в петък, повтори предупреждението на Вашингтон, че придобиването на системите от Анкара ще предизвика изключването й от програмата за производство на изтребители F-35. \r\nПри първата си поява на среща на военните министри от Алианса, Еспер проведе „откровена и прозрачна“ среща с турския си колега Хулуси Акар, съобщиха от пресслужбата на Пентагона. \r\nСАЩ и НАТО са обезпокоени, че Турция може да придобие системите за ПВО, които са създадени, за да свалят самолети, като новият многоцелеви изтребител от пето поколение на САЩ F-35, който Анкара иска да купи. \r\nДосега Турция отхвърли всички призиви да отмени сделката с Москва, а президентът Реджеп Таийп Ердоган съобщи във вторник, че доставките на С-400 ще започнат през юли. \r\n„Двамата лидери имаха откровена и прозрачна дискусия, в хода на която секретарят Еспер повтори, че покупката на руски системи за ПВО С-400 от Турция е несъвместима с програмата за F-35 и на Турция няма да бъде позволено да има и двете системи“, заяви говорителят на американското военно ведомство Джонатан Хофман. \r\nЕрдоган каза, че ще използва добрите си отношения с Тръмп, за да разсее напрежението, когато се срещнат по време на срещата на върха на Г-20 в Осака, Япония по-късно тази седмица. \r\nНо САЩ определиха 31 юли като краен срок Анкара да се откаже от С-400, или ще се сблъска със санкции и изхвърляне от програмата за изтребителите. \r\nТова би означавало край на настоящите планове на Турция да закупи 100 F-35 и загубата на доходоносни договори за изграждане на части от самолета. \r\nЕспер, който все още предстои да бъде потвърден от Сената, е третият ръководител на Пентагона в рамките на шест месеца след Джим Матис и Патрик Шанахан. \r\nСпоред „Франс прес“, Еспер е бивш военен, който е близък до държавния секретар Майк Помпео и главният съветник на Белия Дом по национална сигурност Джон Болтън – двама най-изтъкнати ястреби в екипа на Тръмп. \r\nПревод и редакция:", "date": "2019.06.27", "title": "AFP: Новият ръководител на Пентагона се сблъска с Турция при дебюта си в НАТО"}
{"url": "http://www.focus-news.net/news/2019/06/27/2674307/afp-harvatskiyat-ministar-mariya-peychinovich-burich-be-izbrana-za-generalen-sekretar-na-saveta-na-evropa.html", "text": "Министърът на външните работи на Хърватия Мария Пейчинович Бурич в сряда бе избрана за генерален секретар на Парламентарната асамблея на Съвета на Европа (ПАСЕ) за следващите пет години, предава  AFP . \r\nС 159 гласа от 268 членове на ПАСЕ в Страсбург, Пейчинович Бурич победи белгийския външен министър Дидие Рейндерс, каза председателят на ПАСЕ Лилиан Маури Паскиер. \r\nПревод и редакция:", "date": "2019.06.27", "title": "AFP: Хърватският министър Мария Пейчинович Бурич бе избрана за генерален секретар на Съвета на Европа"}
{"url": "http://www.focus-news.net/news/2019/06/27/2674306/afp-pravitelstvoto-na-venetsuela-e-osuetilo-opit-za-prevrat.html", "text": "Правителството на Венецуела съобщи в сряда, че е осуетило опит за преврат, който предполагаемо е организиран от САЩ, Колумбия и Чили и е предвиждал убийството на президента Николас Мадуро от военни, които след това да поставят начело на страната генерал, предава  AFP . \r\nКакто заяви министътрът на комуникациите на Венецуела Хорхе Родригес, в плана са били замесени както активни офицери от въоръжените сили на южноамериканската държава, така и такива в оставка. Заговорът е трябвало да бъде осъществен в неделя срещу понеделник тази седмица. \r\nМинистърът обвини колумбийският президент Иван Дуке, че „замисля заговори и убийството на президента“, а освен това посочи ролята на чилийския държавен глава Себастиан Пинера и съветника по национална сигурност на Белия Дом Джон Болтън в заговора. \r\nПревод и редакция:", "date": "2019.06.27", "title": "AFP: Правителството на Венецуела е осуетило опит за преврат"}
{"url": "http://www.focus-news.net/news/2019/06/27/2674310/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Руските свещеници благославят автомобили, жилища, яхти, томографи, войници, танкове, ракети.  Свещениците на РПЦ щедро пръскат светена вода, изпълнявайки обредите за освещаване. Благословиите могат дори да бъдат поръчани онлайн. Въпреки това наскоро църковна комисия постанови, че някои видове благословии все пак са извън границите на благоприличието: като например освещаването на оръжия за масово унищожение, отбелязва британският национален ежедневник  The Times . \r\nКакто обясни епископът на Московската патриаршия Сава Тутунов, решението на комисията по църковно право се дължи на „нови реалности“. \r\n„Църквата принципно не се е срещала с определени видове оръжия до XX век, дори до втората му половина“, поясни епископът. \r\n„Може да се говори за благословия на воин, който служи за защитата на Отечеството. В края на ритуала се благославя и личното оръжие, именно защото е свързано с човека, на когото се дава благословията. Точно същата причина оръжията за масово поразяване не трябва да се осветяват”, обясни духовникът. \r\nТой призна, че констатациите на комисията се различават от практиката от последните години. През ноември миналата година се появиха снимки, на които свещеник в оранжево яке благославя ракетно-зенитната система С-400, преди да бъде изпратена в Крим. \r\nМиналата година руското министерство на отбраната публикува кадри, на които свещеник освещава междуконтиненталната балистична ракета „Ярс“ преди поставянето й в пусковата шахта в Западна Русия.  \r\nРуската телевизия показа също как свещениците поръсват със светена вода МБР „Топол“, пристигайки в Москва за годишния парад на 9 май в чест на победата над Нацистка Германия. \r\nПрез 2016 г. свещеник Максим Самохвалов имаше възможност да благослови самолета Су-25, снабден с бомби и управляеми ракети. \r\n„Често към свещениците се обръщат за освещаване на оръжия: бомбардировачи, бойни ракети, подводници... В този контекст оръжието се възприема като средство за защита и спасение\". \r\nОчаква се проектодокументът за освещаване на оръжия да бъде завършен до края на юли, след което ще бъде разгледан от църковните власти. Някои духовници не са съгласни със заключението на комисията: според тях благословията не трябва да се ограничава до лични оръжия. \r\nВсеволод Чаплин, бивш началник на отдела за външни църковни отношения на Руската православна църква нарече ядрените оръжия „ангели пазители\" на страната. „Само ядрените оръжия не позволяват на Русия да бъде поробена от Запада\", казва той. \r\nНастоятелят на църквата „Св. Татяна\" при Московския държавен университет, протоиерей Владимир Вигилянски, изрази противоположната гледна точка: „Никога няма да осветя оръжия, включително лични\". \r\nСпоред него може да се освещават места, на хората са на служба - самолети, кораби, подводници и коли. \r\nПо време на посещение в Обединеното кралство преди три години, предстоятелят на Руската православна църква патриарх Кирил каза, че страните трябва да обединят усилията си в „свещената война\" срещу тероризма. \r\n***  Високопоставени либерладемократи работят над план за сваляне на правителството на Консервативната партия и изпращане на високопоставен лейбърист за премиер без провеждане на предсрочни избори, пише британското консервативно издание  The Telegraph . \r\nСър Ед Дейви, който се бори с Джо Уинстън за правото да наследи сър Винс Кейбъл като лидер на партията, заяви, че работи над план за съставяне на правителство на националното единство, оглавено от ветерана лейбърист Хилари Бен или Ивет Куупър. \r\nСър Дейви заяви, че новата администрация ще бъде формирана ако бъде спечелен вот на недоверие срещу правителството на Консервативната партия. \r\n***  Какво могат да направят депутатите, за да спрат Брекзит без сделка. Тъй като Борис Джонсън настоя, че като премиер ще изкара Обединеното кралство от Европейския съюз до края на октомври на всяка цена, това е въпрос, който ще бъде задаван често през следващите месеци, пише левичарското британско издание  The Guardian  в материал, представен без редакторска намеса. \r\nАко, както се очаква, Джонсън се нанесе на Даунинг стрийт номер 10 следващия месец, той няма да има достатъчно време да договори нова сделка за Брекзит с ЕС. Нещо повече, той смята, че заплахата от излизане без споразумение е ключова, за да се спечели концесия от Брюксел в последната минута. От това следва, че правителството на Джонсън ще се старае да запази опцията на масата. \r\nПроблемът? Въпреки настояването на Джонсън, че депутатите се приближават до идеята, парламентаристите са страстно против и обещават да направят каквото могат, за да го спрат. Но какво всъщност могат да направят тези депутати, за да спрат Брекзит без сделка? \r\nВ изказване пред програмата „Днес“ в четвъртък сутринта, доскорошният претендент за лидерското място в Консервативната партия и сегашен твърд поддръжник на Джонсън Доминик Рааб, предположи, че като премиер бившият кмет на Лондон може просто да игнорира парламентарните усилия за спиране на Брекзит без сделка. Той посочи, че всяко предложение на депутатите по този въпрос „ще има нулев правен ефект“ и може да бъде заобиколено. \r\nТози възглед се споделя от много парламентарни поддръжници на Джонсън. Те твърдят, че независимо че парламентът може да гласува многобройни предложения, призоваващи Джонсън да отложи член 50 ли да изключи сценария без сделка, той може да ги игнорира. Дори предложение за наказание, според което народните представители могат да блокират заплатата на премиера в протест срещу такова решение няма да има голям ефект. Едва ли Джонсън е зле с парите, или ще се засегне. \r\nПоддръжниците на Джонсън твърдят, че за разлика от Тереза Мей, той наистина е готов да реализира Брекзит без сделка. Както ми каза един от министрите на кабинета: „Проблемът с Брекзит без сделка не беше, че депутатите няма да го направят, а че министър-председателят няма да го направи.“ Според някои Мей не е направила реални усилия в борбата срещу поправката Куупър/Летуин, която принуждава правителството да иска удължаване на член 50. \r\nАко предложението се провали, има драстичен вариант на вот на недоверие към правителството. Ако мнозинството от депутатите гласува против правителството, то ще падне. Ако не бъде сформирано ново правителство, ще последват избори. Никой не може да предположи как след това общините ще спрат Брекзит без сделка - но ако Обединеното кралство проведе общи избори, очакваме Брюксел да предостави кратко удължаване, за да разреши въпроса. \r\nИма ли достатъчен брой гласове? И Амбър Ръд и Тобиас Елууд казсват, че знаят за достатъчно депутати от торите, които биха гласували срещу правителството, ако моментът е подходящ. Но и двамата подчертаха, че самите те не биха стигнали толкова далеч да гласуват срещу собственото си правителство. \r\nЕдинствените двама народни представители от Консервативната партия, които обявиха публично, че биха се решили на такава стъпка са Кен Кларк и Доминик Грийв.  Със заплахите, че повече няма да бъдат номинирани за депутати, може на повърхността да излязат още парламентаристи, които сметнат, че няма какво повече да губят. Но ще трябва да са повече, предвид това, че няколко евроскептични лейбъристи може да се въздържат и да способстват излизането на Великобритания от ЕС. \r\nОттук следва, че всякакви схеми на лейбъристите за вот на недоверие преди лятната ваканция – която ще започне веднага щом встъпи в длъжност новият премиер – ще бъдат преждевременни. Повечето консерватори на ръба казват, че ще обмислят подобни действия, ако вярват, че всяка възможност е изхабена и вече няма шанс за Брекзит със сделка. Съюзниците на Джонсън смятат, че най-вероятно такъв вот може да има през есента, когато всичко около Брекзит ще е по-ясно. \r\nПредвид това, че вот на недоверие се възприема като червена линия, няма друга опция за сваляне на правителството и предотвратяване на Брекзит без сделка. Консерваторите може да откажат да да гласуват бюджета и по този начин да спрат парите на правителството и да го блокират. Излизането в стачка може да изпрати ясно послание, без да се преминава към сваляне на собственото си правителство. Но това също е много смел акт. \r\nИ накрая, имаме Джон Бекроу, описван като „председател активист“ от някои тори. Много проевропейски консерватори се надяват на Бекроу – че той ще намери начин как да реализира тези планове без да има нужда да се гласува срещу правителството. \r\nОттук следва, че парламентарният конфликт около Брекзит без сделка, най-вероятно ще се превърне в игра на блъфове - и лагерът на Джонсън залага на това депутатите да мигнат първи.", "date": "2019.06.27", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/06/27/2674311/konsultatsiite-za-subsidiite-se-otlagat-obzor.html", "text": "След като във вторник стана ясно, че „Обединени патриоти“ ще инициират консултации с политическите сили в Народното събрание за размера на партийните субсидии, до такива в сряда така и не се стигна. Причината бе отсъствието на ръководството на ГЕРБ. От ДПС от своя страна обявиха, че обявиха, че няма да участват в консултации за партийните субсидии. Лидерът на Движението Мустафа Карадайъ припомни позицията на ДПС, че субсидиите трябва да са с размер, с който партиите да могат да финансират дейността и кампанията си. \"Ако няма да могат политическите партии да финансират дейността си чрез субсидии от държавата, то тогава трябва да има отворен, ясен, прозрачен модел за финансиране на политическите партии\", допълни Карадайъ.  \r\nМеждувременно лидерът на БСП Корнелия Нинова обяви, че партията има готовност да върне надвзетите субсидии, но това ще стане чрез удръжки от следващите, тъй като към момента не разполагат със средствата. \"Имаме, както знаете информацията към декември миналата година - 6 млн. лв., но ние за разлика от ГЕРБ не си държим парите на влогове за лихви. Тези близо 6 млн. лв. от началото на тази година сме похарчили за европейската кампания - 2 млн., старта на БСТВ - около 1, 5 млн. лв., също толкова за средства за издръжка на структурите, така че към момента ние не разполагаме де факто с тези пари. Имали сме ги преди половин година\", допълни тя. Лидерът на НФСБ Валери Симеонов обяви, от своя страна, че от партията нямат проблем да върнат надвзетата субсидия, тъй като не са похарчили всичко за евровота. Според него това бързане и непрекъснатото медийно говорене усложнява намирането на решение по въпроса за субсидиите, когато става въпрос за позиции на различни партии. \"Ще се постарая да намерим сравнително бързо решение. Въпросът не е чак толкова сложен\", каза още лидерът на НФСБ. От ВМРО и ПП \"Атака\" също изразиха готовност да върнат средствата от субсидиите в най-кратък срок. От ГЕРБ обявиха още във вторник, че вече са върнали надвзетите субсидии.", "date": "2019.06.27", "title": "Консултациите за субсидиите се отлагат (ОБЗОР)"}
{"url": "http://www.focus-news.net/news/2019/06/27/2674309/erdogan-nyama-indikatsii-che-tramp-shte-nalozhi-sanktsii-na-turtsiya-zaradi-s-400.html", "text": "Президентът на Турция Реджеп Таийп Ердоган заяви в сряда, че по време на разговора с американския си колега Доналд Тръмп не е видял индикации, че САЩ ще наложат санкции на Анкара заради покупката на руските противовъздушни системи С-400, предава електронното издание на гръцкия вестник  Kathimerini . \r\nЕжедневникът припомня предупреждението на САЩ, че ще въведат ограничителни мерки срещу Турция, ако придобие руските системи, но от Анкара бяха категорични, че не мислят да се отказват от сделката с Москва. \r\nВ изказване пред журналистите в турската столица преди да замине за срещата на върха на Г-20 в Япония, Ердоган заяви, че отново ще обсъди въпроса с Тръмп по време на двустранните преговори в кулоарите на срещата в Осака. \r\nПревод и редакция:", "date": "2019.06.27", "title": "Ердоган: Няма индикации, че Тръмп ще наложи санкции на Турция заради С-400"}
{"url": "http://www.focus-news.net/news/2019/06/27/2674677/alsat-m-makedoniya-ilir-meta-predlozhi-mestnite-izbori-da-sa-prez-esenta-edi-rama-otkaza.html", "text": "Президентът на Албания Илир Мета в изявление пред медиите заяви, че новата дата за местните избори в страната ще бъде 13 октомври. Държавният глава направи съобщението след редица срещи с представители на опозиционните партии и няколко посланици, предава излъчващият на албански скопски телевизионен канал  „Алсат-М“ . \r\n„Има две причини, за да избера тази дата. Защото е най-близката дата, когато могат да се организират всеобхватни местни избори и второ, както казах и на 8 юни, когато подписах указа за изборите, това има връзка с гаранцията за продължаване на европейските интеграции, да не бъде разделена Албания от Северна Македония за започването на преговорите. Изгубихме много време, но, за щастие, в дневния ред на ЕС през октомври, по-точно 18 октомври, е да се вземе решение за отваряне на преговорите за членство“, заяви Мета. \r\nПремиерът Еди Рама обаче отхвърли поканата на президента за диалог, въпреки че президентът настоява, че не е част от движението, което призовава за оставката на министър-председателя. И докато Мета провеждаше пресконференция, премиерът реагира чрез социалните мрежи и написа, че единствената дата за местните избори е 30 юни. \r\n„Казах ви да очаквате втора лудост... Сега просто се смилете над него. Датата, която измислиха е една ‘nullum absolutum’… 30 юни е единствената дата за избори“. \r\nОсвен, че отхвърли поканата на президента за разговори, Рама го нападна, като заяви, че централата на уличната опозиция е в неговия кабинет. \r\nПревод и редакция:", "date": "2019.06.27", "title": "„Алсат-М“ (Македония): Илир Мета предложи местните избори да са през есента, Еди Рама отказа"}
{"url": "http://www.focus-news.net/news/2019/06/27/2674353/stolichniyat-obshtinski-savet-shte-glasuva-vrashtaneto-na-obshtinski-imoti-v-borisovata-gradina.html", "text": "Столичният общински съвет ще разгледа доклад относно отнемане на управлението на имоти – общинска собственост, нахождащи се в парк „Борисова градина“ от Софийски имоти“ ЕАД. Това е заложено в програмата на редовното заседание на  Столичния общински съвет .  Става дума за връщане на четири имота на общината - заведението „Кривите огледала“, детски кът „Водно каналче“, „Велописта“ и „Трите дансинга“. В някои от терените в момента се намира и ресторантът „Веселото село“, „Маймунарника“ и автокъща „Капитоля“, за които са заведени дела и спечелени на първа инстанция от Столична община. \r\nПреди дни стана ясно, че кметът на София Йорданка Фандъкова връща за преразглеждане изготвеният от арх. Атанас Ковачев устройствен план на Борисовата градина. Тогава тя обясни, че преди да бъде приет планът трябва да бъде широко обсъден. Основно за  изготвянето на плана се следи да не се допуска ново строителство на сгради в парка, позволява се намесата в резерватната част да е само за реставрационни или консервационни дейности. Предвидено е с механизмите на плана да се прецизира така, че да бъде решен проблемът със съществуващите обекти - частна собственост в полза на общественото им ползване. \r\nВъв вчерашния ден се проведе третото обществено обсъждане за промяна на Борисовата градина. На него стана ясно, че граждани са внесли стотици възражения срещу предложения по-рано план.  \r\nОбщинските съветници ще разгледат и организацията на транспортната обезпеченост на седалкова въжена линия „Витошко лале 1“ и „Витошко лале 2“, които тази година ще работят през целия летен сезон.", "date": "2019.06.27", "title": "Столичният общински съвет ще гласува връщането на общински имоти в Борисовата градина"}
{"url": "http://www.focus-news.net/news/2019/06/27/2674312/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "На 21 юни президентът на САЩ отмени, както той съобщи сам, авиоудар по Иран. Вероятно бе счетено, че подобна мярка ще даде малко, а същевременно ще изостри напрежението и ще повиши цената на петрола. Съединените щати имат дългосрочен план. Вашингтон се подготвя да въведе следващия пакет от санкции срещу газовия сектор, пише руското официозно списание  „Експерт“  в материал, представен без редакторска намеса. \r\nСанкциите на САЩ, разбира се, са насочени срещу цялата иранска икономика, но са \"наострени\", така да се каже, срещу основната индустрия, енергетиката. Според портала Oilprice (OP) целта на санкциите в тази посока е да се намали износът на ирански енергийни ресурси до 14 млрд. dолара. Вашингтон смята, че с доходи от енергийни източници, които не надвишават 14 милиарда долара годишно, в Иран трябва да настъпи въстание на хората, от една страна, което ще доведе до дългоочаквана (за американците) промяна на режима, а от друга, няма да има хуманитарна криза, която по имиджови причини изобщо не е нужна на Америка. \r\nФинансовото положение на Ислямска република Иран бързо се влошава, тъй като около 40% от бюджета се пада на петрола. Бюджетът за тази година беше изчислен при условие, че на ден ще бъдат изнасяни по около 1,54 милиона барела петрол и газов кондензат, на 54,1 долара за барел, но сега двете условия не са осъществими. През май износът на ирански петрол не надвишава 400 хил. бар / ден, което е наполовина по-малко от април и 6 пъти по-малко от април 2018 г. (2,5 млн. бар / ден). \r\nВъв връзка със санкциите, Техеран трябва да продава петрол с големи отстъпки, достигащи до 22-25% от официалната цена. Като се вземе предвид цената на нефта, изпратен например в Китай, който беше най-големият купувач на ирански петрол, цената е само около 30 долара за барел. \r\nПреди въвеждането на тежки санкции срещу иранската петролна индустрия през ноември миналата година и отмяната на разрешителни за закупуване на ирански петрол за осем страни през май тази година, петролът и газовия кондензат донесасяха в бюджета най-малко 30 млрд. долара годишно. 24 милиарда от тях отиваха за оперативни разходи на правителството, а останалите шест милиарда отиваха в Националния фонд за развитие. \r\nСамо преди няколко дни Съединените щати значително затегнаха прилагането на санкциите. Министерството на финансите на САЩ забрани на компаниите да търгуват с най-голямата нефтохимическа компания на Иран - компанията за петролни индустрии в Персийския залив, като обясни, че тя е свързана с Корпуса на стражите на ислямската революция (КСИР), въпреки че всички в Иран са свързани със „стражите“, както и с 39-те им дъщерни организации. Това означава началото на нов петрохимичен етап в санкционната война с Иран. \r\nСледващата линия във Вашингтон е обявяването на санкции срещу иранския газов сектор. С тези санкции обаче може да има опасност от факта, че те могат да влошат и без това лошите отношения с Европейския съюз и особено с Германия. В момента Европа търси нови доставчици на газ, които биха могли да доставят суровината на по-ниска цена от американците. \r\nНай-вероятният такъв доставчик, разбира се, е Русия. Затова никой не е изненадан от гнева, с който САЩ се борят срещу газопровода „Северен поток 2“, който значително ще увеличи обема на евтиния руски газ, вливащ се в Европа през Германия. Сравнението очевидно не е в полза на американския втечнен газ: втечненият природен газ струва между 6 и 7,5 долара за милион британски термални единици, а руският газ струва между 3,5 и 4 долара. \r\nМежду другото, като обяви санкции срещу иранския газ, Вашингтон ще наруши обещанието, дадено на Берлин. Неотдавна Америка обеща, че ако ЕС спре да купува ирански петрол, САЩ няма да налагат санкции на иранските производители на газ. \r\nВъв връзка с всички горепосочени причини Вашингтон е много внимателен Иран да не получи допълнителни няколко милиарда долара от  някъде. Наскоро в медиите попадна секретно писмо от Сийгъл Манделкер, помощник-секретар на Министерството на финансите за борба с тероризма и финансовото разузнаване, което прозрачно намеква за възможни санкции срещу финансовия механизъм на Европа за заобикаляне американските санкции INSTEX. \r\nВъв Вашингтон се опасяват силно, че някаква част от дължимите много милиарди долари от Китай и други азиатски страни на Иран по някакъв начин ще попаднат при персите чрез този механизъм. И тези страхове, счита OP, са напълно оправдани. \r\nИзточникът на портала вярва, че ако САЩ изпълнят заплахата си и намалят доходите на иранския бюджет от продажбата на енергия до 14 млрд. долара, Иран ще трябва да вземе много важно и отговорно решение ... Какво именно, той мълчи. \r\n*** Терористи са атакували руската авиобаза Хмеймим в Сирия с помощта на дронове, но нападението е отразено от средствата за противовъздушна отбрана. Това съобщиха на 26 юни от руския Център за примиряване на враждуващите страни в Сирия, пише руското издание  „Известия“ . \r\nОтбелязва се, че никой не е пострдадал от атаката на двата дрона и съоръжението продължава да работи в щатен режим. \r\nОт Центъра предупреждават също, че в южната част на Идлибската зона се запазва вероятността от провокации с използване на отравящи вещества. \r\nНа 6 и 7 юни терористите се опитаха да атакуват позициите на правителствените сили. Като ръководител на Руския център за помирение на воюващите страни (ЦПВС) в Сирия Виктор Купчишин каза, че в резултат са били убити повече от 140 бойци. \r\nКонфликтът в Сирийската арабска република започна през 2011 г. През 2015 г. по покана на официалнен Дамаск въоръжените сили на Русия започнаха да подпомагат освобождението на териториите на страната от незаконни въоръжени формирования. Две години по-късно руското командване обяви края на активната фаза на военната операция срещу терористите. \r\n***  Екипът на украинския президент  Владимир Зеленски е предложил да пренесе столицата на страната от Киев на друго място. Това заяви в ефира на телевизионния канал „112 Украина“ един от лидерите на партия „Опозиционна платформа – За живот“ Вадим Рабинович, пише руското издание  „Московский комсомолец“ . \r\nТой със сарказъм нарече това предложение „гениално“ и вече сериозно отбеляза, че „шегичките трябва да бъдат прекратени“. \r\n„Това е официално заявление на партията на Зеленски“, предупреди Рабинович, като отбеляза, че Кривой Рог и други градове след това са в очакване. \r\n„Добри хора, аз не съм против да превърнем от страната „Квартал 95“ (комедийното предаване на Зеленски преди да стане президент – бел. прев.), но какво ще ядем в края на това“, зададе риторически въпрос депутатът. \r\nРабинович добави, че в страната изобщо започва „някакъв виц“.", "date": "2019.06.27", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/06/27/2674314/sliven-tsentar-za-podgotovka-na-spetsialisti-uchastva-v-pregleda-na-lyubitelskoto-hudozhestveno-tvorchestvo-v-suhopatnite-voyski.html", "text": "Сливен. Военнослужещи и цивилни служители от „Център за подготовка на специалисти“ взеха участие в „Прегледа на любителското художествено творчество“ в Сухопътните войски, който тази година се провежда в град Сандански, съобщиха от  военното поделение . Старшина Пламен Петков събра аплодисменти с песните „Първом, първом“ и „Йордано, Мари“, оркестър „Веселие“ с ръководител старши сержант Николай Милков, показа виртуозност с „Тракийско право хоро“, старшина Станчо Павлов грабна сърцата на публиката с песента „Сбогом, моя любов“, а фееричност и драматизъм внесе „Самодивски танц“  на танцов състав „Незабравка“, с ръководител старшина Елена Михалева. Командирът на ЦПС Сливен полковник Любомир Вачев поздрави участниците и им благодари за прекрасното представяне. Тази вечер се проведе и фестивал на военните духови оркестри, в който участва и оркестърът на Център за подготовка на специалести.", "date": "2019.06.27", "title": "Сливен: Център за подготовка на специалисти участва в „Прегледа на любителското художествено творчество“ в Сухопътните войски"}
{"url": "http://www.focus-news.net/news/2019/06/27/2674316/sliven-muzeyno-obrazovatelnata-programa-vakantsiya-v-muzeya-prodalzhava-v-kashta-muzey-slivenski-bit-xix-xx-v.html", "text": "Сливен. Музейно-образователната програма „Ваканция в музея“ продължава в къща музей „Сливенски бит XIX – XX в.“. Това съобщиха организаторите от  Регионалния исторически музей   в Сливен. \r\nТази седмица заниманията в музейно-образователната програма „Ваканция в музея“, организирана от Регионален исторически музей „Д-р Симеон Табаков“- Сливен, продължават в къща музей „Сливенски бит XIX – XX век“. \r\nДецата се запознаха с архитектурата на къщата и с част от експозицията – календарните обреди, характерни за региона, обредната храна, обредните и празнични костюми от региона, ръчното домашно тъкачество. Имаха възможност да се учат да тъкат на вертикален стан и рисуваха.", "date": "2019.06.27", "title": "Сливен: Музейно-образователната програма „Ваканция в музея“ продължава в къща музей „Сливенски бит XIX – XX в.“"}
{"url": "http://www.focus-news.net/news/2019/06/27/2674315/veliko-tarnovo-s-blizo-6-e-spadnala-bezrabotitsata-v-oblastta-za-mesets.html", "text": "Велико Търново. С близо 6% е спаднала безработицата в областта за месец. През май регистрираните търсещи работа лица са 1 671 (за общините Велико Търново, Елена и Златарица). Това е със 100 по-малко в сравнение с месец април и с 259 по-малко в сравнение с май 2018-та, съобщават за  Радио „Фокус“ – Велико Търново   от Дирекция „Бюро по труда“ в старата столица. Средното равнище на безработица в региона в 3.5 пункта, което е с 0.2 по-ниско от това през април и с 1.8 пункта по-ниско от средното за страната. Незаетите жени отново бележат превес над мъжете, като в процентно отношение те са 57% от всички безработни лица. Младежите, които търсят работа, са 13% от общия брой, а безработните над 50 години – 35%. При хората с намалена работоспособност има ръст и регистрираните са 126 човека, което е с 8 повече, в сравнение с април. Входящият поток на безработни е с 6-ма души по –нисък от този за април, като новорегистрираните и лицата с възстановена регистрация са 263 човека. Изходящият поток за май е от 363 човека, като той бележи превес над входящия. В резултат на това равнището на безработицата в региона продължава да спада. \r\nЛуиза ТРАНЧЕВА", "date": "2019.06.27", "title": "Велико Търново: С близо 6% е спаднала безработицата в областта за месец"}
{"url": "http://www.focus-news.net/news/2019/06/27/2674313/kosovapress-v-severno-kosovo-razprostranyavat-listovka-prizovavashta-sarbite-da-ne-kupuvat-produkti-ot-albantsi.html", "text": "Информационната агенция  Kosovapress  публикува копие от листовка на кирилица, в която сръбските граждани на Северно Косово се призовават да не купуват никакви продукти от албански магазини на юг. \r\nМедията посочва, че така Сърбия реализира плана си да организира хуманитарна катастрофа в района. \r\nПозовавайки се на неназовани източници, новинарската агенция добавя, че от четвъртък всички магазини за хранителни стоки ще бъдат затворени, така че на 28 юни, когато много хора идват от Сърбия в северната част на Косово и Газиместан, може да им бъде представена „тежка хуманитарна ситуация“. Също така се съобщава, че членове на така наречената Организация за гражданска защита ще останат близо до мостове над река Ибър, за да видят дали някои сръбски граждани ще донесат продукти от Южна Митровица. \r\nПревод и редакция:", "date": "2019.06.27", "title": "Kosovapress: В Северно Косово разпространяват листовка, призоваваща сърбите да не купуват продукти от албанци"}
{"url": "http://www.focus-news.net/news/2019/06/27/2674319/tass-sreshtata-putin-tramp-v-osaka-shte-se-provede-v-petak.html", "text": "Президентите на Русия и САЩ - Владимир Путин и Доналд Тръмп - ще проведат отделна среща по време на форума на върха на Г-20 в Осака на 28 юни, разговорът може да продължи около час. Това съобщи пред журналисти от съветникът на руския лидер Юрий Ушаков, предава  TACC . \r\n\"Срещата с Тръмп е приблизително в 14:00 местно време (8:00 часа българско време), в 15:00 часа е втората работна среща на Г-20\", заяви помощникът на президента. \r\nТой добави, че преговорите ще се проведат на мястото, което е предназначено за срещи на лидерите. \"Срещата с Тръмп ще се проведе в преговорната зона за лидери в едно от помещенията\", заяви говорителят на Кремъл. \r\nСпоред него лидерите сами ще определят дневния ред на срещата. \"Въпросите са логични: общото състояние на двустранните отношения, стратегическата стабилност и многобройните регионални конфликти - Сирия, Афганистан, Украйна, Венецуела, разбира се, иранският проблем и т.н.\", каза Ушаков. \"Общото очертаване на ситуацията в Сирия и въпросите за съвместната работа там ще бъдат обсъдени\", добави той в отговор на въпрос дали ще бъдат обсъдени някакви конкретни стъпки. Тереза Герова", "date": "2019.06.27", "title": "ТАСС: Срещата Путин-Тръмп в Осака ще се проведе в петък"}
{"url": "http://www.focus-news.net/news/2019/06/27/2674318/pregled-na-mezhdunarodnite-novini-do-0600-chasa-agentsiya-fokus.html", "text": "Терористи са атакували руската авиобаза Хмеймим в Сирия с помощта на дронове, но нападението е отразено от средствата за противовъздушна отбрана. Това съобщиха на 26 юни от руския Център за примиряване на враждуващите страни в Сирия, пише руското издание  „Известия“ . \r\nОтбелязва се, че никой не е пострдадал от атаката на двата дрона и съоръжението продължава да работи в щатен режим. \r\nОт Центъра предупреждават също, че в южната част на Идлибската зона се запазва вероятността от провокации с използване на отравящи вещества. \r\nНа 6 и 7 юни терористите се опитаха да атакуват позициите на правителствените сили. Като ръководител на Руския център за помирение на воюващите страни (ЦПВС) в Сирия Виктор Купчишин каза, че в резултат са били убити повече от 140 бойци. \r\nКонфликтът в Сирийската арабска република започна през 2011 г. През 2015 г. по покана на официалнен Дамаск въоръжените сили на Русия започнаха да подпомагат освобождението на териториите на страната от незаконни въоръжени формирования. Две години по-късно руското командване обяви края на активната фаза на военната операция срещу терористите. \r\n***  Въпросътс договора за продажба на руски системи за противовъздушна отбрана С-400 на Индия е решен, доставките ще започнат след 2020 година, съобщиха от Федералната служба за военно-техническо сътрудничество, предава  ТАСС . \r\nПо-рано бе съобщено, че държавният секретар на САЩ Майк Помпео по време на визитата си в Ню Делхи ще се опита да убеди индийските власти да се откажат от покупката на руските системи и да разгледат алтернативни варианти. \r\n***  Въпросътс договора за продажба на руски системи за противовъздушна отбрана С-400 на Индия е решен, доставките ще започнат след 2020 година, съобщиха от Федералната служба за военно-техническо сътрудничество, предава  ТАСС . \r\nПо-рано бе съобщено, че държавният секретар на САЩ Майк Помпео по време на визитата си в Ню Делхи ще се опита да убеди индийските власти да се откажат от покупката на руските системи и да разгледат алтернативни варианти. \r\n***  Министърът на външните работи на Хърватия Мария Пейчинович Бурич в сряда бе избрана за генерален секретар на Парламентарната асамблея на Съвета на Европа (ПАСЕ) за следващите пет години, предава  AFP . \r\nС 159 гласа от 268 членове на ПАСЕ в Страсбург, Пейчинович Бурич победи белгийския външен министър Дидие Рейндерс, каза председателят на ПАСЕ Лилиан Маури Паскиер. \r\n***  Избраникът на американския президент Доналд Тръмп за ръководител на Пентагона направи дебюта си в НАТО в сряда, когато влезе в конфронтация с Турция заради покупката на руските системи за противовъздушна отбрана С-400, предава  AFP . \r\nМарк Еспер, който бе избран за министър на отбраната на САЩ в петък, повтори предупреждението на Вашингтон, че придобиването на системите от Анкара ще предизвика изключването й от програмата за производство на изтребители F-35. \r\nПри първата си поява на среща на военните министри от Алианса, Еспер проведе „откровена и прозрачна“ среща с турския си колега Хулуси Акар, съобщиха от пресслужбата на Пентагона. \r\nСАЩ и НАТО са обезпокоени, че Турция може да придобие системите за ПВО, които са създадени, за да свалят самолети, като новият многоцелеви изтребител от пето поколение на САЩ F-35, който Анкара иска да купи. \r\nДосега Турция отхвърли всички призиви да отмени сделката с Москва, а президентът Реджеп Таийп Ердоган съобщи във вторник, че доставките на С-400 ще започнат през юли. \r\n„Двамата лидери имаха откровена и прозрачна дискусия, в хода на която секретарят Еспер повтори, че покупката на руски системи за ПВО С-400 от Турция е несъвместима с програмата за F-35 и на Турция няма да бъде позволено да има и двете системи“, заяви говорителят на американското военно ведомство Джонатан Хофман. \r\nЕрдоган каза, че ще използва добрите си отношения с Тръмп, за да разсее напрежението, когато се срещнат по време на срещата на върха на Г-20 в Осака, Япония по-късно тази седмица. \r\nНо САЩ определиха 31 юли като краен срок Анкара да се откаже от С-400, или ще се сблъска със санкции и изхвърляне от програмата за изтребителите. \r\nТова би означавало край на настоящите планове на Турция да закупи 100 F-35 и загубата на доходоносни договори за изграждане на части от самолета. \r\nЕспер, който все още предстои да бъде потвърден от Сената, е третият ръководител на Пентагона в рамките на шест месеца след Джим Матис и Патрик Шанахан. \r\nСпоред „Франс прес“, Еспер е бивш военен, който е близък до държавния секретар Майк Помпео и главният съветник на Белия Дом по национална сигурност Джон Болтън – двама най-изтъкнати ястреби в екипа на Тръмп. \r\n*** Президентът на Турция Реджеп Таийп Ердоган заяви в сряда, че по време на разговора с американския си колега Доналд Тръмп не е видял индикации, че САЩ ще наложат санкции на Анкара заради покупката на руските противовъздушни системи С-400, предава електронното издание на гръцкия вестник  Kathimerini . \r\nЕжедневникът припомня предупреждението на САЩ, че ще въведат ограничителни мерки срещу Турция, ако придобие руските системи, но от Анкара бяха категорични, че не мислят да се отказват от сделката с Москва. \r\nВ изказване пред журналистите в турската столица преди да замине за срещата на върха на Г-20 в Япония, Ердоган заяви, че отново ще обсъди въпроса с Тръмп по време на двустранните преговори в кулоарите на срещата в Осака. \r\n***  Информационната агенция  Kosovapress  публикува копие от листовка на кирилица, в която сръбските граждани на Северно Косово се призовават да не купуват никакви продукти от албански магазини на юг. \r\nМедията посочва, че така Сърбия реализира плана си да организира хуманитарна катастрофа в района. \r\nПозовавайки се на неназовани източници, новинарската агенция добавя, че от четвъртък всички магазини за хранителни стоки ще бъдат затворени, така че на 28 юни, когато много хора идват от Сърбия в северната част на Косово и Газиместан, може да им бъде представена „тежка хуманитарна ситуация“. Също така се съобщава, че членове на така наречената Организация за гражданска защита ще останат близо до мостове над река Ибър, за да видят дали някои сръбски граждани ще донесат продукти от Южна Митровица. \r\n*** Делегацията на Украйна напусна Парламентарната асамблея на Съвета на Европа (ПАСЕ), след като Асамблеята гласува в подкрепа на проекторезолюцията, потвърждаващ правомощията на делегацията на Руската федерация, предава  TACC . \r\n\"Напускаме ПАСЕ\", обяви един от украинските парламентаристи след обявяването на резултатите от гласуването. \r\nРъководителят на украинската делегация Владимир Ариев заяви, че въпросът за продължаващото присъствие на Украйна в ПАСЕ ще бъде решен от новата Върховна Рада, която ще бъде избрана след предстоящите предсрочни избори на 21 юли. \"Това е последният ми ден в ПАСЕ. Следващата Върховна рада ще реши сама дали да участва в работата на дискредитирана организация\", написа Ариев на своята страница в социалната мрежа \"Фейсбук\". \r\n*** Министърът на търговията и промишлеността на Косово Ендрит Шала предупреди, че страната може да въведе мита за вноса от Албания и Северна Македония, съобщава електронното издание на водещия прищински ежедневник  Gazeta Express . \r\nВ присъствието на дебат за ефекта от 100-процентовите мита, въведени миналата година от правителството на Косово срещу вноса от Сърбия и Босна и Херцеговина, Шала предупреди, че подобни такси вероятно ще бъдат въведени срещу други съседи на страната. Той спомена Албания и Северна Македония като две съседни страни, които прилагат тарифи срещу косовските стоки. „Вече информирах Европейския съюз, че Косово ще има същия подход към всички страни от региона. По време на срещите с представителите на албанското правителство поисках отмяна на всички тарифи към Косово”, заяви Шала. \r\n„Освен това изразихме загрижеността си пред властите в Северна Македония, след като на косовските производители не е разрешено да изнасят риба. Министерството на търговията и промишлеността е готово да предприеме някои мерки срещу определени страни в зависимост от искането на косовските производители”, увери Шала.  \r\n***  Президентът на Русия Владимир Путин е провел оперативно съвещание с постоянните членове на Съвета за сигурност на страната, съобщи в сряда пред журналистите прессекретарят на държавния глава Дмитрий Песков, предава ТАСС. \r\n„Състоя се обмен на мнения за подготовката за предстоящата в Осака среща на върха на Г-20, както и двустранните контакти в кулоарите на този форум“, заяви представителят на Кремъл. \r\nНа срещата са участвали премиерът Дмитрий Медведев, председателят на Съвета на Федерацията Валентина Матвиенко, председателят на Държавната Дума Вячеслав Володин, ръководителят на администрацията на Кремъл Антон Вайно, секретарятна Съвета за сигурност Николай Патрушев, вътрешният министър Владимир Колоколцев, руският външен министър Сергей Лавров, министърът на отбраната Сергей Шойгу, директорът на Федералната служба за сигурност (ФСБ) Александър Бортников и ръководителят на СВР Сергей Наришкин, както и специалният представител на президента по опазване на околната среда, екология и транспорт Сергей Иванов. \r\n***  Президентите на Русия и САЩ - Владимир Путин и Доналд Тръмп - ще проведат отделна среща по време на форума на върха на Г-20 в Осака на 28 юни, разговорът може да продължи около час. Това съобщи пред журналисти от съветникът на руския лидер Юрий Ушаков, предава  TACC . \r\n\"Срещата с Тръмп е приблизително в 14:00 местно време (8:00 часа българско време), в 15:00 часа е втората работна среща на Г-20\", заяви помощникът на президента. \r\nТой добави, че преговорите ще се проведат на мястото, което е предназначено за срещи на лидерите. \"Срещата с Тръмп ще се проведе в преговорната зона за лидери в едно от помещенията\", заяви говорителят на Кремъл. \r\nСпоред него лидерите сами ще определят дневния ред на срещата. \"Въпросите са логични: общото състояние на двустранните отношения, стратегическата стабилност и многобройните регионални конфликти - Сирия, Афганистан, Украйна, Венецуела, разбира се, иранският проблем и т.н.\", каза Ушаков. \"Общото очертаване на ситуацията в Сирия и въпросите за съвместната работа там ще бъдат обсъдени\", добави той в отговор на въпрос дали ще бъдат обсъдени някакви конкретни стъпки.", "date": "2019.06.27", "title": "Преглед на международните новини до 06:00 часа (Агенция \"Фокус\")"}
{"url": "http://www.focus-news.net/news/2019/06/27/2674323/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo.html", "text": "Интензивен е трафикът за товарни автомобили на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 6 часа. На границата със Сърбия, Северна Македония, Турция и Румъния трафикът е нормален на всички гранични пунктове.", "date": "2019.06.27", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“"}
{"url": "http://www.focus-news.net/news/2019/06/27/2674320/tass-osem-dela-protiv-poroshenko-vazbudi-darzhavnoto-byuro-za-razsledvaniya-na-ukrayna.html", "text": "Държавното бюро за разследвания (ДБР) на Украйна работи по осем дела по отношение на бившия президент на Украйна Петро Порошенко, заяви в сряда директорът на разследващия орган Роман Труба, цитиран от  ТАСС . \r\n„Разследваме наказателни производства относно възможно злоупотреби, превишаване на служебните пълномощия и други незаконни действия на чиновниците, включително бившия президент“, заяви той. \r\nПо-рано бившият заместник-началник на администрацията на президента Виктор Янукович, юристът Андрей Портнов, регистрира в ДБР пет иска против Порошенко. Срещу бившия държавен глава бяха образувани дела по обвинения за държавна измяна, легализация на престъпни доходи и неплащане на данъци, опит за узурпация на съдебната власт, както и „за незаконно назначаване на кабинет на министрите на Украйна през 2016 година заради липса на коалиция в Радата“. \r\nДиректорът на ДБР Труба заяви на 20 юни, че разпитите на свидетели по наказателните дела срещу Порошенко ще започнат следващата седмица. Заедно с това самият Порошенко опроверга заявлението, че срещу него са възбудени персонални дела. \r\nПревод и редакция:", "date": "2019.06.27", "title": "ТАСС: Осем дела против Порошенко възбуди Държавното бюро за разследвания на Украйна"}
{"url": "http://www.focus-news.net/news/2019/06/27/2674322/predstoyashti-sabitiya-v-stranata-za-27-yuni-agentsiya-fokus.html", "text": "*** \r\nОт 09.00 часа ще започне заседанието на Народното събрание. \r\n*** \r\nОт 10.00 часа в зала „Европа” на МОСВ на бул. „Мария Луиза“ 22 Дирекция „Управление на водите“ към Министерство на околната среда и водите (МОСВ) организира откриваща пресконференция за представяне на пилотния проект за „Създаване на Система за управление на басейна на река Искър (СУВ-БРИ) като първа фаза на Национална система за управление на водите в реално време (НСУВРВ)“. \r\n*** \r\nОт 08.00 часа в близост до парк-хотел „Москва“ ще се проведе флашмоб под надслов „Да попитаме НПО за децата“. Събитието се организира във връзка с регионална конференция на високо равнище „Интелигентни инвестиции в стратегии и партньорства за предотвратяване и справяне с насилието над деца. \r\n*** \r\nОт 09.00 часа в парк-хотел „Москва“ ще започне регионална конференция на високо равнище „Интелигентни инвестиции в стратегии и партньорства за предотвратяване и справяне с насилието над деца“, организирана от Министерството на труда и социалната политика. \r\n*** \r\nОт 09.30 часа в заседателната зала в сградата на Висшия съдебен съвет ще се проведе седмичното заседание на Пленума на ВСС. \r\n*** \r\nОт 09.30 часа „Обединена София“ ще внесе в Столична община подписка с искания срещу презастрояването на столицата. \r\n*** \r\nОт 10.00 часа ще започне заседание на Столичния общински съвет. \r\n*** \r\nОт 10.00 часа в зала „Триадица“ на Гранд хотел София заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще присъства на официалното подписване на договорите между Фонда на фондовете и Първа инвестиционна банка, Микрофонд и СиС Кредит - избраните финансови посредници за изпълнение на операцията „Микрокредитиране със споделен риск“.  \r\n*** \r\nОт 10.00 часа 4 състав на Софийския градски съд ще гледа делото срещу Валентин Д. (чл. 253 от НК ). \r\n*** \r\nОт 10.00 часа 7 състав на Специализирания наказателен съд ще заседава по делото срещу Румен Х., Таня Х. и др., обвинени в образуване и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще заседава по делото срещу Димитринка Ф., Борис Б. и др., обвинени в образуване и ръководене на организирана престъпна група.  \r\n*** \r\nОт 10.00 часа 19 състав на Специализирания наказателен съд ще заседава по делото срещу Сашко М., обвинен в участие в ръководството на престъпна организация или група. \r\n***   \r\nОт 10.00 часа в сградата на КЕВР ще се проведе открито заседание за обсъждане на доклад и проект на решение относно бизнес план за развитие на дейността на „Водоснабдяване и канализация” ЕООД, гр. Стара Загора като ВиК оператор за периода 2017-2021 г. От 10.10 часа ще се проведе обществено обсъждане на проект на решение за одобряване на бизнес плана на „Водоснабдяване и канализация” ЕООД, гр. Стара Загора и за утвърждаване и одобряване цени на ВиК услуги на „Водоснабдяване и канализация” ЕООД, гр. Стара Загора. \r\n***   \r\nОт 10.30 часа в сградата на КЕВР ще се проведе обществено обсъждане на Проект на Наредба за изменение и допълнение на Наредба № 4 от 5 ноември 2013 г. за присъединяване към газопреносните и газоразпределителните мрежи. Енергийният регулатор ще проведе обществено обсъждане и на проект на Наредба за изменение и допълнение на Наредба № 6 от 24.02.2014 г. за присъединяване на производители и клиенти на електрическа енергия към преносната или към разпределителните електрически мрежи. \r\n*** \r\nОт 10.30 часа 18 състав на Специализирания наказателен съд ще заседава по делото срещу Руси Д., Стоян Д. и др., обвинени в образуване и ръководене на организирана престъпна група.  \r\n*** \r\nОт 11.00 часа 10 състав на Специализирания наказателен съд ще заседава по делото срещу Благовест М., Георги А. и др., обвинени в образуване и ръководене на организирана престъпна група. \r\n*** \r\nОт 11.00 часа университетската АГ болница „Майчин дом“ ще представи и въведе в експлоатация роботизираната хирургична система за безкръвни операции Da Vinci. На събитието ще присъства омбудсманът Мая Манолова.  \r\n*** \r\nОт 11.00 часа в сградата на Министерството на земеделието, храните и горите (бул. „Христо Ботев“ №55), етаж IV, зала 400, Изпълнителна агенция по горите и Българско дружество за защита на птиците организират прескафе по повод приключването на проект „Горите на орела“. \r\n*** \r\nОт 11.00 часа в Държавна агенция „Електронно управление“ ще бъде представено в реално време идентификация и достъпване на електронни услуги през мобилно устройство.  \r\n*** \r\nОт 11.00 часа в Национална библиотека „Св. св. Кирил и Методий“ ще бъде открита изложбата на Националния литературен музей „Димитър Димов в писма и спомени“, посветена на 110-годишнината от рождението на писателя. \r\n*** \r\nОт 11.00 часа в Националния пресклуб БТА ще се проведе пресконференция на Фондация „Български център за джендър изследвания“ в подкрепа на \tкампанията „Да спасим малката Ани от произвола на държавните институции“. \r\n*** \r\nОт 12.30 часа заместник-министърът на земеделието, храните и горите д-р Янко Иванов ще открие изложението на ливански производители и износители Lebanese Agro – Food Expo 2019 в Изложбената зала на ЦУМ. \r\n*** \r\nОт 13.00 часа в SOHO ще се проведе кръгла маса на тема „Стратегии за изграждане на характера  - как образованието на сърцето и на ума могат да бъдат равностойни в класната стая“, организирана от Фондация „Благотворител“. \r\n*** \r\nОт 13.30 часа 11 състав на Специализирания наказателен съд ще заседава по делото срещу Атанас С., Стефан Г. и др., обвинени в образуване и ръководене на организирана престъпна група. \r\n*** \r\nОт 14.00 часа в Министерството на труда и социалната политика омбудсманът Мая Манолова ще участва в заседание на Националния съвет за хората с увреждания. Омбудсманът ще представи становището си по Наредбата за включване в механизма личната помощ. \r\n*** \r\nОт 15.00 часа представители на Българската асоциация на заведенията  ще внесе писмо в Президентството на Република България с молба за налагане на вето върху Закона за изменение и допълнение на Закона за защита от шума. \r\n*** \r\nОт 18.00 часа в зала „Вяра” на Столична библиотека, пл. „Славейков“ 4, ще се състои представянето на новата книга на Румен Стоичков „Ожадняла река”. \r\n*** \r\nОт 18.00 часа в зала „Надежда“ на Столична библиотека ще се състои премиерата на новата книга на Матей Стоянов „Незапочнат роман“. \r\n*** \r\nОт 18.00 часа в Microsoft Innovation на София Тех Парк ще се състои церемонията за обявяване на победителите в програма Rinker Youth Challenge. \r\n*** \r\nОт 18.30 часа в Литературния клуб на Столична библиотека Николай Милчев ще бъде поет на месец юни в Столична библиотека. \r\n*** \r\nОт 19.00 часа в Галерия „Оборище 5“ ще се състои среща със световноизвестните художници Connor Brothers. \r\n*** \r\nОт 19.00 часа в зала „Триадица“ в Гранд хотел София ще се проведе среща на полиграфистите по повод 70-годишния юбилей на списание „Полиграфия“. \r\n*** \r\nОт 10.00 часа в Университетския център „Бачиново“ ще се проведе Осмата международна конференция „Съвременни тенденции в науката“ (FMNS-2019), организирана от Природо-математическия факултет на ЮЗУ „Неофит Рилски“. \r\n*** \r\nОт 10.00 до 12.30 часа в зала № 5 на Община Благоевград ще се провежда консултация и ще може да бъде получена комплексна оценка от специалист във връзка с „Дни на толерантността“.  \r\n*** \r\nОт 13.30 до 17.00 часа в зала № 5 на Община Благоевград ще се състои конференция на тема  „Видове заетост“.  \r\n*** \r\nОт 13.30 часа в хотел „Рила“ и в хотел „Самоков“ и ще започне програмата на заключителната конференция на Националното сдружение на общините в България за мандат 2015-2019 г.  \r\n*** \r\nОт 18.30 часа в пространството на Атанасовско езеро – „Симбиотично“ ще започне благотворителен концерт „За да има „Вода“. \r\n*** \r\nОт 11.00 часа пред Щаба на Военноморските сили ще се проведе церемония по сдаване и приемане на длъжността „Командир на Военноморските сили”. \r\n*** \r\nОт 10.00 часа в парк „Дружба“, ще се проведат Образователни игри „Ние знаем как да бъдем здрави”, като част от  кампанията „Аз избирам живота“, посветена на Международния ден за борба с наркоманиите и незаконния трафик на наркотици - 26 юни.  \r\n*** \r\nОт 10.00 часа в Регионалния пресклуб на БТА ще се състои пресконференция във връзка с предстоящия национален форум „Предизвикателствата пред образованието и младите педагози в 21 век“, организиран от Сдружението на младите учители към ОУ „Бачо Киро“ и РУО-Велико Търново.  \r\n*** \r\nОт 11.00 часа в църквата „Св. св. Петър и Павел“ организаторите на поклонническия път „Св. Иван Рилски“ откриват изложба за пътуванията през миналите години. Ще бъде представена и програмата за посрещане на поклонническата група във Велико Търново.  \r\n*** \r\nОт 19.00 часа в Камерна зала на ДКТ гостува „Тя, той и още двама-трима…“ \r\n*** \r\nОт 11.30 часа в Регионална библиотека „Дора Габе“, фоайе с пиано, ще се състои представяне книгата на Иван Тодоров „Ретроспекции от живота на ХобиСклуб”. \r\n*** \r\nОт 17.30 часа в Художествена галерия ще се състои откриване на изложба „Тайнство“ на Николай Тодоров. \r\n*** \r\nОт 17.30 часа в Регионална библиотека „Дора Габе“, Интерактивна зала, ще се състои Прожекции на анимационен филм с деца от ЛДК “Играй и учи”. \r\n*** \r\nОт 20.00 часа в Концертна зала „Добрич“ ще се проведе Криско и филхармонията – Трибют към българската музика. \r\n*** \r\nОт 14.00 часа ще започне редовното заседание на Общински съвет – Кюстендил. \r\n*** \r\nОт 19.30 часа в голямата зала на Драматичен театър – Монтана музикантът Иво Папазов заедно с „Виво“ – Монтана и Плевенската филхармония ще изнесат общ концерт-спектакъл. \r\n*** \r\nОт 11.00 часа в Театрален салон „Г. Русев“ ще се проведе „Кино в Театъра“. \r\n*** \r\nОт 18.00 часа в Театрален салон ЦПЛР-ОДК ще се проведе „Граовски вечери“ - музикално-театрален спектакъл, съвместна изява на ЦПЛР-ОДК и Регионален исторически музей. \r\n*** \r\nОт  09.00 часа в Конферентната зала на сграда „Гена Димитрова“ ще се състои заседание на Общински съвет.  \r\n*** \r\nОт 18.00 часа в зала ,,Божко Шойков“ на НУИ „Панайот Пипков\"  ще се състои концерт с участието на Момчил Мончев-виола и Антоанета Воденичарова-пиано.  \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Уестсайдска история\" по Артър Лорънс на детска театрална студия.  \r\n*** \r\nОт 09.00 часа в зала 1 на Окръжния съд ще се проведе заседание по делото срещу Иван Г., Мария Г. и Александър П., обвинени в притежание и разпространение на високорискови наркотични вещества.  \r\n*** \r\nОт 09.30 часа в зала 10 на Окръжния съд ще се проведе заседание по делото срещу Борислав П., който е обвинен, че при управление на моторно превозно средство е нарушил правилата за движение и по непредпазливост е причинил смърт на повече от две лица. \r\n*** \r\nОт 09.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Пазарджик и по жалби на двамата подсъдими. Л. Б. /на 50 г./ и М. А. /на 42 г./, обвинени за длъжностни престъпления. \r\n*** \r\nОт 10.00 часа в Аудитория 6 на Ректората на ПУ „Паисий Хилендарски“ на ул. „Цар Асен“ №24 ще бъде открита Юбилейната международна научна конференция под мотото „Икономическа и социална (дез)интеграция“. \r\n*** \r\nОт 10.30 часа в зала 1 на Окръжния съд ще се проведе заседание по делото срещу Милко М. , обвинен че при управление на моторно превозно средство е нарушил правилата за движение и по непредпазливост е причинил смъртта на И. П. от с. Белозем. \r\n*** \r\nОт 10.45 часа в пресцентъра на зала „Колодрума\" ще се проведе официалната пресконференция преди двубоите от Група 19 на Волейболната лига на нациите в Пловдив. На срещата с медиите ще присъстват Силвано Пранди (България), Джон Спероу (САЩ), Игор Колакович (Иран) и Никола Гърбич (Сърбия). \r\n*** \r\nОт 11.00 часа в Голямата конферентна зала на Дома на културата „Борис Христов“ ще се проведат заключителна пресконференция и изложба по проект „Всички заедно: за по-добро образование и здраве“, изпълняван от Община Пловдив по Българо-швейцарската програма за сътрудничество. \r\n*** \r\nОт 11.00 часа в зала 1 на Апелативния съд ще се проведе заседание по делото срещу И. Р., което е върнато от Върховния касационен съд за ново разглеждане от друг съдебен състав. И. Р. е призната за виновна за това, че е подбуждала служител под прикритие да отвлече брат й С. Р. и за шест отделни престъпления за това, че през същия период и на същите места умишлено е склонявала служителя под прикритие да умъртви брат й, неговите деца Г. Р. и Г. К., двама от внуците му и зет му.  \r\n*** \r\nОт 14.30 часа в Пловдивския затвор лишени от свобода ще представят театрална постановка. \r\n*** \r\nОт 17.00 часа в заседателната зала на ет. 1 на УМБАЛ „Пловдив“ ще се проведе среща-демонстрация на тема „Първи грижи за новороденото“. \r\n*** \r\nОт 17.30 часа в Парк Бунарджика в Пловдив Българското дружество за защита на птиците (БДЗП) организира Празник на царския орел. \r\n*** \r\nОт 18.00 часа в в Конферентната зала на Народна библиотека „Иван Вазов“ ще се състои последната за сезона сбирка на клуб „Аптека за душата“. \r\n*** \r\nОт 14.00 часа в Екомузея с аквариум ще се проведат занимания за деца за богатството на дунавските риби. \r\n*** \r\nОт 10.00 часа в храма „Св. Троица“ ще бъде отслужен празничен  благодарствен молебен по повод 142 години от освобождението на Свищов. \r\n*** \r\nОт 10.30 часа в борова гора до село Кортен ще се проведе пожаро-тактическо учение на тема гасене на горски пожари, инициирано от  Регионална дирекция ПБЗН-Сливен. \r\n*** \r\nОт 10.00 часа в Градската градина Младежки дом – Сливен организира концерт – хепънинг. \r\n*** \r\nОт 13.00 часа в Сесийна зала на Община Смолян ще се проведе заседание на Общинския съвет. \r\n*** \r\nОт 09.00 часа в парк „Пети октомври” в Стара Загора ще се проведе Националният етап на 17-ото ученическо състезание „Защита при бедствия, пожари и извънредни ситуации” – 2019. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Програма „Чета и играя – знам и мога”. \r\n*** \r\nОт 10.00 часа в къща музей „Гео Милев“ ще се проведе „Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват. \r\n*** \r\nОт 11.00 часа в Оперен театър ще се проведе „Зайчето Питър“ - мюзикъл за деца. \r\n*** \r\nОт 18.00 часа в залата на Международния младежки център ще се проведе среща с проф. Минко Балкански, Почетен гражданин на Стара Загора, дарител в национален и регионален мащаб, създател на Международен научно-образователен център за ученици и студенти в старозагорското село Оряховица. Събитието е част от поредицата Красивите лица на Стара Загора“. \r\n***   \r\nОт 17.30 часа в лесопарк „Кьошкове“   21 автори ще представят своите първи творби след като са завършили курса по практическа фотография към Photoschool. \r\n***   \r\nОт 08.30 часа в зала 304 на общината ще заседава постоянната комисия „Младежки дейности и спорт“.  \r\n***   \r\nОт 09.00 часа в зала 363 на общината ще се проведе заседание на Общинския съвет.", "date": "2019.06.27", "title": "Предстоящи събития в страната за 27 юни (Агенция „Фокус“)"}
{"url": "http://www.focus-news.net/news/2019/06/27/2674321/aktualna-patna-obstanovka.html", "text": "Информация за състоянието на републиканските пътища и въведени ограничения за 27 юни 2019 г., предоставена от  пресцентъра на Агенция \"Пътна инфраструктура\" .  \r\nПрез нощта облачността ще намалее до предимно ясно и вятърът в повечето райони ще стихне. На 27.06.2019 г ще е слънчево, след обяд и горещо. Над планините ще се развива купеста облачност, като валежи са малко вероятни. Ще духа слаб до умерен северен, в Дунавската равнина – западен вятър. Максималните температури ще са между 30° и 35°. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Сливен: \r\nДвижението в участъка от с. Събрано – с. Загорци от км 233+000 до км 231+000 посока Бургас се осъществява с повишено внимание поради ръчно косене. Участъкът е сигнализиран с пътни знаци. Срок до 27.06.2019 г. \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nАМ „Хемус“:  \r\nОбласт София: \r\nДвижението по АМ „Хемус“ в тунел „Топли дол“ посока София се осъществява в една лента поради ремонтни дейности на осветителната система. Затворена е активната лента, като движението се извършва в изпреварващата. Срок: от 09:30 до 15:00 часа на 27.06.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 30.06.2019 г. \r\nОбласт Шумен: \r\nДвижението от км 362+600 до км 375+800 посока Варна се осъществява с повишено внимание поради ремонтни дейности по съоръженията. Движението се регулира с пътни знаци. Срок до 28.06.2019 г.; \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\nІV.Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Враца: \r\nДвижението в участъка Мездра – Лютидол от км 173+600 до км 173+700 се осъществява с повишено внимание като едната лента за движение е стеснена поради рязане на храсти и почистване на ригола. Срок до 28.06.2018 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nДвижението в участъка Русе – Писанец от км 12+250 до км 37+300 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Въведено е ограничение на скоростта 40 км/ч.  Движението се регулира от сигналисти. Срок до 28.06.2019 г. \r\nОбласт Шумен: \r\nДвижението в участъка Каспичан – Зайчино ореше от км 134+013 до км 146+770 се осъществява с повишено внимание поради маркировка и ремонт на ограничителни системи. Движението се регулира с пътни знаци. Срок до 28.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка р-н Борово – Бяла от км 44+800 до км 51+900 се осъществява с повишено внимание поради рязане на храсти по пътните банкети. Участъкът е сигнализиран временно с пътни знаци. Въведено е ограничение на скоростта 40 км/ч. Срок до 28.06.2019 г.; \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка Кюстендил – с. Драгомирово от км 25+000 до км 42+440 се осъществява с повишено внимание поради косене на трева и рязане на храсти. Срок до 27.06.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението в участъка Черноград – Ветрен от км 456+000 до км 485+00 се осъществява с повишено внимание поради косене на тревни площи. Участъкът е сигнализиран с пътни знаци. Срок до 28.06.2019 г.; \r\nДвижението при пътна връзка „Ветрен – Бургас“ при пътен възел „Бургас – Запад“ на АМ „Тракия“ в участъка от път I-6 „София – Бургас“ от км 487+579 до км 488+226, включващ ВОД на АМ „Тракия“ от км 356+614 до км 358+907 и от км 358+982 до км 359+180 се осъществява с повишено внимание поради ремонти дейности. Участъкът е сигнализиран с пътни знаци. Срок до 04.07.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Калотина – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Калотина – София. Срок до 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението по път I-9 Златни пясъци – Варна от км 98+ 800 до км 100 + 100 се осъществява с повишено внимание поради почистване на реголи. Участъкът е сигнализиран с пътни знаци. Срок до 29.06.2019 г. \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 01.07.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 28.06.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 28.06.2019 г.; \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок: до 28.06.2019 г.; \r\nПът III-208: Движението по път III-208 Айтос – Провадия от км 52+000 до км 69+000 в участъка Билка – Дъскотна се осъществява в една лента на определени участъци се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 28.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+000 до км 35+000 в участъка Дюлино – Гюльовци се осъществява с повишено внимание поради косене на тревни площи. Участъкът е сигнализиран с пътни знаци. Срок до 28.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Ограничено е движението по път III-514 Горна Оряховица – Велико Търново от км 49+252 до км 49+930 поради ремонт на пропадане.  \r\nОбходен маршрут:  \r\n- посока Велико Търново: път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел  \r\n- посока Горна Оряховица: ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІ-11: Движението по път II-11 Оряхово – Лесковец от км 119+000 до км 125+500 се осъществява с повишено внимание поради почистване на наноси от кал и камъни. Срок 27.06.2018 г.; \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до30.06.2018 г.\t \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 29.06.2019 г.; \r\nПът III-609: Движението по път III-609 Дряново – Буря от км 65+250 до км 82+578 се осъществява в свободната лента съобразно създадената организация на движение поради извършване на частични ремонтни дейности на асфалтова настилка. Срок до 28.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nПът III-6072: Движението по път III-6072 Шопите – Горна Росица от км 4+766 до км 26+594 се осъществява с повишено внимание поради полагане на хоризонтална маркировка. Срок до 28.06.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти.Движението е само в едната лентата за движение двупосочно в участъка на землището “Рилски манастир”. Срок до31.07.2019 г. \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-6001: Движението по път III-6001 с. Гърляно – с. Бобешино от км 0+000 до км 13+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.06.2019 г.  \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nПът II-59: Движението по път II-59 Момчилград – Ново Соколино от км 7+090 до км 7+430 се осъществява с повишено внимание поради извършване на отводнителни мероприятия на пътно кръстовище с път III-5901 Момчилград – Равен – Нановица. Срок до 02.07.2019г. \r\nПът III-5901: Движението по път III-5901 Момчилград – Равен от км 0+000 до км 0+370 се осъществява в една лента поради извършване на отводнителни мероприятия на пътно кръстовище с път II-59 Момчилград – Ново Соколино. Срок до 02.07.2019г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 05.07.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 05.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.07.2019 г.; \r\nПът III-301: Движението по път III-301 Летница – Ловеч от км 14+743 до км 47+500 се осъществява с повишено внимание поради косене и подравняване на банкети. Срок до 28.06.2019 г.; \r\nПът III-402: Движението по път III-402 Български извор – язовир „Сопот“ от км 0+000 до км 6+000 се осъществява с повишено внимание поради полагане на хоризонтална пътна маркировка. Водачите да се движат с повишено внимание и съобразена скорост. Срок до 28.06.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. Срок до 15.08.2019 г. \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности:  \r\nПът II-81: Движението по път II-81 Бързия—Благово от км 72+000 до км 89+000 се осъществява в една лента, поради ремонтни дейности, косене /ръчно-машинно/ и почистване на пътната настилка. Движението се регулира от сигналисти на място. Срок до 1.07.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът ІІІ-114: Движението по път ІІІ-114 Лом – Сталийска махала от км 0+000 до км 5+000 в чертите на Лом се осъществява в една лента поради ремонтни дейности на асфалтовата настилка. Движението се регулира от сигналисти на място. Срок до 28.06.2019 г.; \r\nПът ІІІ-162: Движението по път ІІІ-162 Миланово – Стояново от км 11+900 до км 35+004 се осъществява в една лента поради извършване на ремонтни дейности и почистване на пътната настилка. Движението се регулира от сигналисти. Срок до 27.06.2019 г.; \r\nПът ІІІ-1621: Движението по път ІІІ-1621 Стояново – Сумер от км 0+000 до км 3+355 се осъществява в една лента поради извършване на ремонтни дейности на асфалтовата настилка. Движението е регулирано с пътни знаци и от сигналисти на място. Срок до 01.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии –Златица от км 59+500 до км 67+200 се извършва в една лента. Поради частично полагане на асфалт, ще бъдат ограничавани за движение поетапно лява или дясна лента. Движението се регулира с пътни знаци. Срок до 27.06.2019 г.; \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-801: Движението по път III-801 Оборище – Панагюрище от км 43+000 до км 84+000 се извършва в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок 30.06.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 30.06.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Оряхово – Гулянци в участъка Милковица – Сомовит от км 196+000 до км 206+000 е регулирано в една лента поради земни изкопни ремонтни дейности. Срок до 01.07.2019 г.; \r\nПът ІІ-13: Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 есе осъществява с повишено внимание поради машинно косене на трева. Срок до 01.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-21: Движението по път II-21 Русе – Мартен от км 1+500 до км 6+100 се осъществява с повишено внимание поради косене на трева в разделителната ивица на пътните платна Участъкът е сигнализиран временно с пътни знаци. Ограничение на скоростта 40 км/ч. Срок до 28.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-218: Движението по път ІІІ-218 Иширково – Дулово от км 0+000 до км 31+000 се осъществява в една лента поради полагане на хоризонтална маркировка. Движението се регулира с пътни знаци и конуси. Срок до 01.07.2019 г. \r\nПът ІІІ-235: Движението по път ІІІ-235 Окорш – Паисиево от км 0+000 до км 12+000 се осъществява в една лента поради полагане на хоризонтална маркировка. Движението се регулира с конуси. Срок до 03.07.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г.; \r\nПът ІІІ-2307: Движението по път ІІІ-2307 Руйно – Правда – Главиница от км 6+200 до км 28+000 се осъществява в една лента поради полагане на хоризонтална маркировка. Движението се регулира с конуси. Срок до 03.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53: Движението по път II- 53/Елена – Сливен – Ямбол/ в участъка от с. Стара река до гр. Сливен от км 78+000 до км 112+000 се осъществява с повишено внимание поради изрязване на храсти. Срок на изпълнение: 30.06.2019 г. \r\nПът II-55: Движението по път II-55 Нова Загора – Радево от км 92+000 до км 93+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; \r\nПът III-555: Движението по път III-555 Полско Пъдарево – Графитово от км 0+500 до 8+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.06.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-18: Движението по път II-18 Софийски околовръстен път при Чепинци км 57+000 се осъществява поетапно в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Движението се осъществява двупосочно в съседната лента. Срок до 27.06.2019 г.; \r\nПът II-18: Движението по път II-18 Софийски околовръстен път при Требич км 43+800 се осъществява поетапно в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Движението се извършва двупосочно в съседната лента. Срок: от 09:00 до 18:00 часа на 27.06.2019 г. \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 28.06.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Драгоман – Мало Малово от км 11+500 до км 20+800 се осъществява поетапно в една лента поради ремонтни дейности на асфалтовата настилка. Движението се осъществява в свободната лента. Срок до 28.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 30.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът ІІІ-536: Движение по път III-536 в с. Маца при км 43+900 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок до 28.06.2019 г.; \r\nПът ІІІ-559: Движението по път  III-559 в с. Полски градец при км 0+100 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок от 28.06.2019 г.;  \r\nПът ІІІ-5504: Движение по път III-5504 с. Мъдрец – с. Обручище от км 2+600 до км 14+400 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок до 28.06.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: \r\nПът ІІ-73: Движението по път II-73 Ивански – Смядово от км 14+000 до км 23+000 се осъществява с повишено внимание поради полагане на маркировка. Движението се регулира с пътни знаци. Срок до 27.06.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът II-53: Движението по път II-53 Елхово – Ямбол от км 144+080 до км 144+244 се осъществява в една лента поради ремонт на асфалтовата настилка. Участъкът се регулира с пътни знаци . Срок до 30.06.2019 г.; \r\nПът II-53: Движението по път II-53 Елхово – Ямбол от км 148+752 до км 148+775 \r\nпоради ремонт на асфалтовата настилка. Участъка се регулира с пътни знаци. Срок до 30.06.2019 г.; \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента, поради ремонт на пътната настилка. Движението се регулира чрез пътни знаци. Срок до 15.07.2019 г. \r\nОпасност от падащи камъни: Искърско дефиле; Кресненско дефиле; проход на Републиката;", "date": "2019.06.27", "title": "Актуална пътна обстановка"}
{"url": "http://www.focus-news.net/news/2019/06/27/2674324/nimh-dnes-shte-e-predimno-slanchevo-sled-obyad-i-goreshto.html", "text": "Атмосферното налягане е по-високо от средното за юни и бързо ще се понижава. Това съобщи за  Агенция „Фокус  “ дежурният синоптик на  Националният институт по метеорология и хидрология  Красимир Стоев. \r\nДнес ще е предимно слънчево, след обяд и горещо. Над планините ще се развива купеста облачност, но валежи са малко вероятни. Ще духа слаб до умерен северен, в Дунавската равнина – западен вятър. Максималните температури ще са между 30° и 35°.  \r\nНад Черноморието ще бъде предимно слънчево. Преди обяд вятърът ще е слаб от север, а около и след пладне ще духа бриз. Температурите ще се повишат и максималните ще са между 30°-32°. Температурата на морската вода е 26-27°. Вълнението на морето ще е 2-3 бала. \r\nНад планините ще е предимно слънчево, след обяд ще се развие купеста облачност, но вероятността за валежи е малка. Вятърът ще е умерен от северната четвърт. Максималната температура на височина 1200 метра ще е около 24°, на 2000 метра – около 17°.", "date": "2019.06.27", "title": "НИМХ:  Днес ще е предимно слънчево, след обяд и горещо"}
{"url": "http://www.focus-news.net/news/2019/06/27/2674317/tass-delegatsiyata-na-ukrayna-napusna-pase.html", "text": "Делегацията на Украйна напусна Парламентарната асамблея на Съвета на Европа (ПАСЕ), след като Асамблеята гласува в подкрепа на проекторезолюцията, потвърждаващ правомощията на делегацията на Руската федерация, предава  TACC . \r\n\"Напускаме ПАСЕ\", обяви един от украинските парламентаристи след обявяването на резултатите от гласуването. \r\nРъководителят на украинската делегация Владимир Ариев заяви, че въпросът за продължаващото присъствие на Украйна в ПАСЕ ще бъде решен от новата Върховна Рада, която ще бъде избрана след предстоящите предсрочни избори на 21 юли. \"Това е последният ми ден в ПАСЕ. Следващата Върховна рада ще реши сама дали да участва в работата на дискредитирана организация\", написа Ариев на своята страница в социалната мрежа \"Фейсбук\". Тереза Герова", "date": "2019.06.27", "title": "ТАСС: Делегацията на Украйна напусна ПАСЕ"}
{"url": "http://www.focus-news.net/news/2019/06/27/2674326/vitseprezidentat-iliyana-yotova-shte-bade-na-rabotno-poseshtenie-v-cherna-gora.html", "text": "Вицепрезидентът Илияна Йотова заминава на работно посещение в Черна гора, съобщиха от  прессекретариата на държавния глава . В Подгорица Илияна Йотова ще участва в международна конференция „Геополитика в Западните Балкани: поглед от региона“. Вицепрезидентът ще направи основното изказване на форума, в който ще участват представители на черногорски институции и на дипломатическия корпус, както и експерти от България и други страни от Балканския регион. \r\nВ петък, 28 юни, Илияна Йотова ще проведе срещи с президента на Черна гора Мило Джуканович, с министър-председателя Душко Маркович и с министъра на външните работи Сърджан Дарманович.", "date": "2019.06.27", "title": "Вицепрезидентът Илияна Йотова ще бъде на работно посещение в Черна гора"}
{"url": "http://www.focus-news.net/news/2019/06/27/2674328/ombudsmanat-maya-manolova-shte-podkrepi-initsiativata-na-grazhdani-sreshtu-prezastroyavaneto-v-stolitsata.html", "text": "Омбудсманът Мая Манолова ще подкрепи инициативата на граждани от „Обединена София срещу презастрояването“, които ще внесат конкретни искания до кмета на София Йорданка Фандъкова и Столичния общински съвет за предприемане на спешни мерки срещу унищожаването на зелени площи. Това съобщиха от  пресофиса на омбудсмана . Гражданите настояват обществените обсъждания да не са формални, както досега, а да водят до реален ангажимент от администрацията и съобразяване с постъпилите основателни предложения и възражения, разширяване на кръга на заинтересованите лица с право на оспорване на градоустройствените актове и др. Събитието ще се състои утре, 27 юни 2019 г., от 9.30 часа пред сградата на Община София. \r\nЧленове на инициативата „Обединена София срещу презастрояването“ са протестиращи от „Овча купел“, „Да спасим Борисовата градина“, ИК „За Зелен Младост“, „Протестна група Младост“, ИК „Лозенец“, „Протестна група Дианабад“, инициатива „Слънце за децата ни“, АРОЕС „Справедливост“, сдружение „Парк Кукуряк“, протестна група „Мусагеница“, гражданска инициатива „Симеоново“, ИК от кв. „Витоша“, жители от кв. „Стрелбище“ и др. Протестът ще бъде подкрепен и от гражданско сдружение „Спаси София“. \r\nВ 11.00 часа по покана на СБАЛАК „Майчин дом“ омбудсманът ще присъства на представянето на роботизираната хирургична система Да Винчи.  \r\nОт 14.00 часа в Министерството на труда и социалната политика омбудсманът Манолова ще участва в заседание на Националния съвет за хората с увреждания. Омбудсманът ще представи становището си по Наредбата за включване в механизма личната помощ. \r\n(тук:  ).  \r\nТя ще алармира за пореден път за затрудненията на гражданите в процеса по кандидатстване, свързани с липсата на ясна, точна и подробна информация, която МТСП трябва да предостави на нуждаещите се хора, така че те да могат да ползват необходимата им асистентска подкрепа от 1 септември т. г.", "date": "2019.06.27", "title": "Омбудсманът Мая Манолова ще подкрепи инициативата на граждани срещу презастрояването в столицата"}
{"url": "http://www.focus-news.net/news/2019/06/27/2674331/api-dvizhenieto-za-sofiya-v-tunel-topli-dol-na-am-hemus-shte-e-v-edna-lenta.html", "text": "От 9.30 до 15.00 часа движението за София в тунел „Топли дол“ на АМ „Хемус“ ще е в една лента поради ремонт на осветителната система на съоръжението. Ще бъде ограничено преминаването в активната лента, а трафикът ще се осъществява в изпреварващата. Това съобщиха от пресцентъра на  Агенция „Пътна инфраструктура“ . \r\nОт 9.00 до 18.00 часа движението по път II-18 /Софийски околовръстен път/ в района на Чепинци - при 57-ми км, и при Требич - 43-ти км, ще се осъществява поетапно в една лента. В двата участъка ще се монтират рамки на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Необходимо е шофьорите да карат внимателно, със съобразена скорост и да спазват стриктно пътната сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.06.27", "title": "АПИ: Движението за София в тунел „Топли дол“ на АМ „Хемус“ ще е в една лента"}
{"url": "http://www.focus-news.net/news/2019/06/27/2674334/identifikatsiya-i-dostapvane-na-e-uslugi-prez-mobilno-ustroystvo-shte-pokazhe-darzhavna-agentsiya-elektronno-upravlenie.html", "text": "От 11.00 часа, в Държавна агенция „Електронно управление“, Мраморна зала, председателят на ДАЕУ Атанас Темелков ще представи в реално време идентификация и достъпване на е-услуги през мобилно устройство. Това съобщиха от пресцентъра на  ДАЕУ . С облачния квалифициран електронен подпис (КЕП) всеки потребител ще може да достъпва портала за електронни административни услуги, поддържан от ДАЕУ ( ) и предлагащ за момента над 190 услуги, предоставяни от централни, областни и общински администрации, както и да извършва отдалечено подписване и плащане.  \r\nИдентификацията на всеки гражданин се осъществява чрез лесно за инсталиране и употреба решение, спестяващо разходи и време. Достъпването до различни е-услуги чрез защитено мобилно приложение за КЕП е в партньорство с две български компании, които за момента предлагат сертифициран облачен квалифициран е-подпис - БОРИКА АД и „Евротръст Технолъджис“ АД. \r\nНа събитието, организирано от ДАЕУ се очаква да присъства Марияна Николова, вицепремиер по икономическа и демографска политика, отговарящ и за електронното управление, представители на БОРИКА АД и „Евротръст Технолъджис“ АД.", "date": "2019.06.27", "title": "Идентификация и достъпване на е-услуги през мобилно устройство ще покаже Държавна агенция „Електронно управление“"}
{"url": "http://www.focus-news.net/news/2019/06/27/2674335/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с подмяна на уличен водопровод и спирателен кран на ул. „Крушево“, ж. к. „Света Троица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- ул. „Илия Кушев“ от ул. „Дебелец“ до ул. „Чавдарица“; \r\n- ул. „Крушево“ от ул. „Чавдарица“ до ул. „Иван Хаджиенев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушево“, до бл. 117.  \r\nВъв връзка с реконструкция на уличен водопровод на ул. „Жабокрек“, ж. к. „Лев Толстой“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Будинци“, ул. „Жабокрек“, бл. 64, бл. 68. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Жабокрек“, ъгъла с ул. „Будинци“.  \r\nВъв връзка с подмяна на сградно водопроводно отклонение на ул. 40, кв. „Враждебна“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: \r\n- ул. 40 от ул. 8 до ул. 59. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 40 №15.  \r\nВъв връзка с изграждане на уличен водопровод на ул. „Здравец“, вилна зона „Банкя“, град Банкя, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- ул. „Вихрен“; \r\n- ул. „Здравец“ от ул. „Свобода“ до ул. „Вихрен“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Здравец“ ъгъла с ул. „Вихрен“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.06.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/06/27/2674338/smolyan-obshtinskiyat-savet-v-grada-shte-zasedava.html", "text": "Заседание на Общински съвет в града ще се проведе от 13.00 часа в Сесийна зала на Община Смолян. Това съобщиха от  Община Смолян . В първоначалния дневен ред са включени 21 докладни записки. На общинските съветници ще бъде предложено сключване на договор за организиране на система за разделно събиране на рециклируеми отпадъци съгласно чл.20,ал.2 от Закона за управление на отпадъците (Дв.Бр.53,13 юли 2012г.). Те ще обсъдят и приемат окончателен план и отчет за изпълнението на бюджета и средствата от Европейския съюз и отчет за състоянието на общинския дълг към 31.12.2018 година на Община Смолян. \r\nНа заседанието на местният парламент ще се гледа и докладна записка за актуализиране на Бюджета на Община Смолян за 2019 г. във връзка с взето Решение на Общински съвет – Смолян № 1184 от 30.05.2019 г. с Протокол № 51. Ще се обсъди и предложение за финансова подкрепа за ФК „Родопа – Смолян“ – гр. Смолян.", "date": "2019.06.27", "title": "Смолян: Общинският съвет в града ще заседава"}
{"url": "http://www.focus-news.net/news/2019/06/27/2674336/v-mosv-shte-bade-predstaven-piloten-proekt-za-sazdavane-na-sistema-za-upravlenie-na-reka-iskar.html", "text": "Дирекция „Управление на водите“ към Министерство на околната среда и водите (МОСВ) организира откриваща пресконференция за представяне на пилотния проект за „Създаване на Система за управление на басейна на река Искър (СУВ-БРИ) като първа фаза на Национална система за управление на водите в реално време (НСУВРВ)“. Това съобщиха от пресцентъра на  МОСВ . \r\nСъбитието ще се проведе от 10.00 часа в зала „Европа” на МОСВ на бул. „Мария Луиза“ 22. На него ще бъдат представени основните цели, дейностите, предвидени за изпълнение, както и очакваните резултати, които трябва да бъдат постигнати. В пресконференцията ще участват и представители на фирмите, спечелили поръчка за осъществяване на проекта. Поканени са и представители на общините и областните администрации, на територията на които ще се осъществяват дейностите, на областните информационни центрове в София и Враца, както и асоциираните партньори по проекта НЕК ЕАД, НИМХ и „Напоителни системи“ ЕАД. Дирекция „Управление на водите“ е бенефициент по директно предоставяне на безвъзмездна финансова помощ.  \r\nПроект „Създаване на Система за управление на водите в басейна на река Искър (СУВ-БРИ) като първа фаза на Национална система за управление на водите в реално време (НСУВРВ)“ се финансира от Оперативна програма „Околна среда 2014 – 2020” в рамките на приоритетна ос „Превенция и управление на риска от наводнения и свлачища. Стойността на проекта е 6 964 000 лв., от които 85 %  или 5 919 400,00 лв. средства от Кохезионния фонд (КФ) на Европейския съюз (ЕС) и 15 % или 1 044 600 - национално съфинансиране).", "date": "2019.06.27", "title": "В МОСВ ще бъде представен пилотен проект за създаване на система за управление на река Искър"}
{"url": "http://www.focus-news.net/news/2019/06/27/2674337/blagoevgrad-osma-mezhdunarodna-konferentsiya-savremenni-tendentsii-v-naukata-shte-se-provede-v-universitetskiya-tsentar-bachinovo.html", "text": "От 27 до 30 юни 2019 г. в Университетския център „Бачиново“ ще се проведе Осмата международна конференция „Съвременни тенденции в науката“ (FMNS-2019), организирана от Природо-математическия факултет на ЮЗУ „Неофит Рилски“. Официалното откриване на научния форум ще се състои на 27 юни от 10:00 ч. Това съобщиха от  пресцентъра на висшето учебно заведение . \r\nМеждународната конференция се провежда под патронажа на ректора на университета проф. д-р Борислав Юруков и с подкрепата на Министерството на образованието и науката и Фонд „Научни изследвания“. \r\n„Съвременни тенденции в науката“ е мултидисциплинарна конференция, чиято основна цел е да осигури платформа на изследователи, учени, както и индустриални професионалисти да представят своите резултати от научни изследвания и развойна дейност в областта на природните науки и технологии. Конференцията предоставя възможности на участниците да обменят нови идеи и опит, да създадат научни контакти и да намерят глобални партньори за бъдещо сътрудничество. \r\nОсновните тематични направления на FMNS-2019 са: Химия; Физика; География; Екология и опазване на околната среда; Математика; Информатика; Технически науки; Методика на обучението. Докладите на участниците в конференцията ще бъдат публикувани в специални издания на специализирани индексирани списания.", "date": "2019.06.27", "title": "Благоевград: Осма международна конференция „Съвременни тенденции в науката“ ще се проведе в Университетския център „Бачиново“"}
{"url": "http://www.focus-news.net/news/2019/06/27/2674340/plovdiv-lisheni-ot-svoboda-shte-predstavyat-teatralna-postanovka.html", "text": "Лишени от свобода от Пловдивския затвор ще представят театрална постановка. Това съобщиха за  Радио „Фокус“ – Пловдив  от Фондация „Пловдив 2019“. Постановката ще се състои от 14.30 часа в Затвора. Тя е по проект „Изкуството на живота, чрез живота на изкуството“ , като част от програмата на „Пловдив 2019“. Актьорите от групата лишени от свобода работят с режисьора Лилия Секова от началото на месец май тази година, като занятията са два пъти седмично. За работата си с тях тя разказва, че първоначално  се занимавали с актьорски ролеви и неролеви игри, различни похвати, в които да покажат своите артистични заложби, говорни упражнения и упражнения по четене на текст. По-късно са дискутирали кои са причините да попаднат „зад решетките“  и така е написана малката пиеса за форум театъра.  Историята, която ще се разиграе е история на един от лишените от свобода – история за необмислените постъпки, които довеждат един млад човек до Затвора, като употребата на наркотици, последвалите кражби и посегателства над личността на други хора.", "date": "2019.06.27", "title": "Пловдив: Лишени от свобода ще представят театрална постановка"}
{"url": "http://www.focus-news.net/news/2019/06/27/2674343/vechernye-novosti-srbiya-mezhdu-15-i-60-hilyadi-sarbi-napuskat-rodinata-si-godishno.html", "text": "През последните 15 г. около 500 000 души са се изселили от Сърбия, показват данни на Организацията за сигурност и сътрудничество в Европа. Статистическата служба на западната ни съседка не обработва данни за миграцията в чужбина, но според различни проучвания между 15 и 60 хиляди сърби напускат родината си годишно, съобщава електронното издание на белградския ежедневник  „Вечернье Новости“  . \r\nПоследното преброяване от 2011 г. показва, че около 45% от населението на Сърбия на възраст до 28 години е част от миграцията. Вътрешната миграция е малко над 120 000, като средната възраст за нея е 34,3 г. \r\nЕдно от изследванията, които конкретно разглеждат нагласите и намеренията на населението за преселване и определянето на въздействието на миграцията върху демографското застаряване в четири местни единици на самоуправление - Зайчар, Лесковац, Зренянин и Ужице, е проведено наскоро от Географския факултет на Белградския университет. \r\nРезултатите показват, че дори половината от респондентите смятат, че през последните 10 години значително повече хора напускат Сърбия, 34% смятат, че повечето граждани на страната я напускат, а останалите респонденти нямат мнение по въпроса или посочват, че повечето остават. \r\nПопитани дали обмислят да напуснат родното си място, почти 70% от анкетираните са отговорили положително. По-малко от 30% не обмислят подобна възможност. Сред решаващите фактори за пребиваване в родината са привързаност към семейството и приятелите, следвани от решен жилищен въпрос и чувство за принадлежност. По-малката част от респондетите подчертават, че са доволни от работата, стила и качеството на живот в родния си град. \r\nОт друга страна, решаващи фактори за преместване са лошото икономическо положение, по-добре платената работа, невъзможността да се намери такава, корупцията и липсата на правова държава. Интересно е, че анкетираните отговарят в негативен контекст на конкретен въпрос за възможността за преместване през следващата година. 32% не обмислят подобна опция. Само една четвърт от тях уверяват, че са решени да направят подобна стъпка през следващите 12 месеца.  \r\nВ списъка на потенциалните места за преселване преобладават градове в чужбина - около 46% отговарят, че са склонни да напуснат страната, докато за 20 на сто от анкетираните опциите са или столицата Белград или друг град в Сърбия.  \r\nОснованата причина за преместване на младите хора между 20 и 24 години е по-голямата възможност за заетост, по-здравословна и по-чиста околна среда. За тези, които са малко по-възрастни, е важно да имат същите шансове за развитие, докато родителите с малки деца и възрастните хора смятат, че трябва да се постигне по-голям напредък в социалните и здравните грижи. Факторът свободно време е важен за по-ниско образованото население, докато качеството на живот – за високообразованите. Тереза Герова", "date": "2019.06.27", "title": "„Вечернье Новости“ (Србия): Между 15 и 60 хиляди сърби напускат родината си годишно"}
{"url": "http://www.focus-news.net/news/2019/06/27/2674341/regionalna-konferentsiya-za-preventsiya-i-borba-s-nasilieto-nad-detsa-sabira-mezhdunarodni-eksperti-v-sofiya.html", "text": "Регионална конференция за превенция и борба с насилието над деца събира международни експерти в София. Това съобщиха от  Министерството на труда и социалната политика . Регионалната конференция на високо равнище „Интелигентни инвестиции в стратегии и партньорства за предотвратяване и справяне с насилието над деца\" се организира от Министерството на труда и социалната политика, Държавната агенция за закрила на детето, УНИЦЕФ, Световната здравна организация (СЗО), Child Protection Hub, подкрепян от Terre des Hommes и Обединение „Детство без насилие“- България. В събитието ще вземат участие над 140 експерти и представители на държавни институции от 10 държави от региона, както и авторитетни академични преподаватели от САЩ, Обединеното кралство, България. \r\nЩе бъде обсъдено какви мерки за преодоляване на насилието съществуват в глобален мащаб и какви действия предприемат страните в Източна и Югоизточна Европа за решаването на проблема. Основният акцент ще и обменът на знания и добър и работещ опит. По време на конференцията ще бъде изяснено и защо е важно и необходимо да събираме подробни данни и информация за насилието, последствията от него и цената на бездействието. \r\nВ глобален план, близо 1 милиард непълнолетни на възраст между 2 и 17 години са претърпели физическо, емоционално или сексуално насилие, според данни на СЗО от 2017г. България не поддържа единна база данни за случаите на насилие. По данни на прокуратурата за 2018 г., 2379 непълнолетни и 1941 малолетни са пострадали от престъпления.  През 2018г. са постъпили 1 106 сигнала за насилие над деца, докладва Агенцията за социално подпомагане. Случаите на агресия в училище се увеличават, като нараства вербалната агресия. Според данни на Министерството на образованието и науката, за учебната 2017/2018 г. е имало 3 616 случаи на агресия (през учебната 2015/2016 г. те са били 3 043).  \r\nСъбитието ще бъде открито в 09.00 часа в парк-хотел \"Москва\".", "date": "2019.06.27", "title": "Регионална конференция за превенция и борба с насилието над деца събира международни експерти в София"}
{"url": "http://www.focus-news.net/news/2019/06/27/2674342/denyat-27-yuni-v-balgarskata-istoriya.html", "text": "На тази дата през 1913 г. по време на Междусъюзническата война Румъния обявява война на България. Близо половин милионна румънска армия прекосява р. Дунав, и възползвайки се от оголения български тил, достига на 30 км от София. Дни по-рано война на България са обявили Гърция и Сърбия.  2013 г.  \r\nПрезидентът на Република България Росен Плевнелиев присъжда орден „Стара планина“ първа степен на Трасивулос Стаматопулос, извънреден и пълномощен посланик на Република Гърция в Република България „за цялостния му принос за развитието и задълбочаването на приятелските отношения, политическото, икономическото и културното сътрудничество между Република България и Република Гърция“. 2008 г.  \r\nПрезидентът на Република България Георги Пъравнов присъжда орден „Стара планина“ първа степен на Норайр Нурикян „за изключителния му принос за развитието на физическото възпитание и спорта.“ 1996 г.  \r\nПрезидентът Желю Желев назначава Румен Янков за председател на Върховния касационен съд и Владислав Славов - за председател на Върховния административен съд. 1974 г.  \r\nВъв Варна е открита сесия на Изпълнителния съвет на ЮНЕСКО. \r\nИзпълнителният съвет на ЮНЕСКО носи отговорност за осъществяването на решенията, приети от Генералната конференция. Изпълнителният съвет се състои от представители на 58 страни, избрани от 5 географски избирателни групи. България досега е била 3 пъти член на Изпълнителния съвет: 1972 - 1976 г., 1985 - 1989 г. и 1993 - 1997 г. На 27 - та сесия на Генералната конференция (1993 г.) изборът на България за член на Изпълнителния съвет потвърждава традиционно високия авторитет на нашата страна в ЮНЕСКО. След изменения в Устава на ЮНЕСКО от 1993 г., в Изпълнителния съвет са представени вече страни, а не отделни личности, представящи съответните страни. На 28 - та сесия на Генералната конференция на ЮНЕСКО (1995 г.) България е избрана за заместник - председател на Изпълнителния съвет на ЮНЕСКО. \r\nОрганизацията на Обединените нации за образование, наука и култура /ЮНЕСКО/ е създадена през месец ноември 1945 г. в Лондон като една от четирите “големи” специализирани организации на ООН. Уставът й влиза в сила през 1946 г. България е член на ЮНЕСКО от 17 май 1956 г. През 1984 г. от ЮНЕСКО излизат САЩ, Великобритания и Сингапур. Лейбъристкото правителство взима решение за връщането на Великобритания в ЮНЕСКО от 1 август 1997 г. След заявлението на президента на САЩ Джордж Буш на 57 - та сесия на ООН, на 32 - а сесия на Генералната конференция на ЮНЕСКО на 1 октомври 2003 г. и САЩ официално се завръщат в Организацията. \r\nОсновен тезис, залегнал в Устава на ЮНЕСКО, е “че мирът се изгражда в умовете на хората ”. Това предопределя основните насоки на дейност на тази организация. Ролята на ЮНЕСКО в съвременния свят се определя като интелектуална и етическа. ЮНЕСКО съдейства за разширяването на международното сътрудничество в областта на образованието, естествените науки, екологията, културата, социалните науки, комуникациите и информатиката, правата на човека. 1971 г.  \r\nПровеждат се избори за Шесто Народно събрание. Това са избори за първия парламент след влизането в сила на Конституцията от 1971 г. За кандидатите на ОФ са подадени 99,90 % от общия брой на гласовете. От 400 - те депутати 268 са от БКП, 100 - от БЗНС и 32 безпартийни (от тях 19 са членове на ДКМС). В парламента заседават 385 българи, 11 турци, 3-ма евреи, 1 арменец. Председател е Георги Трайков, сменен през април 1972 г. от Владимир Бонев. На 9 март 1976 г. това Народно събрание се саморазпуска предсрочно заради предстоящия 11 - ти конгрес на БКП. 1947 г.  \r\nС постановление на Министерския съвет се отнемат близо 2/3 от земите на манастирите в страната. 1946 г.  \r\nКръстю Пастухов от БРСДП (о) е осъден на 5 години строг тъмничен затвор. Съдебният процес срещу него започва на 6 юни 1946 г. Той е обвинен, че с две свои статии във в. \"Свободен народ\" е \"накърнил достойнството и боевата сила на българската армия\". 1946 г.  \r\nПриет е Законът за национализация на застрахователните дружества и за държавния монопол в застраховането. Съгласно този закон всички активи и пасиви на съществуващите акционерни и кооперативни застрахователни дружества, ведомствени каси, фондове, застрахователни отдели на банките и други, се поемат от Държавния застрахователен институт. Всички действащи застраховки и портфейли, задължения, както и презастрахователните договори запазват своето действие и преминават по право върху ДЗИ. С този акт по същество се извършва сливане на действащите застрахователни предприятия в една голяма компания. Държавният застрахователен надзор също преустановява дейността си, тъй като функциите по контрола на застраховането също преминават в ДЗИ. \r\nДържавният застрахователен институт (ДЗИ) е създаден с този закон като автономно предприятие, юридическо лице със седалище гр. София и със сложна структура, като в този си вид е работил до 1952 г., когато започва изграждането на клоновете и постепенната децентрализация на дейността на Института. ДЗИ е единственото застрахователно предприятие в България до 1961 г., когато с постановление на правителството е създадено Българско външно застрахователно и презастрахователно дружество \"Булстрад\" на базата на съществуващия дотогава отдел на ДЗИ. Основният акционер на \"Булстрад\" е Министерство на финансите, а един от главните акционери е и самият ДЗИ. \"Булстрад\" провежда всички застраховки, които са свързани със задължения извън територията на страната - морски, авиационни, туристически и други, докато ДЗИ запазва монопол върху застраховането вътре в страната. \r\nОсвен монопола в застраховането, след 1946 г. държавата постепенно въвежда голям относителен дял на задължителното (законово) застраховане. Законът за застраховане на имущества е приет през 1958 г., като измененията в него от 1969 г. разширяват значително обхвата на задължителното имуществено застраховане. \r\nЮридическият монопол в застраховането се спазва стриктно до 1989 г., до появата на конкуренция в областта на застраховането. През октомври 1998 г. ДЗИ е преобразуван в еднолично акционерно дружество със 100% участие на държавата. На 7 декември 1999 г. в \"Държавен вестник\", бр. 107 е обнародвано решението на Агенцията за приватизация за откриване на процедура по приватизация на \"Държавен застрахователен институт - ДЗИ\" ЕАД, която приключва с продажбата на дружеството на 27 август 2002 г. 1945 г.  \r\nВ дните между 24 и 27 юни се провежда първия конгрес на Българския народен женски съюз. \r\nБългарски Народен Женски съюз (БНЖС) е единна масова организация на българските жени. Неговото изграждане започва през октомври 1944 г. по решение на Националния комитет на ОФ. С тази задача се заема Централната женска комисия към Националния комитет на ОФ, начело с Р. Тодорова. Пристъпва се към реорганизация на съществуващите женски дружества, създадени от Българския женски съюз. През юли 1945 г. се провежда учредителният конгрес на БНЖС, на който се избира и ръководният му орган – Управителен съвет. Дългогодишен негов председател е Ц. Драгойчева. Печатен орган на съюза е в. \"Народен женски глас\" (1945 г.–1950 г.). От 1945 г. започва да издава и сп. \"Жената днес\". 1913 г.  \r\nПо време на Междусъюзническата война Румъния обявява война на България. Близо половин милионна румънска армия прекосява р. Дунав, и възползвайки се от оголения български тил, достига на 30 км от София. Дни по-рано война на България са обявили Гърция и Сърбия. Междусъюзническата война приключва с подписания на 28 юли 1913 г. Букурещки мирен договор, според който България е лишена в значителна степен от освободените от нея по време на Балканската война (1912 - 1913) земи и понася тежки финансови и други загуби. \r\nМеждусъюзническата война (Втора балканска война – 1913 г.) е война между България и бившите й съюзници от Балканския съюз 1912 - 1913 г. - Сърбия, Гърция и Черна гора, и присъединилата се към тях Румъния. След победата над Турция в Балканската война (1912 - 1913 г.), между балканските съюзници избухват остри разногласия за владеенето на освободените територии. Сърбия предявява искане за земите, намиращи се на запад от р. Вардар, и повдига въпроса за ревизиране на българо - сръбския договор от 1912 г. Гърция предявява искане към териториите на Южна Македония и част от Западна Тракия. Претенциите на двете държави са неоснователни, тъй като се отнасят до земи, населени предимно с българско население. Отчитайки своята решаваща заслуга за разгрома на Турция в Балканската война, България настоява да получи цяла Македония, изтъквайки и факта, че преобладаващият етнически елемент в нея е българският. На 19 май 1913 г. Сърбия и Гърция подписват таен военно - политически договор, който е насочен изцяло против България. По силата на този акт на Сърбия се предоставят всички земи на запад и изток от р. Вардар до планината Осогово. На Гърция се признават земите, намиращи се на юг от планината Беласица до залива Елефтера (разположен източно от устието на р. Струма). Двете държави се задължават да си оказват пълна подкрепа, в случай че някоя от тях влезе във война с България. Скоро след подписването на този договор от Букурещ са направени изявления, че Румъния търси приятелството на Сърбия и Гърция. Под предлог да не се допусне нарушаване на \"балканското равновесие\" от страна на България, румънските управляващи среди предявяват претенции към Южна Добруджа. Турция също не прикрива своя стремеж да си възвърне земите, намиращи се на запад от линията Мидия - Енос. Всяка една от балканските държави започва да се готви за война. В България са мобилизирани 600 000 души, но практически от нея могли да бъдат използвани 500 000 души. Веднага след сключването на Лондонския мирен договор 1913 г. по заповед на българското военно командване всички български войски, разположени в района на Източна Тракия, са прехвърлени на запад за действия против сръбската и гръцката армия. След изготвения набързо план се проектирали военни действия само против тези две държави, поради това на турската и румънската граница не са оставени почти никакви войскови сили. Сърбия и Гърция, които също така не демобилизират своите армии, разполагат общо с 550 000 души, към които се присъединява и една черногорска дивизия от 12 000 души. След намесата на Румъния и Турция против българската армия се изправя и още една допълнителна военна сила от близо 700 000 души. Въпреки крайно неизгодното положение на България цар Фердинанд I и стоящата зад него царедворска клика не скриват своите намерения за война против бившите съюзници на България.  \r\nОще преди 16 юни 1913 г. сръбският крал подписва манифест за обявяване на война на България с непопълнена дата. Цар Фердинанд I се оказва по - невъздържан и на 16 юни чрез своя помощник - главнокомандващ ген. М. Савов дава заповед за действия на българската армия срещу армиите на Сърбия и Гърция, които от своя страна предприемат офанзива против България. Веднага на тяхна страна се присъединява и Черна гора. На 27 юни в конфликта се включва и Румъния, а 3 дни по - късно - и Турция. Изправена сама срещу всички свои съседи, въпреки някои успехи срещу сръбската и гръцката армия, България е принудена да капитулира. Особено са облекчени в своите действия против нея Румъния и Турция. Без да срещнат каквато и да било съпротива, румънските войски прекосяват за няколко дни Северна България и се озовават до София. Турската армия успява, също без никакво противодействие от българска страна, да заграби Източна Тракия.  \r\nАвстро-Унгария и Германия, които най - много насърчават цар Фердинанд I за войната, след нейното избухване не предприемат никакви стъпки за възпиране действията на останалите балкански държави против България. Тяхното желание е колкото се може повече да задълбочат противоречията на Балканите и да ликвидират Балканския съюз. На 28 юли 1913 г. е подписан Букурещкият мирен договор, според който България не само е лишена в значителна степен от освободените от нея по време на Балканската война 1912 г. - 1913 г. земи, но понася и тежки финансови и други загуби. Поражението на България в Междусъюзническата война сериозно разклаща положението на монархическия институт, но при все това цар Фердинанд I успява да се задържи на престола. 1910 г.  \r\nВ София е закрит Славянски събор (Втори подготвителен). Той се провежда в дните между 24 - 27 юни в Народния театър. Организиран е конгрес на политически и научни дейци от славянските страни. Съборът се организира по предложение на С. С. Бобчев, който е председател на Славянското дружество в България, с подкрепата на Народната и Прогресивнолибералната партия. Присъстват руски, сърбохърватски, словенски, чешки и полски представители. Делегатите издигат идеята за политическо единство между славяните, изградено върху културно - икономическото сближаване. Стремежът към солидарност не се прилага на практика поради изострените междудържавни отношения след Балканската война 1912 г.–1913 г. 1898 г.  \r\nВ Пловдив е учреден Семинарски съюз (на завършилите духовните семинарии) с председател Христо Въргов. 1884 г.  \r\nСъстои се откриване на IV ОНС. Председател: Петко Каравелов (до 30 юни), Ст. Стамболов (30 юни - 1 септември) и Георги Живков (от 1 септември 1886 г.) - всичките крайни либерали. 1877 г.  \r\nВ хода на Руско-турската война под командването на ген. Михаил Драгомиров Четиринадесета пехотна дивизия осъществява успешен десант в района на Свищов. \r\nМихаил Иванович Драгомиров е роден на 8 ноември 1830 г. Той е руски военен деец, генерал от пехотата. По време на Руско - турската освободителна война 1877 г. - 1878 г. командваната от него Четиринадесета пехотна дивизия първа форсира р. Дунав между Зимнич и Свищов и осигурява плацдарма за дебаркирането на останалите части от руската армия на българския бряг. По - късно участва в отбраната на Шипченския проход, където е ранен. След войната се занимава с преподавателска дейност, командва войските на Киевския военен окръг .Умира на 15 октомври 1905 г. На тази дата са родени: 1929 г.  \r\nРоден е Доньо Петров Донев - български художник и режисьор. Той завършва Художествената академия в София. Режисьорският му дебют, съвместно с Тодор Динов, е \"Дует\" (1961 г.), а първият му самостоятелен филм е \"Приказка\" (1962 г.). Доньо Донев създава много филми и като художник. Той е автор на първия български пълнометражен анимационен филм \"И ги нарекоха Монтеки и Каполети\" (1985 г.). Заснел е също \"Цирк\" (1962 г.), \"Кравата, която …” (1967 г.) (съвместно с Христо Топузанов), \"Тримата глупаци\" (1971 г.), \"Умно село\" (1972 г.), \"Тримата глупаци ловци\" (1972 г.), \"Дефакто\" (1973 г.), \"Тримата глупаци и кравата\" (1973 г.), \"Лъвът\" (1975 г.), \"Мнима работа\" (1977 г.), \"Тримата глупаци и глупачката\" (1977 г.), \"Тримата глупаци педагози\" (1980 г.), \"Тримата глупаци рибари\" (1983 г.), \"Пардон\" (1984 г.), \"Вълча сюита\" (1987 г.), \"Тримата глупаци в ресторанта\" (1988 г.), \"Бон апетит\" (1990 г.), \"Хамлет\" (1994 г.), \"Вагнер\" (1998 г.; като актьор). 1929 г.  \r\nРоден е Александър Джеров – български политик. Завършва Втора мъжка гимназия в София и право в Софийския университет \"Свети Климент Охридски\". Доктор по международно частно право. Професор по вещно право. Адвокат в продължение на повече от 30 години. Юрисконсулт на Министерство на благоустройството от 1966 до 1973 г. Декан на Департамента по право в Нов български университет от 1993 г. Професор в Специализирания научен съвет по правни науки от 1994 г. Има множество публикации и издадени книги на юридическа тематика. Член на Радикалдемократическата партия в България (РДП) от 1989 г. Заместник-председател на РДП от 1993 г. до 1995 г. Депутат в VІІ Велико народно събрание и председател на Парламентарната законодателна комисия. Депутат в ХХХVІ Обикновено народно събрание и председател на Парламентарната законодателна комисия в ХХХVІ ОНС. От ноември 1996 г. става член на Демократическата партия. Депутат в ХХХVІІ ОНС (Парламентарна група на Народен съюз - БЗНС, ДП). Заместник-председател на Парламентарната правна комисия в ХХХVІІ ОНС. Заместник- председател на Демократическата партия. Представител на България в \"Комисията за демокрация чрез право\" към Съвета на Европа. Депутат от Благоевград в ХХХVІІІ ОНС (Парламентарна група на Народен съюз - БЗНС, ДП). Заместник-председател на ротационен принцип на ХХХVІІІ ОНС и заместник-председател на Парламентарната комисия по правни въпроси и законодателство срещу корупцията. Заместник-ръководител на Делегацията в Парламентарната асамблея на Организацията за сигурност и сътрудничество в Европа. 1879 г.  \r\nРоден е Атанас Илиев Кирчев - български драматичен артист. Учи драматическо изкуство в Петербург и Берлин. Атанас Кирчев е един от първите артисти на “Сълза и смях”. Изгражда запомнящи се образи - Тетерев (“Еснафи” от Горки), лорд Горинг (“Идеалният мъж” от О. Уайлд), Дяволът (в едноименната драма на Молнар), Свещеникът (“Младост” от Халбе), Борислав (в едноименната драма от Ив. Вазов), Драгой (“Искам да живея” от Н. Г. Данчов) и др. Умира на 5 ноември 1912 г., в гр. София. 1850 г.  \r\nВ Сопот е роден \"Патриархът на българската литература\" Иван Вазов (1850 - 1920). Вазов е писател, поет, драматург, публицист, почетен член на БАН (1921), почетен доктор на филологическите науки. Брат на офицерите от Българската армия Георги Вазов и Владимир Вазов. Учи при Партений Белчев и Ботьо Петков, а след това в Пловдивската гимназия. През 1870 г. е изпратен в Румъния да практикува търговия при чичо си, но бяга в Браила, където попада в средите на българските хъшове. В периода 1872 - 1873 г. учителства в България. През 1875 г.става член на революционния комитет в Сопот. След избухването на Априлското въстание 1876 г. емигрира през Цариград в Румъния. Първата му стихосбирка е \"Пряпорец и гусла\" (1871), последвана от \"Тъгите на България\" (1877). През Руско-турската война (1877 - 1878) пише трета стихосбирка \"Избавление\". След Освобождението се премества в Пловдив, където развива активна обществено-политическа и публицистична дейност. Заедно с Константин Величков описва в продължение на 5 год. в-к \"Народний глас\", главен редактор е на сп. \"Наука\", съставител на литературното сп. \"Зора\" (1885). Отново с К. Величков участва в съставителството на двутомната \"Българска христоматия\" (1884). От това време са поетичният цикъл \"Епопея на забравените\", повестта \"Чичовци\" и др. През есента на 1886 г. напуска България и се установява в Одеса. През 1894 г. излиза романът \"Под игото\", последван от драмата \"Хъшове\" (1894) и романа \"Нова земя\" (1896). От 1889 г. живее в София. Издава сп. \"Денница\". От 1897 до 1899 г. е министър на народната просвета в кабинета на Константин Стоилов. По време на войните създава високопатриотични песни, с които възпява героизма на българския войник. Автор е на многобройни пътеписи, есета, статии и исторически повести. Носител на ордена \"Св. равноапостоли Кирил и Методий\" (1920). Произведенията му са преведени на ок. 50 езика. \r\nИван Вазов умира на 22 септември 1921 г. в София. На тази дата умират: 1997 г.  \r\nУмира литературоведът Боян Димитров Ничев (1930 - 1997). Доктор на филологическите науки (1980). Роден е на 6 януари 1930 г. в гр. Берковица. Завършва българска филология в СУ “Св. Климент Охридски” през 1952 г. Защитава кандидатска дисертация на тема \"Реализмът на Бранислав Нушич\". От 1957 г. работи в Института за литература при БАН. Става професор през 1981 г. Завежда отдел \"Теория, критика и изкуство\" в сп. \"Септември\" от 1967 до 1980 г. Изследователските му интереси са в областта на българското и славянското литературознание. Автор на литературни портрети на български писатели. Съчинения: \"Димитър Талев. Литературен - критически очерк\" (1961), \"Бранислав Нушич\" (1962), \"Национална съдба и литература\" (1968), \"Увод в южнославянския реализъм. От фолклор към литература в естетическия развой на южните славяни през ХVIII и ХIХ в.\" (1971), \"Литературни портрети и проблеми\" (1972), \"Пътят на българската проза към крупни епични форми\" (1974), \"Съвременният български роман\" (1978), \"Критика и литературна история\" (1980), \"Вапцаров, или Нашият поетичен диалог със света\" (1989) и др. 1975 г.  \r\nУмира Георги Енев Боршуков - български журналист, автор на многобройни проучвания из историята на българската журналистика. Геoрги Боршуков е роден на 16 март 1903 г. в Казанлък. Следва инженерство във Виена (1923 - 1925 г.). Завършва Юридическия факултет на СУ “Св. Климент Охридски през 1926 г. Специализира в Париж (1936 г.). Главен редактор е на в.\"Дъга\" (1934 - 1944 г.). Доцент по журналистика в СУ “Св. Климент Охридски” (1954 г.), професор - 1959 г. Ръководител на катедрата по журналистика в СУ “Св. Климент Охридски” 1965 - 1970 г. Негови съчинения са: \"Новата организация на света\" (1945 г.), \"Социалистическият печат в България. Том I\" (1946 г.), \"Оформяне и производство на вестник\" (1957 г.), \"История на българската журналистика\" (1965 г.). 1967 г.  \r\nУмира Георги Петров Генов - български политически деец, юрист и общественик. Той е роден на 15 март 1883 г. в гр. Котел. Завършва право в СУ “Св. Климент Охридски” през 1912 г. Специализира Международно право в Париж и Рим (1913 - 1915 г.). Професор по Междудържавно и международно право в СУ “Св. Климент Охридски” (1925 - 1944 г.). В периода 1937 - 1938 г. е ректор. Привърженик е на Радикалната партия. Георги Генов е един от редакторите на в. \"Радикал\" (1934 г.), главен редактор на \"Междудържавно право\" (1940 г.). Негови съчинения са: \"Вмесването в междудържавното право\", \"Обществото на народите\" (1920 г.), \"Положението на християните в Турция според мохамеданското право\" (1922 г.), \"Източният въпрос. Политическа и дипломатическа история\", в 2 ч. (1924 - 1926 г.), \"Ньойският договор и България\" (1935 г.), \"Дипломатическо и консулско право\" (1937 г.), \"Организация на мира. Универсалност, регионални съобщения и двустранни договори\" (1937 г.), \"България и Обществото на народите\" (1938 г.), \"България и Европа. Сан Стефано и Берлин - 1878\" (1940 г.), \"Правното естество на междудържавните договори и тяхната мирна ревизия\" (1940 г.) и др. 1870 г.  \r\nУмира Добри Войвода - български хайдутин. Той е роден през 1825 г. в гр. Копривщица. Действа заедно с Ангел Войвода. От 1860 г. е байрактар при Лефтер Войвода. След 1868 г. предвожда своя дружина в Карловско и Казанлъшко. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.06.27", "title": "Денят 27 юни в българската история"}
{"url": "http://www.focus-news.net/news/2019/06/27/2674339/afp-si-dzinpin-pristigna-v-osaka-za-sreshtata-na-g-20.html", "text": "Държавният глава на Китай Си Дзинпин пристигна в японския град Осака в навечерието на срещата на върха на Г-20, която вероятно ще бъде доминирана от темата за търговския спор между Пекин и Вашингтон, предава  AFP . \r\nОчаква се Си Дзинпин да проведе преговори с президента Доналд Тръмп в кулоарите на двудневната среща, която започва в петък. Според анализаторите временното „примирие“ е по-вероятно от постигането на пробив. \r\nВ рамките на деня Си Дзинпин ще се срещне с японския премиер Шинзо Абе. Тереза Герова", "date": "2019.06.27", "title": "AFP: Си Дзинпин пристигна в Осака за срещата на Г-20"}
{"url": "http://www.focus-news.net/news/2019/06/27/2674344/natsionalniyat-literaturen-muzey-otkriva-izlozhba-posvetena-na-110-godishninata-ot-rozhdenieto-na-dimitar-dimov.html", "text": "От 11.00 часа, в Национална библиотека „Св. св. Кирил и Методий“ ще бъде открита изложбата на Националния литературен музей „Димитър Димов в писма и спомени“, посветена на 110-годишнината от рождението на писателя, съобщават от  Националния литературен музей . Изложбата съдържа 16 документални пана, представящи различни моменти от биографията на Димитър Димов – семейство, ученически и студентски години, професионално развитие, пътувания, приятелства, обществена дейност и др.  \r\nДимитър Димов е от онези значими творци, чиито имена остават завинаги записани на страниците на българската литературна история. Затова всеки спомен за него ни е много ценен. Още повече, че той самият не ни е оставил свои мемоари. Затова извън сухите биографични факти за живота на Димитър Димов, авторите на изложбата надникват отвъд онази стъклена стена, която сам приживе писателят е поставял между себе си и останалия свят и представят образа на неговата личност чрез спомените на другите – на хората, които са го познавали, които са били негови приятели и почитатели, на колегите му, на онези, които е обичал и които са го обичали. \r\nБогатият и прецизно подбран архивен материал – снимки, ръкописи, кореспонденция, спомени дава възможност на публиката да усети както духа на времето, в което Димитър Димов живее и твори, така и да надникне през очите на другите и сам свободно да изгради неговия образ за себе си. Безспорно, за всеки човек този образ ще бъде по своему различен, но неизменно ще се доближава до общата представа за една изключително скромна, талантлива и работоспособна личност.  \r\nАвтор на изложбата е д-р Милена Катошева, гл. уредник на къща музей „Димитър Димов“, художествено оформление – Ивелина Велинова. \r\nЕкспозицията, която може да бъде посетена до 7 юли 2019 г., е допълнена и обогатена с оригинални експонати – лични вещи на Димитър Димов, ценни издания от неговата богата библиотека, ръкописи, кореспонденция, които се съхраняват във фонда на къща музей „Димитър Димов“ към Националния литературен музей. \r\nНа официалното откриване на изложбата приветствие към гостите ще отправят директорите на двете институции – доц. д-р Красимира Александрова (НБКМ) и Атанас Капралов (НЛМ). Слово за Димитър Димов ще произнесе доц. д-р Георги Цанков. Ще бъдат представени откъси от текстове на Димитър Димов, в изпълнение на актьора Стоян Чобанов, а гостите ще имат възможността да се насладят и на изпълненията на класическа китара на доц. д-р Росен Балкански (Национална музикална академия „Проф. Панчо Владигеров“).", "date": "2019.06.27", "title": "Националният литературен музей открива изложба, посветена на 110-годишнината от рождението на Димитър Димов"}
{"url": "http://www.focus-news.net/news/2019/06/27/2674332/pazardzhik-vodosnabditelnoto-druzhestvo-v-strelcha-shte-izvarshi-hiperhlorirane-na-vodata.html", "text": "Водоснабдителното дружество в Стрелча ще извърши хиперхлориране на водата, съобщиха от  Община Стрелча . Във връзка с падналите дъждове, влошеното качество на водата и почистването на водопроводните съоръженията, в дните от 27 до 29 юни 2019 г. (четвъртък, петък и събота) включително, ще бъде извършено хиперхлориране на водовземните съоръжения, довеждащия водопровод, съоръженията в пречиствателната станция и вътрешната мрежа на град Стрелча. През периода на дезинфекция и обеззаразяване водата ще бъде негодна за пиене.", "date": "2019.06.27", "title": "Пазарджик: Водоснабдителното дружество в Стрелча ще извърши хиперхлориране на водата"}
{"url": "http://www.focus-news.net/news/2019/06/27/2674327/parlamentat-shte-razgleda-na-parvo-chetene-zakonovi-promeni-za-liberalizatsiya-na-pazara-na-priroden-gaz.html", "text": "Парламентът ще разгледа на първо четене промени в Закона за енергетиката. Това предвижда  проектопрограмата за работа на Народното събрание . Измененията целят създаване на ефективна либерализация на пазара на природен газ и установяване на ликвиден пазар. По този начин ще бъде създадена конкурентна среда за добивните предприятия, търговците и потребителите, които ще сключват сделки на организирано място за търговия с ясни и единни правила и справедлива цена. Чрез промените се дава възможност на търговците да реализират допълнителни количества в качеството им на участници, формиращи пазара (маркетмейкъри). Въвежда се и програмата \"gas release\", чрез която общественият доставчик освобождава определени количества газ, съответстващи на определен процент от потреблението за всяка предходна година, с цел по-конкурентен пазар на природен газ. \r\nДепутатите ще гласуват на първо четене и Законопроект за марките и географските означения. В него е разписана процедурата по регистрация на марки и географски означения, опозиция, обжалване на решенията по опозиции, заличаване и отменяне. Създава се и правна възможност за регистрация на колективна и сертификатна марка. \r\nНародното събрание ще разгледа на първо четене и промени в Закона за посевния и посадъчния материал. С тях се въвежда минимален срок от десет работни дни за отстраняване на нередовности по всички видове заявления, които се подават и за които досега такъв срок не е бил предвиден. Предвижда се всеки производител да води книга за произхода и количеството на посевния и посадъчния материал, който произвежда.", "date": "2019.06.27", "title": "Парламентът ще разгледа на първо четене законови промени за либерализация на пазара на природен газ"}
{"url": "http://www.focus-news.net/news/2019/06/27/2674346/todor-baychev-bsp-gerb-i-dps-opitaha-da-ubiyat-preferentsiyata-sega-i-demokratsiyata.html", "text": "ГЕРБ и ДПС опитаха да убият преференцията, сега и демокрацията. За съжаление децата в политическия брак между ГЕРБ и ДПС винаги са мъртво родени. Тъй като не се справиха с борбата с корупцията, те я узакониха чрез отвореното финансиране на партиите. Това заяви народният представител от ПГ на „БСП за България“ Тодор Байчев пред БСТВ, съобщиха от пресцентъра на  БСП . Байчев се обяви за намаляване на субсидията, но в разумни граници. „Няма как да продължи да съществува политическата система без нормално финансиране. Големите партии ще се затруднят да функционират, малките ще изчезнат”, отбеляза народният представител. \r\nТой коментира решението на КПКОНПИ, че всички замесени в „Апартаментгейт” са невинни. ”Ако не бяха виновни, защо си подадоха оставките. Ако моралът е толкова силен, не трябва да го проявяват след като са съгрешили”, обясни Байчев и изрази опасения, че има нещо задкулисно, което не излиза наяве. \"КПКОНПИ не можа да докаже произхода на средствата на управляващите. Избраха Пламен Георгиев, за да може да ги покрие - така и стана”, завърши Тодор Байчев и поясни, че председателят на органа е трябвало да бъде назначаван от президента, а не от управляващите.", "date": "2019.06.27", "title": "Тодор Байчев, БСП: ГЕРБ и ДПС опитаха да убият преференцията, сега и демокрацията"}
{"url": "http://www.focus-news.net/news/2019/06/27/2674345/stara-zagora-e-domakin-na-natsionalno-uchenichesko-sastezanie-po-zashtita-pri-bedstviya-pozhari-i-izvanredni-situatsii-2019.html", "text": "От 09.00 часа в парк „Пети октомври” в Стара Загора ще се проведе Националния етап на ХVІІ-то ученическо състезание \"Защита при бедствия, пожари и извънредни ситуации” – 2019. Това съобщиха от пресцентъра на  Община Стара Загора .  \r\nПредставителни отбори от всички области ще премерят сили като демонстрират знания, умения, съобразителност и бързина за действия при земетресение, наводнение, пожари, химическа авария и оказване на първа до лекарска помощ.  \r\nИнициативата е част от Националния календар за извънучилищни дейности на Министерството на образованието и науката за учебната 2018/2019 г. Организатор на проявата е Главна дирекция „Пожарна безопасност и защита на населението” – МВР и Национален дворец на децата – МОН, в партньорство с Община Стара Загора и Български червен кръст – Стара Загора. Целите на състезанието са да се проверят нивото на придобитите от учениците знания и навици за действие при природни бедствия, пожари и промишлени аварии през основния курс на обучение в училище, да възпитава състезателите в чувство на другарска взаимопомощ и работа в екип при възникване на кризисни ситуации, да популяризира обучението за действие при извънредни ситуации.", "date": "2019.06.27", "title": "Стара Загора е домакин на национално ученическо състезание по „Защита при бедствия, пожари и извънредни ситуации” – 2019"}
{"url": "http://www.focus-news.net/news/2019/06/27/2674347/denyat-27-yuni-v-svetovnata-istoriya.html", "text": "На тази дата през 1996 г. в Исландия са разрешени хомосексуалните бракове. \r\nПрез 1893 г. има срив на Нюйоркската стокова борса в резултат от сериозния упадък на Американската икономика през същата година. Това е най-лошата икономическа криза дотогава. Икономистите не са единодушни по въпроса каква е причината. Периода е белязан от огромна безработица (между 12% и 18%) и масови фалити – затворени са над 15 000 предприятия и 5000 банки.   2017 г. \r\nМасивна кибератака засяга компютри в над 64 държави. 2017 г. \r\nЕвропейската комисия налага рекордна глоба от 2.42 млрд. евро за антитръстовата политика на интернет гиганта Google, за която се твърди, че манипулира резултатите от търсенето. 2017 г. \r\nFacebook съобщава, че социалните й медийни услуги вече имат 2 милиарда редовни потребители, повече от една четвърт от населението на света. 2014 г.  \r\nСветовната здравна организация предупреждава за увеличен риск от Ебола в Западна Африка. 2013 г.  \r\nМинистър-председателят на Либия Али Зейдан уволнява министъра на отбраната заради нестихващите военни стълкновения в страната. 2012 г.  \r\nРадикалните ислямисти в Мали завземат Гао, изтласкайки туарегите от „Националното движение за освобождение на Азавад“. 2011 г.  \r\nВ Пном Пен започва съдебен процес срещу лидерите на „Червените кхмери“. 2006 г.  \r\nИталианското правителство в качеството си на депозитар на основните договори на Европейския съюз приема ратифицирания от Литва на 30 март Договор за присъединяване на България и Румъния към ЕС. 2006 г.  \r\nБелгийският парламент на френската общност ратифицира единодушно Договора за присъединяване на България и Румъния към Европейския съюз.  2006 г.  \r\nФренското Народно събрание ратифицира единодушно Договора за присъединяване на България и Румъния към Европейския съюз.. 1997 г.  \r\nВ САЩ първият музикален автомат (jukebox) е продаден за 45 903 долара. 1996 г.  \r\nВ Исландия са разрешени хомосексуалните бракове. 1994 г.  \r\nГлин Велф от Калифорния се жени за 28-ми път и влиза в книгата „Гинес” като рекордьор. 1991 г.  \r\nЮгославски войски - танкове и авиация - преминават в Република Словения. 48 часа по-рано (на 25 юни 1991 г. ) Словения обявява независимостта си от СФР Югославия. Словения е съюзна република в състава на СФР Югославия от 1945 г. \r\nРепублика Словения е държава в Югозападна Европа, обхващаща Юлиевите Алпи и басейните на реките Драва и Сава. Столица и е Любляна. На 1 декември 1918 г. след разпадането на Австро-Унгария част от Словения влиза в състава на Кралството на сърби, хървати и словенци (от 1929 г. Югославия), като част от словенските територии остават в Италия и Австрия. След Втората световна война (1945 г.) Словения е една от републиките на Федеративна народна република Югославия (от 1963 г. Социална федеративна република Югославия). Според Лондонското споразумение от 1954 г., което Югославия сключва с Великобритания, САЩ, Франция и Италия, територията на Триест е разделена, като градът с пристанището е даден на Италия, а по-голямата част с прилежащата му област - на Словения. През 1990 г. на власт идва опозиционната коалиция ДЕМОС и за президент е избран М. Кучан (преизбран 1992 и 1997 г. ). На 25 юни 1991 г. след референдум е обявена независимостта на Словения (призната от международната общност от 1992 г.). На 27 февруари 1997 г. е сформирано правителство с министър -председател Янез Дърновшек. През 1992 г. Словения става член на ООН. 1985 г.  \r\nЗа първи път е отбелязан Световният ден на риболовците. Чества се от 1985 г. по решение на Международната конференция по регулиране и развитие на риболова, проведена през юли 1984 г. 1978 г.  \r\nСАЩ изстрелват първия в света океанографски спътник. 1978 г.  \r\nВ дните между 27 - 29 юни в Букурещ се провежда Тридесет и втора сесия на Съвет за икономическа взаимопомощ (СИВ). Одобрени са дългосрочните целеви програми за сътрудничество между страните - членки. \r\nСъветът за икономическа взаимопомощ е междуправителствена организация за икономическо и научно - техническо сътрудничество. Основан е през 1949 г. от България, Полша, Румъния, СССР, Унгария и Чехословакия. По - късно се присъединяват Албания (до 1961 г.), ГДР, Монголската народна република, Куба, Виетнам. Съществува до 1991 г. На проведената през 1991 г. на 27 юни 46. сесия в Будапеща СИВ взема решение да се саморазтури. 1967 г.  \r\nВ Барклейс банк се появява първият банкомат, въпреки че това не е съвсем вярно – първият банкомат е измислен през 1939 и е инсталиран в Градската банка на Ню Йорк. 6 месеца по късно обаче е махнат поради ниския интерес. \r\nБанкоматът от 1967 г. отначало приемал само еднократни жетони или ваучери. Банкоматите не получили широко разпространение чак до средата на 80-те години. 1950 г.  \r\nСАЩ изпраща войски в Корея. Корейската война е конфликт между Северна Корея и Южна Корея, продължил от 25 юни 1950 до 27 юли 1953 (това е датата на прекратяване на огъня; войната официално не е прекратена). Това е първият горещ конфликт в рамките на Студената война, като сблъсък между САЩ и техните съюзници от ООН и комунистическите сили Китай и СССР. Основните съюзници на Южна Корея са САЩ, Канада, Австралия и Великобритания, въпреки че много други държави изпращат свои войски. Съюзници на Северна Корея са Китай, който предоставя военни сили, и Съветския съюз, който изпраща военни съветници и военни пилоти, както и оръжие за китайските и севернокорейски войски. \r\nОще в края на Втората световна война съветската армия освобождава от японците целия Корейски полуостров. Съветската армия заема северната част (Северна Корея), а САЩ – южната част (Южна Корея). \r\nВойната започва с нападение на севернокорейската армия, защото Ким Ир Сен смята, че само с война двете Кореи могат да се обединят. Съветът за сигурност на ООН взема решение да подпомогне Юга, в момент, когато СССР бойкотира работата му и не може да наложи вето. ООН, с решаващото участие на САЩ, оказва помощ на Южна Корея, като отблъсква Северна Корея до границите на Китай. За първи път в историята севернокорейците прилагат масово промиване на мозъците на американски военнопленници, метод, невиждан до тогава. \r\nКорейската война се характеризира с нечуваните жестокости, както между военни, така и между цивилни. Десетки хиляди са убити по политически причини. От страх от укрити комунистически шпиони Американската армия убива хиляди бежанци. Южнокорейската полиция без съд екзекутира десетки хиляди по подозрение че са “симпатизанти на комунизма”. Конфликтът е вдъхновил много произведения на изкуството, най-известното от които е картината “Корейското клане” на Пикасо (1951 г.), която обрисува жестокостите на военните над цивилните. Филмът “Манджурският кандидат” от 1962 г. разказва как СССР използва методи за промиване на мозъка и хипноза над пленени американски войни. Преработката от 2004 г. описва подобен сюжет, но действието се развива по време на Войната в Персийският залив. 1954 г.  \r\nСССР пуска в експлоатация първата в света промишлена атомна електроцентрала, разположена край град Обнинск, недалеч от Москва. \r\nАтомната електроцентрала (АЕЦ) произвежда електричество с енергията от разпада на атомното ядро, в условията на контролирана верижна реакция. Мощностите им са от 40 Мегавата (МВт) до над 1000 МВт. \r\nПървият в света ядрен реактор е пуснат в Чикаго в края на 1942 г. година. Съветският Съюз започва проектирането на първата атомна електростанция едва след 1949 г. На 27 юни 1954 г. са направени първите обороти на турбината на първата АЕЦ в гр. Обнинск. Днес за най-развита се смята ядрената енергетика във Франция, където АЕЦ произвеждат над 70% от цялата електроенергия. Въпреки очевидните недостатъци и възможности за аварии, АЕЦ има много положително качества, най-важното от което е практически нулевите емисии - АЕЦ не замърсява въздуха. Друго преимущество на АЕЦ е относително ниската цена и големите резерви на горивото (понеже използва малко гориво). 1945 г.  \r\nСъветското правителство взема решение да изтегли войските си от Чехословакия. \r\n1944 г. \r\nЗапочва масово депортиране на българи, арменци и гърци от Крим в източните райони на СССР. \r\nНа 2 юни 1944 г. Сталин подписва постановление № 5984 на Държавния комитет за отбрана за “допълнително изселване от територията на Крим на 37 000 души, сътрудници на немците, от българите, гърците и арменците” \r\nЗа два дни в края на юни са изселени 12 422 българи, 15 040 гърци и 9 919 арменци. В операцията участват 23 000 военни от войските на НКВД и около 9000 души от оперативния състав на органите на НКВД-НКГБ. \r\nНа 5 юли 1944 г. Берия докладва, че изселването на кримските народи е успешно завършено. \r\nСпецпреселниците нямали право да напускат мястото на принудителното си заселване без разрешение на местния комендант на НКВД, което се третирало като бягство и за него се носела криминална отговорност. \r\nОт ноември 1948 г. българите, както и повечето от другите депортирани народи и етнически групи получават статут на “выселенцы” - заселени за вечни времена в новите места. \r\nПрез лятото на 1954 г. са премахнати някои от ограниченията на “спецзаселниците”. Те вече можели да се придвижват в пределите на съответните републики или области и трябвало да се отчитат в комендатурите само веднъж годишно, а не на всеки три дни. \r\nНа 27 март 1956 г. президиумът на Върховния съвет на СССР възстановява гражданските права на кримските българи, арменци и гърци. Освобождаването от принудителното заселване обаче не им давало право да се завърнат в Крим. Отнетата при депортацията собственост също не е възстановена. Ограниченията за местожителство на кримските немци, гърци и българи са премахнати на 3 ноември 1972 г. В действителност кримските народи започват да се завръщат легално в Крим едва след 1990 г. 1941 г.  \r\nПо време на Втората световна война (1939-1945 г.) Унгария обявява война на СССР. 1936 г.  \r\nВ СССР са забранени абортите. 1929 г.  \r\nВ Ню Йорк за пръв път в света е излъчена цветна телевизия. 1905 г.  \r\nНа борда на руския броненосец \"Потьомкин\" избухва бунт на моряците от Черноморския флот. На това събитие режисьорът Сергей Айзенщайн посвещава своя филм. 1898 г.  \r\nПриключва първото самостоятелно околосветско пътешествие на канадския мореплавател и пътешественик Джошуа Слокъм. Слокъм е роден на 20 февруари 1844 г. На 12 години бяга от семейството си и започва да си вади прехрана като моряк по риболовни кораби. През 1865 г. приема американско гражданство. На 24 април 1895 г., от Бостън започва околосветското му пътешествие. След повече от три години, на тази дата Слокъм пристига в Нюпорт, след като е пропътувал повече от 74 000 км. На следващата година издава книгата си “Да пътуваш сам около света”, което се счита за класически пътепис. През 1909 г. изчезва безследно около река Ориноко. През 1924 г. официално е обявен за мъртъв. \r\nСлокъм има много последователи. През `60-те години на ХХ век френският моряк Бернард Моьтисьо кръщава 12-метровата си лодка Джошуа. Животът му е описан в книгата “Пътуване на душата” от Камерън Ройс Джес. На негово име е кръстена и реката Слокъм в Дартмаут, Масачузетс. 1893 г.  \r\nСрив на Нюйоркската стокова борса в резултат от сериозния упадък на Американската икономика през същата година. Това е най-лошата икономическа криза дотогава. Икономистите не са единодушни по въпроса каква е причината. Периода е белязан от огромна безработица (между 12% и 18%) и масови фалити – затворени са над 15 000 предприятия и 5000 банки. Трудните времена, депресията и утопичните настроения са обезсмъртени в книгата на Франк Бауъм “Магьосникът от Оз”, който е пълен с политически алегории и метафори от това време. 1806 г.  \r\nБритански армии превземат Буенос Айрес. \r\nБитката е част от Британската инвазия на Рио де ла Плата – неуспешен опит на Британия да превземе Испанските колонии около реката Рио де ла Плата в Южна Америка. Британските армии срещнат силна съпротива от страна на местното население, което е не по-малко доволно от тяхното присъствие, от колкото от испанското. Това е една от първите крачки към независимост. \r\nНа 12 август 1806 г. Буенос Айрес е отвоюван обратно. Междувременно британците превземат Монтевидео, на 3 февруари. \r\nНа 5 юни следващата година пристигат подкрепления от Британия, и британците отново опитват да превземат Буенос Айрес. След яростната съпротива от страна на местното население британската армия претърпява огромни загуби, и на 7 юли 1807 г. е подписано примирие, според което Англия оттегля всички свои войски от района на Рио де ла Плата, и освобождава Монтевидео. \r\nСлед серията битки без никаква помощ от страна на Испания (испанският крал бил заловен от Наполеон), идеята за независимост на колониите изглеждала все по реална. 3 години по-късно избухва Майската революция, първият реален опит за независимост, прелюдия към Декларацията за независимост на Аржентина през 1816 г. 1787 г.  \r\nЕдуард Гибън завършва класическия си труд “Залез и упадък на Римската империя”. \r\nРоденият на 27 април 1737 г. историк, завършва през 1787 г. една от най - влиятелните книги от епохата на Просвещението – “Залез и упадък на Римската империя”. Книгата се занимава с причините за завладяването на Константинопол от рицарите на ІV Кръстоносен поход (1202 - 1204 г.). Няколко поколения образовани европейци от ХVІІІ в. насетне са формирали своята представа за случилото се въз основа на прочутото описание, което Едуард Гибън прави в своята книга. Именно Гибън обявява присъдата, която дълго време пречи на обективната интерпретация на събитията: Римският папа и Католическата църква целенасочено били замислили и реализирали свой план, в центъра на който е унищожаването на Константинопол, за да си осигурят световно господство. Тази умишленост в действията на Католическата църква срещу Римската (Ромейската) империя, симптоматичен епизод от която се явява разграбването на Константинопол, е ключова теза на Гибън: “залезът и упадъкът на Римската империя” се дължали според Гибън на покварата и корупцията на Църквата, която целенасочено присвоява или за себе си, или за своите прелати, символическите и материалните ресурси на империята. Подобни обвинения в корупция срещу Църквата са отправени систематично и през Средновековието и през Новото време. Никога преди Гибън обаче те не са били олицетворявани, нито са оказвали толкова сериозно и дългосрочно влияние върху ценностите и манталитета на цяла и относително млада обществена група - тази на светското общество. 1693 г.  \r\nВ Лондон излиза първото в света женско списание \"Ladies Mercury\". 1615 г.  \r\nЧаят за първи път е доставен в Европа. 678 г.  \r\nСв. Папа Агатон се възкачва на папския трон. \r\nАгатон (вероятно 577 – 10 януари 681) е грък, роден в Сицилия в богато набожно семейство. След смъртта на родителите си се отказва от наследство и става монах в манастир близо до Палермо. Въпреки, че не е ясна точната година на раждането му, се говори, че по време на избирането му за папа е бил на 100 години. Агатон е първият папа, който полага клетва при избирането си. На тази дата са родени: 1983 г.  \r\nРодена е Алсу (псевдоним на Алсу Сафина) - руска поппевица от татарски (волжко - български) произход. Тя живее и работи в Лондон, където бързо печели популярност - нейни клипове се излъчват по МТV. Има дует с Енрике Иглесиас. Алсу пее на руски, английски и татарски език. 1955 г.  \r\nРодена е френската актриса Изабел Аджани. През 1969 г. още докато е в гимназията Корбевоа, Бернар Тублан-Мишел я открива и й предлага главната роля в своя филм “Малкия Буня”. \r\nАнджани играе в телевизионния спектакъл “Училище за жени” по Молиер, а след това работи в театъра на Робърт Осейн (1972 – 1974) в Реймс. Поканена е в трупата на “Комеди Франсез”, където й предлагат да сключи 20-годишен договор. \r\nВ историята на френското кино Аджани стои редом до Катрин Деньов и Бриджит Бардо. Има три награди “Сезар”, като последната е за филма “Камий Клодел” (1988), който получава и награда “Оскар”. След това актрисата получава предложение да снима в Холивуд. \r\nОт 1996 г. Аджани практически престава да се появява на екрана. 1935 г.  \r\nРоден е Лоран Терзиев (Лоран Чемерзин) – френски актьор. От 1952 г. той работи в театъра, а шест години по - късно и в киното. Снима се във филмите: “Мошениците” (1958 г.), “Бурна нощ” (1959 г.), “Капо” (1959 г.), “Регата в Сан Франциско” (1960 г.), “Не убивай!” (1960 г.), “Ванина Ванини” (1961 г.), “Млечният път” (1969 г.), “Медея” (1969 г.), “Татарската пустиня” (1976 г.), “Кървава сватба” (1980 г.). 1869 г.  \r\nРоден е Ханс Шпеман - германски ембриолог, лауреат на Нобелова награда за физиология и медицина за 1935 г. Учи физика, медицина, ботаника в университетите в Хайделберг, Мюнхен, Вюрцбург. Преподава в университетите в Рощок (1908 - 1914 г.) и Фрайбург (1919 - 1937 г.). В периода 1914 - 1919 г. е директор на Института по биология в Берлин. Изследванията му са съсредоточени в областта на експерименталната ембриология на земноводните. Разработва методи за микрохирургични операции на зародиши на земноводни и създава редица микроинструменти. Установява зависимостта на развитието на една част на зародиша от друга, в частност на централната нервна система от хордата и мезодермата и др. Изследванията му са в основата на формулираната от него теория за “организаторите” на развитието, т. е. части от зародиша, които, диференцирайки се по - рано от другите, въздействат върху тяхното развитие и определят развитието им. Изследванията на Шпеман представляват съществен принос в изучаването на взаимовръзката между частите на развиващия се ембрион, процесите на детерминация и др. Шпеман умира на 12 септември 1941 г. във Фрайбург, Баден. 1859 г.  \r\nРодена е американската учителка Милдред Хил (1859 - 1916). Заедно със сестра си двете са автори на една от най-популярните мелодии в света \"Happy birthday to you\". Тя е замислена като детска песен, по която двете искали да предадат нотите на своите ученици. 1350 г.  \r\nРоден е Мануил II Палеолог - византийски император в периода 1391 - 1425 г. По време на управлението му значителна част от територията на Византийската империя е завзета от османските турци и Мануил Палеолог става васал на Баязид I. През 1399 - 1403 г. Мануил Палеолог обикаля Италия, Франция и Англия, за да търси помощ срещу османското нашествие, но получава символична военна подкрепа. След разгрома на турските войски в битката за Анкара (1402 г.) от татаро - монголите на Тамерлан (Тимур) Мануил Палеолог сключва изгоден мир със султан Сюлейман (най - големият син на Баязид I) и укрепява византийските позиции в Пелопонес. Османците му връщат Солун, към империята са присъединени и българските земи около Месемврия (дн. Несебър). Мирните отношения се запазват при управлението на Мехмед I (1413 - 1421 г.), но рязко се изострят с идването на власт на Мурад II, който обсажда Константинопол (1422 г.). Мануил Палеолог моли за мир. През 1424 г. отново се задължава да плаща данък на турците. Отрича се от престола през 1425 г. в полза на своя син Йоан VIII Палеолог. Мануил II Палеолог умира на 21 август 1425 г. На тази дата умират: 2016 г.  \r\nУмира Карло Педерсоли, познат в киното с псевдонима Бъд Спенсър. Той стана известен от филмите, в които си партнира с колегата си Терънс Хил. Той е първият италианец, който е успял да преплува 100 м. свободен стил за време под 1 минута. 1963 г.  \r\nУмира Джон Морис Кларк - американски икономист, доктор по философия (1910 г.). Той е роден на 30 ноември 1884 г., в Хортхемптън, Масачусетс. От 1908 г. е преподавател в редица колежи, през 1915 - 1926 г. - в Чикагския университет, от 1926 г. е професор по икономика в Колумбийския университет в Ню Йорк. В периода 1934 - 1954 г. сътрудничи в редица правителствени учреждения на САЩ. Активен защитник на държавното регулиране на икономиката, особено в областта на антикризисните мероприятия. Взема участие в разработката на теорията за дифузията на изгодата, според която резултатите от икономическия прогрес трябва да се разпределят равномерно между всички класи на обществото. 1959 г.  \r\nУмира Джовани Пастроне - италиански режисьор, един от основоположниците на италианското кино. Той работи под псевдонима Пиеро Фоско. Роден е на 11 септември 1883 г. Участва в създаването на кинофабрика в Торонто; ръководител на кинофирмата \"Итала\". Немите му суперпродукции са принос в изразно - техническите възможности на киното като използване на фарт, разсеяна светлина, грандиозни декори (\"Кабирия\", 1914 г.). Филмография: \"Падането на Троя\" (1910 г.), \"Огънят\" (1915 г.), \"Кралска тигрица\" (1916 г.), \"Хеда Габлер\" (1919 г.), \"Сираците\" (1923 г.). 1912 г.  \r\nУмира Николай Григорович Столетов - руски генерал от пехотата (1898 г.). Той е роден на 1 ноември 1834 г. във Владимир, Русия. Завършва Физико - математическия факултет в Москва и Военната академия в Санкт Петербург. Участник е в Кримската война (1853 - 1856 г.) .Основал е гр. Кисловодс. Ръководи Амударянската научна експедиция. През Руско - турската война (1877 - 1878 г.) е командир на Българското опълчение. През юли - август 1877 г. ръководи отбраната на Стара Загора и Шипка, участва в боевете край Шейново (декември 1877 г.). По - късно служи в Русия като командир на бригада, дивизия и армейски корпус. От 1899 г. е член на Държавния съвет. 1794 г.  \r\nУмира княз Венцел Антон Кауниц - австрийски дипломат и държавник. Той е роден на 2 февруари 1711 г. Княз Венцел Кауниц сключва Аахенския мир през 1748 г. През 1753 г. е имперски канцлер и в продължение на 30 години ръководи външната политика на Австрия. Привърженик е на съюза с Франция. Присъединява към австрийската корона Галиция и Буковина. 1574 г.  \r\nУмира Джорджо Вазари - италиански художник, архитект, историк на изкуството, представител на маниеризма. Джорджо Вазари е роден на 30 юли 1511 г. в Арецо. Оформя се като архитект и художник под влиянието на Микеланджело. Неговото най-известно произведение е архитектурният ансамбъл Уфици във Флоренция. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.06.27", "title": "Денят 27 юни в световната история"}
{"url": "http://www.focus-news.net/news/2019/06/27/2674348/afp-predi-sreshtata-na-g-20-v-osaka-donald-tramp-opredeli-kato-nepriemlivi-indiyskite-tarifi-za-amerikanskiya-vnos.html", "text": "Държавният глава на САЩ Доналд Тръмп определи като „неприемливи\" митата за американския внос, наложени от Индия, предава  AFP , като пояснява, че съответното лидерът на Вашингтон е отбелязал в навечерието на срещата на върха на Г-20 в Осака, която вероятно ще бъде доминирана от преговори за търговията. \r\n„Очаквам с нетърпение да разговарям с министър-председателя (на Индия Нарендра) Моди относно факта, че Индия, от години с много високи тарифи срещу САЩ, наскоро увеличи митата още повече. Това е неприемливо и тарифите трябва да бъдат премахнати!\", написа американският президент в социалната мрежа „Туитър“. Тереза Герова", "date": "2019.06.27", "title": "AFP: Преди срещата на Г-20 в Осака: Доналд Тръмп определи като „неприемливи“ индийските тарифи за американския внос"}
{"url": "http://www.focus-news.net/news/2019/06/27/2674349/dobrich-izpolzva-se-obhoden-marshrut-prez-selata-kichevo-i-obrochishte-zaradi-ogranichenie-na-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище. Не се извършват ремонтни дейности по републиканската пътна мрежа в областта, предаде кореспондентът на  Радио „Фокус” – Варна . В Добрич интензивно се работи по ул. „Димитър Ковачев“, ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, тихо е, температурата на въздуха е около 19 градуса.  \r\nЖулиета НИКОЛОВА", "date": "2019.06.27", "title": "Добрич: Използва се обходен маршрут през селата Кичево и Оброчище заради ограничение на движението на МПС над 10 тона по път I- 9 в участъка от село Кранево в посока Варна"}
{"url": "http://www.focus-news.net/news/2019/06/27/2674333/evangelos-apostolakis-kam-tuskiya-ministar-na-otbranata-gartsiya-iska-da-izbegne-naprezhenieto-v-egeysko-more.html", "text": "Министърът на отбраната на Гърция Евангелос Апостолакис обясни на турския си колега Хулуси Акар позицията на Атина срещу плановете на Анкара за сондажи край разделения остров Кипър, съобщава електронното издание на ежедневника  Kathimerini , като пояснява, че това се е случило в рамките на преговорите между министрите на отбраната на НАТО, които са в Брюксел за двудневна среща. \r\n„Изказах нашите възражения срещу техните дейности в Изключителната икономическа зона на Кипър и в Егейско море. Повтарям, че искаме мир и сигурност, но по никакъв начин няма да се откажем от защитата на нашите суверенни права”,увери Апостолакис. \r\n„Искаме да избегнем напрежението. Освен това това е целта на преговорите между нашите технически екипи по отношение на мерките за изграждане на доверие“, добави военният министър на Атина. \r\nСрещата между Апостолакис и Акар се проведе на фона на заседание на Националния съвет за външна политика на Гърция, свикано по-рано в сряда за мерките, които Европейският съюз обмисля да предприеме срещу Турция, ако тя продължи с плановете си за сондажи край Кипър. \r\nВъншният министър на южната ни съседка Йоргос Катругалос запозна представителите на страните с инициативите на правителството по въпроса и преговорите в Брюксел. Тереза Герова", "date": "2019.06.27", "title": "Евангелос Апостолакис към туския министър на отбраната: Гърция иска да избегне напрежението в Егейско море"}
{"url": "http://www.focus-news.net/news/2019/06/27/2674350/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус“ . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.06.27", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/06/27/2674354/pregled-na-osnovnite-temi-v-dobrudzhanskiya-pechat.html", "text": "„Община Добричка отбеляза празника си“,  съобщава на първа страница  вестник „Добруджанска трибуна“ . Кметът инж. Тошко Петков е поздравил гостите и е връчил награди на заслужили кметове, служители, дейци на просветата, културата и творци. Всичко за празника на Община Добричка читателите могат да открият в утрешния брой на вестник „Добруджанска трибуна“. В рубриката „Новини“ -  „В Шабла призоваха гражданите за разделно събиране на отпадъците“. В града и в село Горун са поставени разноцветни пластмасови контейнери, на които е оказано кои по вид боклуци да се поставят в тях. За да се намалят разходите за поддържането на чистотата, общинската администрация в морския град призовава гражданите да събират разделно отпадъците. От спортната страница – „СКЛА „Черно море – 2002“ с призови места на държавното първенство. Четири медала за Балчик от провелия се през почивните дни Национален шампионат за юноши и девойки под 18 години. 10 състезатели на лекоатлетическия клуб в Белия град са спечелили два златни и два бронзови медала. „Зов за спонсори“, темата е от същата страница. До края на седмицата състезателят по хвърляне на чук Никола Михов и неговият треньор Галин Костадинов трябва да съберат 2000 лв., за да може многократният шампион на България да представи страната ни на Европейското първенство по лека атлетика за младежи до 23 години. Никола Михов е състезател на СКЛА „Добрич“. „Аквамания“ отново сред най-добрите водни паркове в Европа“, съобщава днешното издание на  вестник „Нова добруджанска трибуна“ . Аквапаркът във ваканционно селище „Албена“ е в Топ 25 на най-добрите водни паркове в Европа, сочи класацията на Travelcircus. В нея попадат още два български атракциона – в Несебър и курортния комплекс „Слънчев бряг“. Водното чудо в курорта е с големината на 5 футболни игрища и разполага с уникални атракции за деца и възрастни. „Представяне на сборник с докладите от Национална научна конференция Добруджа в края на Първата световна война“. То ще се състои този петък от 17.00 часа в Дом -паметник „Йордан Йовков“. Тогава ще бъде и заключителната пресконференция по проект Networld, съобщава изданието. На представянето на сборника ще бъдат раздадени екземпляри на библиотеки, училища и читалища. За една сбъдната мечта разказва вестникът. Нетрадиционно е посрещнала своя 16-ти рожден ден талантлива математичка от ПМГ „Иван Вазов“ в Добрич. Това е Елена Вутова. Нейните родители и близки са я изненадали за празника като са събрали и отпечатали книжка стихове, написани от нея. Книжката е наречена „Душевни откровения“. Представена е в литературния музей в Добрич.", "date": "2019.06.27", "title": "Преглед на основните теми в добруджанския печат"}
{"url": "http://www.focus-news.net/news/2019/06/27/2674356/kardzhali-dvizhenieto-ot-selo-kalinka-kam-grada-da-se-izvarshva-s-povisheno-vnimanie-poradi-remont-na-ulichnoto-osvetlenie.html", "text": "Движението по републикански път I-5 в посока от село Калинка – град Кърджали км 338 до км 342 да се извършва с повишено внимание, поради ремонт на уличното осветление в средната на разделителна ивица в срок до 30 юни. Това съобщиха за   Радио Фокус   от ОПУ-Кърджали. Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС в срок края на годината. По същия път III-5009 движението на МПС над 12 т. в посока изхода на Козлец – Кърджали от км 0 до км 26 e ограничено до края на годината. \r\nОграничено е движението по път Кърджали – Маказа в участъка Надлез Кирково – ГКПП „Маказа“ за МПС над 3,5 т. до края на годината.  \r\nДвижението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. \r\nНормален е трафикът на входовете и изходите на град Кърджали. \r\nДарина ДЕЕНИЧИНА", "date": "2019.06.27", "title": "Кърджали: Движението от село Калинка към града да се извършва с повишено внимание поради ремонт на уличното осветление"}
{"url": "http://www.focus-news.net/news/2019/06/27/2674355/lovech-vremenno-dvizhenieto-v-rayona-na-s-balgarski-izvor-se-osashtestvyava-v-edna-lenta-poradi-ptp.html", "text": "Временно движението по път I-4 Коритна – Севлиево в района на с. Български Извор се осъществява в една лента, поради ПТП, съобщиха от пресцентъра на  Агенция „Пътна инфраструктура“ . Водачите да се движат с повишено внимание и съобразена скорост, като спазват указанията на \"Пътна полиция\".", "date": "2019.06.27", "title": "Ловеч: Временно движението в района на с. Български Извор се осъществява в една лента, поради ПТП"}
{"url": "http://www.focus-news.net/news/2019/06/27/2674357/bild-hss-se-bori-sreshtu-zabrana-za-plazhuvane-na-zheni-bez-gornishte-na-banski.html", "text": "„В Мюнхен обсъждат голите гърди“, пише германският вестник  BILD  в статия, посветена на нова разпоредба в баварската столица, която забранява на представителките на нежния пол да плажуват без горнище на бански костюм.  \r\nСъответната забрана е наложена от частна охранителна фирма, наета от властите за гарантиране на реда по градските плажове на река Изар. „Морална охрана по Изар? Кметството не мисли така“, подчертават от редакцията, като привеждат думитет на вицепредседателя на „Зелени“ Доминик Краузе: „Това е атака срещу прословутите либералност и космополитизъм на баварската столица“.  \r\nПолитикът е категоричен, че подобна забрана – при това само за единия пол – е несправедлива и остаряла. Герхард Майер (ГСДП), член на Градския съвет, е категоричен: „Жените трябва сами да решат дали искат или не да правят слънчеви бани без горнища“.  \r\nТака по настояване на управляващия в Мюнхен Християнсоциален съюз (ХСС), Градският съвет взе единодушно решение, че жените на плажовете по река Изар може да се излежават на слънце по „голи гърди“ и извън нудистките зони.  Тереза Герова", "date": "2019.06.27", "title": "BILD: ХСС се бори срещу забрана за плажуване на жени без горнище на бански"}
{"url": "http://www.focus-news.net/news/2019/06/27/2674361/ognyan-zlatev-predstavitelstvo-na-ek-v-balgariya-naznachenieto-mi-v-harvatiya-e-priznanie-za-dobre-svarshena-rabota.html", "text": "Назначението ми в Хърватия е признание за добре свършена работа. Това каза ръководителят на представителството на ЕК в България Огнян Златев в сутрешния блок на  БНТ . От следващата седмица Златев ще изпълнява същите функции, но този път в Хърватия. По думите на Златев до това назначение се е стигнало с упорит труд и като преминеш през съответните конкурсни процедури. „Трябва да се представиш добре, да имаш добра история на това, което си правил досега. Комисията преценява доколко човек е подходящ за длъжността“, заяви той. Златев посочи, че в 85% от случаите практиката е представителите на ЕК да бъдат граждани на съответната държава членка, но има и няколко изключения, сред които ще бъде и Златев. „И накрая за мен, което е новото в комисията „Юнкер“, че накрая тези назначения се гласуват от колежа на комисарите, което е някакъв вид признание, че си свършил добра работа и добре си се представил“, каза Златев. \r\nПо думите му за изминалите малко повече от 6 години, докато е ръководил представителството на ЕК у нас са се случили много интересни неща. Като най-важно сред тях той открои председателството на Съвета на ЕС. „България имаше за първи път председателство в своята история и това бе своеобразен венец на всичките ни усилия през тези 6 години и 2 месеца“, каза Златев. „Доволен съм, защото имах възможността да се срещна със страшно много хора от всякакви слоеве - политици, преподаватели, ученици - това обогатява и на мен ми носи удовлетворение“, добави той.", "date": "2019.06.27", "title": "Огнян Златев, Представителство на ЕК в България: Назначението ми в Хърватия е признание за добре свършена работа"}
{"url": "http://www.focus-news.net/news/2019/06/27/2674364/sport-izabella-shinikova-priklyuchi-uchastieto-si-na-uimbaldan.html", "text": "Изабелла Шиникова приключи участието си в квалификациите за третия от годината турнир от „Големия шлем“ – Уимбълдън. Българката отпадна след загуба от Яна Чепелова. Световната номер 166 елиминира Шиникова с 6:3, 7:5. \r\nВ първия кръг на пресявките Шиникова постигна победа над Йохана Ларсон с 6:3, 6:4. Другите две представителки на България в квалификациите- Виктория Томова и Сесил Каратанчева - отпаднаха още на този етап.", "date": "2019.06.27", "title": "Спорт: Изабелла Шиникова приключи участието си на Уимбълдън"}
{"url": "http://www.focus-news.net/news/2019/06/27/2674359/gazeta-express-kosovo-kandidaturata-na-kosovo-za-chlenstvo-v-interpol-shte-bade-predstavena-na-obshtoto-sabranie-v-chili.html", "text": "Кандидатурата на Косово за членство в Интерпол ще бъде представена на Общото събрание на международната полицейска организация, което ще се проведе тази година в Чили. Това обяви министърът на външните работи на страната Беджет Пацоли, като поясни, че решението е взето в сряда от Изпълнителния комитет на Интерпол и че организацията е призовала Сърбия да не пречи на Косово в начинанието й, съобщава електронното издание на прищинския ежедневник  Gazeta Express . \r\nКосово поднови кандидатурата си за членство, след като през 2018 г. не успя да си осигури необходимата подкрепа на две трети от 192-те държави-членки на Интерпол. Властите в Прищина обвиниха за неуспеха „агресивната кампания\" на Сърбия. \r\nПацоли подчерта, че Изпълнителният комитет на Интерпол е решил кандидатурата на Косово за членство да бъде внесена в Общото събрание по-късно тази година. „Говоренето за мира и сигурността и в същото време възпрепятстване и лобиране срещу членството на косовската полиция в международната организация на Интерпол е примитивно и ирационално\", пише Пацоли в социалната мрежа по повод усилията на официален Белград да възпрепятства приемането на най-младата държава на Балканите в организацията. Тереза Герова", "date": "2019.06.27", "title": "Gazeta Express (Косово): Кандидатурата на Косово за членство в Интерпол ще бъде представена на Общото събрание в Чили"}
{"url": "http://www.focus-news.net/news/2019/06/27/2674358/sliven-v-kotel-e-obyaveno-bedstveno-polozhenie-sled-padnaliya-vchera-poroen-dazhd.html", "text": "В Котел е обявено бедствено положение след падналия вчера пороен дъжд. Това потвърди за  Агенция „Фокус“  кметът на Общината Коста Каранашев. „Вчера го обявих, днес следобед мисля, че ще го отменим. В момента работим по отстраняването на последиците от бедствието“, заяви той. \r\nПо думите му има 20 къщи са пострадали има улици в много тежко състояние. „Снощи до 22.00 часа успяхме да обиколим 12 наводнени къщи, сега продължаваме с огледите“, каза още той. Кметът обясни, че е имало домове, в които водата е достигнала 1,20 м - 1,5 м и добави, че живеещите там са били евакуирани.  \r\nТой добави, че обстановката в Котел се нормализира, но ще отнеме време, докато наводнените къщи изсъхнат и живеещите в тях се върнат по домовете си. \r\n„Ще работим по нормализирането на положението, за да може по улиците да се движат автомобили“, каза още Каранашев.", "date": "2019.06.27", "title": "Сливен: В Котел е обявено бедствено положение след падналия вчера пороен дъжд"}
{"url": "http://www.focus-news.net/news/2019/06/27/2674363/sliven-20-godishno-momiche-e-pochinalo-pri-katastrofa-na-patya-sliven-yambol.html", "text": "20-годишно момиче е починало при катастрофа на пътя Сливен-Ямбол. Това съобщиха от пресцентъра на  ОДМВР-Сливен .  На 26 юни, в 21.36 часа, е получен сигнал за пътно произшествие на пътя Сливен-Ямбол. На място са изпратени екипи на ОДМВР–Сливен, които са установили, че произшествието е възникнало между лек автомобил „Нисан Микра“ и товарен автомобил „Форд“. От произшествието на място е починало момиче на 20-години от Ямбол, което е управлявало лекия автомобил „Нисан“ и пътувало е само. Водачът на товарния автомобил е на 33-години от град София. Той е транспортиран до МБАЛ-Сливен, без опасност за живота. Причините за произшествието са в процес на установяване. По случая е образувано досъдебно производство.", "date": "2019.06.27", "title": "Сливен: 20-годишно момиче е починало при катастрофа на пътя Сливен-Ямбол"}
{"url": "http://www.focus-news.net/news/2019/06/27/2674362/lovech-vazstanoveno-e-dvizhenieto-po-pat-i-4-koritna-sevlievo-v-rayona-na-s-balgarski-izvor.html", "text": "Възстановено е движението по път I-4 Коритна – Севлиево в района на с. Български Извор, съобщиха от пресцентъра на  Агенция „Пътна инфраструктура“ . Малко по-рано движението се осъществяваше в едната лента, поради ПТП.", "date": "2019.06.27", "title": "Ловеч: Възстановено е движението по път I-4 Коритна – Севлиево в района на с. Български Извор"}
{"url": "http://www.focus-news.net/news/2019/06/27/2674365/sliven-nad-40-signala-za-prelivashti-korita-na-dvata-rakava-na-reka-kotlenska-sa-polucheni-v-rdpbzn-sliven.html", "text": "Над 40 сигнала за преливащи корита на двата ръкава на река Котленска са получени в РДПБЗН-Сливен на 26 юни в периода от 15.00 часа до 18.00 часа. Това съобщиха от пресцентъра на  ОДМВР-Сливен .  Основно сигналите са за наводнени дворове и къщи по ул.\"Васил Левски\", ул.\"Калина\", ул.\"Стара планина\" и ул.\"Иглика\". Вследствие на обилен валеж се е повишава нивото в реките преминаващи през гр. Котел  къщите в близост до реките са наводнени и има нужда от евакуация на хора. Около 19,00 часа със заповед на кмета на общината е обявено бедствено положение на територията на гр. Котел.  В отстраняване последиците от наводнението са взели участие два екипа от РСПБЗН-Котел и един екип от РСПБЗН-Сливен. От община Котел са осигурени два багера, с които са разчистени  струпаните до мостовете и по улиците наноси, отпадъци и клони. При извършена проверка на подадените 5 сигнала за хора нуждаещи се от евакуация се установиха само 2 действителни, при които бяха евакуирани 2 жени от наводнени къщи. Отводнени са 58 броя жилищни сгради, котелно помещение на Районен съд Котел, Пантеона на Георги Раковски, Исторически музей, цех за пластмаси, бензиностанция, ресторант \"Диавена\". Един от екипите е оказал съдействие при разчистването на улиците. Действията на екипите са  приключили в 21,40 ч. на 26 юни.", "date": "2019.06.27", "title": "Сливен: Над 40 сигнала за преливащи корита на двата ръкава на река Котленска са получени в РДПБЗН-Сливен"}
{"url": "http://www.focus-news.net/news/2019/06/27/2674368/pregled-na-osnovnite-temi-vav-velikotarnovskiya-pechat.html", "text": "Уволняват 60 шивачки от търновска фирма“ е заглавие от първа страница на областния всекидневник  „Янтра ДНЕС“ . 60 шивачки пресои да бъдат съкратени от шивашка фирма във В. Търново. Това съобщи инж. Невена Стефанова, директор на Дирекция „Инспекция по труда“ в старата столица. Уведомлението е подадено миналата седмица и тепърва предстои проверка на инспекторите за спазване на процедурата за масово съкращаване на служителите … Кога е било последното подобно масово уволнение и как държавата ще помогне на безработните, разберете от всекидневника. „Хуманитарна гимназия се сдоби с модерно тв студио“, пише още вестникът. С модерно телевизионно студио се сдоби Хуманитарна гимназия във В. Търново. То е оборудвано с техника на високо ниво – лаптоп и компютър с много добри параметри, японска видеокамера, смесителен пулт за аудиообработка … Какво има още в новия кабинет и влезе ли вече техниката в употреба, научете от страниците на ежедневника. „Разкриха три кражби, извършени само за ден“ е новина от криминалната хроника. Страница пета ни разказва за предстоящото участие на търновския театър в летния оперен фестивал „Сцена на вековете 2019“. Във вестника ще откриете и интервю с писателя Радослав Гизгинджиев, който заявява „Старите българи са приемали съветите на мъртвите в сънищата си като божествени послания“. „Великотърновско участие в Републикански поход „Верея 2019“ е новина от спортните страници. „Воинска и манастирска кухня, аристократични блюда и лечебни храни представят в събота и неделя на Царевец“  е заглавие от другия областен ежедневник  „Борба“ . Воинска и манастирска кухня, отбрани аристократични блюда и целебни храни ще бъдат приготтвяни на Царевец по време на международния фестивал „Ежедневието на средновековен Търновград: вкусът на Средновековието“. Фестът е в събота и неделя и за него във Велико Търново ще пристигнат повече от 140 реконструктори от България, Италия, Румъния, Сърбия и Украйна … Подробности за предстоящото събитие разберете от първа страница на вестника. „Министър Красимир Вълчев награди петокласници от СУ „Вела Благоева“ е друга новина от днес. Две великотърновски училища – СУ „Вела Благоева“ и Професионалната гимназия по туризъм „Д-р Васил Берон“, получиха три отличия от тазгодишния конкурс на Министерство на здравеопазването „Посланици на здравето“ … Как премина състезанието и за какво са отличията на децата, прочетете във вестника. „Министърът на културата Бил Банов даде в Свищов старт на инвестиции за 2.8 милиона лева“, пише още „Борба“, а статията ни разказва за посещението на министъра в региона, какво разгледа той и с какви впечатления остана. „17-годишен се удави в река Росица край Ресен“ е новина от криминалната хроника. В областния ежедневник ще намерите и статия за духовия оркестър на СУ „Емилиян Станев“ – „Джуниър бенд“, който направи концерт и събра средства за предстоящи международно участие.", "date": "2019.06.27", "title": "Преглед на основните теми във великотърновския печат"}
{"url": "http://www.focus-news.net/news/2019/06/27/2674366/blagoevgrad-bansko-otbelyazva-3-yuli-mezhdunarodniya-den-bez-naylonovi-torbichki.html", "text": "Градът отбелязва 3 юли – Международния ден без найлонови торбички . Това съобщиха от пресцентъра на  Общината .  Събитието ще включва редица инициативи, част от кампанията „неРАЗДЕЛНОБанско”. Хотелите и ресторантите в курорта прекратяват употребата на найлонови торбички \r\n„Не използвам найлонови торбички” е слоганът, с който Банско ще отбележи 3 юли – междунарoдния ден, посветен на каузата. Събитието ще включва редица инициативи, част от кампанията „неРАЗДЕЛНО Банско”, популяризираща разделното събиране, рециклиране и компостиране на отпадъци. \r\n„Целта ни е да намалим драстично потреблението на найлонови торбички на територията на общината. Като курорт, който ежегодно посреща стотици хиляди български и чуждестранни гости, е наш дълг да покажем, че добрите примери могат да се превърнат в устойчиви практики. Затова и в рамките на инициативата на 3 юли сме се стремили да включим всички – деца, родители, собственици на магазини, хотели и ресторанти. Смятам, че промяната минава през участието на всеки гражданин”, казва Георги Икономов, кмет на община Банско. \r\nСъбитието ще се проведе на площад Никола Вапцаров в курорта, от 10:00 ч. Програмата на деня ще включва детски празник с рисуване. \r\nОбщина Банско си е поставила задачата да бъде направена най-дългата рисунка в България на тема „Зелени идеи“. Ще бъдат осигурени необходимите материали за рисуване, а всички на възраст до 12 години ще могат да се включат, като представят своята „зелена” картина на света. Предвидени са подаръци за участниците – атрактивни торбички от плат с логото на „неРАЗДЕЛНО Банско”, с които да пазаруват занапред. \r\nОт общината призовават родителите и близките на децата да поговорят с тях относно вредата от найлоновите торбички и да ги насърчат да участват в инициативата, както и да се отнасят отговорно към природата в ежедневието си. \r\nВ рамките на събитието ще бъде подписано и споразумение с туристическия бизнес в курорта, което предвижда прекратяването на употребата на найлонови торбички в механите и хотелите. Още при представянето на „неРАЗДЕЛНО Банско“ бизнесът заяви своята готовност да се включи в кампанията и дори да положи допълнителни усилия в посока намаляване на отпадъците. \r\nНа 3 юли инициативата „Не използвам найлонови торбички” планира да включи и търговските обекти за хранителни стоки. Магазините, които се присъединят, ще ограничат продажбата и предлагането на вредния за природата материал, като насърчат клиентите си да използват своята торбичка за многократна употреба или предложат хартиена. \r\n„По данни на Националната статистика всеки българин използва 400 торбички годишно - число, което, вместо да намалява, расте с 30% всяка година. Всички разбираме удобството на найлоновите торбички, но то е краткотрайно – обикновено ги изхвърляме малко след употреба. В същото време знаем колко бавно се разграждат те и какви вреди носят на природата. Затова искаме да призовем хората да ограничат тази употреба. Както гласи и мотото на „неРАЗДЕЛНО Банско” – по-лесно е, отколкото изглежда”, казва още Икономов. \r\nСледете и се включете в Международния ден без найлонови торбички на https://www.facebook.com/events/837693483267371/ \r\nПовече за инициативата „неРАЗДЕЛНО Банско” на  \r\nhttps://www.facebook.com/nerazdelnobansko/", "date": "2019.06.27", "title": "Благоевград: Банско отбелязва 3 юли – Международния ден без найлонови торбички"}
{"url": "http://www.focus-news.net/news/2019/06/27/2674370/mvr-edin-chovek-e-zaginal-a-drugi-24-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а други 15 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 14 тежки пътнотранспортни произшествия. В София са регистрирани  21 леки катастрофи, една тежка, при която има един пострадал, няма загинали.  \r\nЗа денонощието е постъпила е информация за един допълнително починал участник в ПТП през месец юни. При сравнение с реалните данни за загиналите (240) през същия период на 2018 г. се отчитат 3 повече загинали участници в движението по пътищата през 2019 г.", "date": "2019.06.27", "title": "МВР: Един човек е загинал, а други 24 са пострадали при катастрофи в страната през изминалото денонощие"}
{"url": "http://www.focus-news.net/news/2019/06/27/2674369/elena-poptodorova-asotsiatsiyata-na-atlanticheskiya-dogovor-nato-pokazva-edinna-i-tselenasochena-politika-i-povedenie-vapreki-sporovete-i-diskusiite-vodeni-v-organizatsiyata.html", "text": "НАТО показва единна и целенасочена линия на политика и поведение, въпреки споровете и дискусиите, водени в организацията. Това каза в интервю за сутрешния блок „Добро утро, България“ на   Радио „Фокус“  Елена Поптодорова, вицепрезидент на Асоциацията на атлантическия договор и бивш посланик в САЩ, по повод срещата на министрите на отбраната на 29-те страни-членки на НАТО, която се провежда в Брюксел. Тя уточни, че каквито и дискусии да се водят – и публични, и при закрити врата, Алиансът винаги е излизал с единна позиция по отношение на своята политика. „За разлика от състоянието в момента в рамките на ЕС, НАТО показва единна и целенасочена линия на политика и поведение, тъй като всички държави са напълно наясно с критичното значение на гаранциите за сигурността на всички членове. Заседанието ще се занимае най-общо казано с продължаване на модернизацията си. Основните въпроси са свързани с отношенията с  Русия и по-специално нарушаването от страна на Русия на договора за ракетите с къс и среден обсег на действие. Ще бъдат обсъждани въпросите за споделяна не разходите, на финансовата тежест, способностите на НАТО в областта на отбраната и възпирането, нови технологии мисията в Афганистан“, каза още тя. Елена Поптодорова допълни, че темата Русия ще бъде ориентирана към изтичането на срока, даден на руското правителство да реши дали ще спазва условията на договора или в началото на август той ще бъде прекратен, което е по-вероятният завършек. Тя отбеляза, че НАТО никога не е имал нападателна роля и действа като отбранителна организация. \r\nЕлеонора ЧОЛАКОВА", "date": "2019.06.27", "title": "Елена Поптодорова, Асоциацията на атлантическия договор: НАТО показва единна и целенасочена политика и поведение, въпреки споровете и дискусиите, водени в организацията"}
{"url": "http://www.focus-news.net/news/2019/06/27/2674367/plovdiv-opasnost-ot-padashti-kamani-ima-po-napravleniyata-krichim-stamboliyski-bachkovo-narechenski-bani-i-yugovsko-hanche-yugovo-laki-zdravets.html", "text": "Трафикът на територията на Пловдивска област се извършва нормално и без затруднения към този час, съобщиха за  Радио „Фокус“ – Пловдив  от Областното пътно управление. По-интензивен трафик се отчита по направленията Пловдив-Пазарджик, Пловдив-Асеновград-Смолян и Пловдив-Карлово, също по пловдивския участък на АМ „Тракия“. Пътищата на територията на областта са мокри на места, но нормално проходими. До 12 юли ще се извършват ремонтни дейности на мостовото съоръжение по пътя Карлово-Баня при р. Неволя. Преминаването се осъществява в една лента и се регулира от светофарна уредба. До 19 юли ще продължи изграждането на кръгово кръстовище при км 254 по пътя Карлово – Сопот, в посока София. Движението в участъка се извършва в една лента. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец, също в района на проходите Козница и Стражата. Водачите трябва да преминават с повишено внимание и съобразена скорост по посочените пътни участъци. \r\nТрафикът на територията на града също се извършва с нормална интензивност. По-засилено автомобилно движение се отчита по булевардите „Христо Ботев“, „Найчо Цанов“, „Цар Борис III Обединител“, „Руски“, „Шести септември“, „Източен“, „България“ и „Санкт Петербург“. По-интензивен е трафикът и по входно-изходните артерии. Пътищата в града също са мокри на места, но нормално проходими. \r\nТони МИХАЙЛОВ", "date": "2019.06.27", "title": "Пловдив: Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец"}
{"url": "http://www.focus-news.net/news/2019/06/27/2674374/veliko-tarnovo-s-praznichen-blagodarstven-moleben-zapochvat-chestvaniyata-po-sluchay-142-godishninata-ot-osvobozhdenieto-na-svishtov.html", "text": "Навършват се 142 години от Освобождението на Свищов от турско робство. По този повод Общината е подготвила специална програма, която започва с празничен благодарствен молебен в църквата „Света Троица“. Той ще започне в 10.00 часа, съобщават за  Радио „Фокус“ – Велико Търново  от местната администрация. Час по-късно, от 11.00 часа, на Братската могила в местността „Паметниците“ ще има заупокойна панихида за участниците в Руско-турската война (1877-1878). След това на мястото ще се проведе и церемония  по поднасяне на венци и цветя в памет на загиналите при Свищов за Освобождението и Независимостта на България. В 20.00 часа на пл. „Алеко“ започва тържествения концерт „Възрождение“ на Симфониета Враца и Трио „Тенорите“. Диригент ще е Христо Павлов, а участие ще вземе  актьора Емил Пеняшки. В концерта ще чуете: български възрожденски, патриотични и родолюбиви песни; хроники, поезия, публицистика и лирика. При лошо време той ще е в салона на читалището. \r\nЗа мероприятията в местността „Паметниците“ Общината осигурява специален транспорт, който тръгва в 10.00 и 10.30 часа по два маршрута : \r\nМаршрут 1: \r\nпл. „Велешана“ – Болницата – пл. „Хан бъчва“ – Стадиона – м. „Паметниците“ \r\nМаршрут 2: \r\nпл. „Велешана“ – пл. „Алеко“ – пл. „Свобода“ – ул. „33-ти Свищовски полк“ – м. „Паметниците“ \r\nЧАС НА ВРЪЩАНЕ (след приключване на ритуала): \r\n12.00 и 12.30 часа \r\nМаршрут 1: \r\nм. „Паметниците – Стадиона – пл. „Хан бъчва“ – Болницата – пл. „Велешана“ \r\nМаршрут 2: \r\nм. „Паметниците“ – ул. „33-ти Свищовски полк“ – пл. „Свобода“ – пл. „Алеко“ – пл. „Велешана“ \r\nЛуиза ТРАНЧЕВА", "date": "2019.06.27", "title": "Велико Търново: С празничен благодарствен молебен започват честванията по случай 142-годишнината от Освобождението на Свищов"}
{"url": "http://www.focus-news.net/news/2019/06/27/2674371/sliven-sadat-nalozhi-3-godini-i-11-mesetsa-zatvor-na-mazh-obvinen-v-grabezh.html", "text": "Мъж от Сливен получи ефективна присъда от 3 г. и 11 месеца „лишаване от свобода“ за извършена насилствена кражба над 70-годишна жена от града. Това съобщиха от пресцентъра на   Окръжна прокуратура-Сливен . Христо С. е обвинен в грабеж по внесен обвинителен акт от прокуратурата в града, след като на 24.03.2019 г. в условията на опасен рецидив е отнел чужди движими вещи – дамска чанта и намиращите се в нея вещи, всичко на обща стойност 153,78 лв., от владението на 70-годишна жена от гр. Сливен, с намерение противозаконно да ги присвои, като употребил за това сила. Подсъдимият забелязал възрастната жена, която стояла на бетонен бордюр и носила дамска чанта. Христо С. решил да я ограби, тъй като видял, че улицата в този момент е безлюдна. Спрял се до нея и попитал жената колко е часът. Пострадалата отговорила, след което навела глава към телефона си. В този момент Христо С. нанесъл удари по главата и по ръката на жената. След това грабнал дамската чанта и избягал.    \r\nНаказанието трябва да бъде изтърпяно при първоначален „строг“ режим в затвор.  \r\nСпоразумението, което е одобрено от Окръжен съд – Сливен, е окончателно и има сила на влязла в законна сила осъдителна присъда.", "date": "2019.06.27", "title": "Сливен: Съдът наложи  3 години и 11 месеца затвор на мъж, обвинен в грабеж"}
{"url": "http://www.focus-news.net/news/2019/06/27/2674372/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в днешното издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич - ще ви разкажем за някои от клубовете за летни занимания за деца в града. Ще посетим Центъра за защита на природата и животните, където всяка година Зеленото училище привлича много любители на природата. Тази година то ще посрещне малките любопитковци с обновена база и нови предложения за игра и учене. Следващата спирка в обиколката ни е Общинският младежки център „Захари Стоянов“, където съвсем наскоро бе дадено началото на Еко лято. Тази година в заниманията са включени рекорден брой деца. Ще продължим към Народно читалище „Йордан Йовков – 1870 г.“. Там също посещават заниманията много деца. За тях са организирани много и интересни занимания в летните месеци. Ще завършим нашето пътешествие в ефир в Регионална библиотека „Дора Габе“, за да надзърнем в Летния детски клуб „Играй и учи“. Тези и още теми слушайте в предаването „Добрич – Блян вихрен, понесен над степ ековита…“ от 14:00 до 15:00 часа с водещ Жулиета Николова.", "date": "2019.06.27", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2019/06/27/2674360/sadat-gleda-myarkata-na-kmeta-na-kostenets.html", "text": "Специализираният наказателен съд гледа мярката за неотклонение на кмета на Костенец Радослав Радев, предаде  БНТ . \r\nРадев е обвинен, че се опитал да корумпира общински съветници, като им предлага 30 000 лева, за да гласуват в местния парламент решение, от което той имал интерес. Като негов съучастник е обвинен предприемачът Ивайло Пашов, спечелил обществена поръчка за над 1 милион лева.", "date": "2019.06.27", "title": "Съдът гледа мярката на кмета на Костенец"}
{"url": "http://www.focus-news.net/news/2019/06/27/2674375/ognyan-zlatev-predstavitelstvo-na-ek-v-balgariya-balgariya-ne-samo-si-postavi-izklyuchitelno-visoki-tseli-za-evropredsedatelstvoto-no-i-se-spravi-izklyuchitelno-dobre.html", "text": "България не само си постави изключително високи цели за европредседателството, но и се справи изключително добре. Това каза ръководителят на представителството на ЕК в България Огнян Златев в сутрешния блок на  БНТ . По думите му предстоящото председателство на Хърватия, където той заминава следващата седмица, ще бъде период на много усилена работа. Златев отбеляза, че и за България, и за Хърватия като нови държави-членки на ЕС, които за първи път правят свое председателство, си поставят изключително амбициозни цели. „В случая с България мога да кажа с ръка на сърцето, че България не само си постави изключително високи цели, но тя изпълни тези високи цели, може би за голяма изненада на някои злонамерени критици, но България се справи изключително добре и това навсякъде беше подчертано. Аз съм убеден, че по същия начин това ще бъде и в Хърватия“, заяви той.  \r\n„По време на Хърватското председателство ще се случат също толкова важни неща, колкото се случиха и по време на българското председателство. С хърватското председателство, което започва на 1 януари 2020 г. ще започне един нов цикъл на всички европейски институции. Трябва да видим новите приоритети на новата Комисия, как ще се изпълни приетия миналата седмица Стратегически дневен ред 2019 - 2024 г. Една от теми, които хърватското правителство пое като ангажимент, е да проведе последващ форум на високо равнище ЕС- Западни балкани. Това ще бъде и председателството, след като евентуално Великобритания напусне ЕС и председателството, след като надявам се да са приключили преговорите за бюджета на ЕС за следващия програмен период - все важни задачи“, отбеляза Златев. \r\nРъководителят на представителството на ЕК в България отбеляза, че току-що на преминалите избори за Европейски парламент, за пръв път от 1979 година има доста сериозно увеличаване на избирателната активност в целия Европейски съюз, което по думите му е добър показател, още повече имайки предвид последните европейски избори преди 5 години, когато избирателната активност беше доста по-ниска. По думите му на този фон ниската избирателна активност у нас може би се дължи на преминалата в сянката на скандали предизборна кампания, в която не се чу защо е важно да се участва на тези европейски избори, какво това ще ни донесе, пред какво е изправена Европа и защо е важно участието на гражданите в избирателния процес.", "date": "2019.06.27", "title": "Огнян Златев, Представителство на ЕК в България: България не само си постави изключително високи цели за европредседателството, но и се справи изключително добре"}
{"url": "http://www.focus-news.net/news/2019/06/27/2674377/pregled-na-temite-v-burgaskiya-pechat.html", "text": "„Варицела ошарила 700 за половин година в Бургаско“ е заглавие от днешния брой на вестник  „Черноморски фар“ . Данните съобщиха от РЗИ в морския град, пише още вестникът. „Първа стъпка към обновление на Онкото“ е друго заглавие от страниците на вестника. Комплексният онкологичен център в Бургас започва пълна промяна с изграждане на нова сграда и закупуване на високотехнологично оборудване. уточнява материалът. „Денят за вас“ вкара десет пъти повече посетители в бургаския музей“ е още едно заглавие от страниците на ежедневника. Близо триста души са разгледали сбирките. Чуждестранни туристи и ученици бяха сред потока посетители, включили се в безплатните посещения на музеите, пояснява статията. „Очакват Вим Вендерс и Емир Кустурица на „Dock“ е темата на деня в днешния брой на „Черноморски фар“. Това са едни от големите имена, с които организаторите на форума водят преговори за участие в киносъбитието, пише още вестникът. Интервюто в днешния брой е с Любима Бургазлиева от Регионалната фармафетвтична колегия.", "date": "2019.06.27", "title": "Преглед на темите в бургаския печат"}
{"url": "http://www.focus-news.net/news/2019/06/27/2674373/kyustendil-chastichni-remonti-na-asfaltovata-nastilka-se-izvarshvat-po-patya-mezhdu-selata-garlyano-i-bobeshino.html", "text": "Частични ремонти на асфалтовата настилка се извършват по пътя между селата Гърляно и Бобешино Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци. Движението се извършва само в едната лента. Срокът е до 28 юни. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 юли. Косене на тревни площи и рязане на храсти се извършват по пътя Кюстендил – село Драгомирово. Водачите на моторни превозни средства трябва да се движат с повишено внимание. Срокът за приключване на дейностите е 27 юни. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.06.27", "title": "Кюстендил: Частични ремонти на асфалтовата настилка се извършват по пътя между селата Гърляно и Бобешино"}
{"url": "http://www.focus-news.net/news/2019/06/27/2674376/blagoevgrad-zapochvat-dni-na-tolerantnostta.html", "text": "В Благоевград започват „Дни на толерантността“, организирани от Асоциацията на родители на деца с епилепсия (АРДЕ). Това съобщи за  Радио „Фокус“ – Пирин  председателят на асоциацията Веска Събева. Тя отбеляза, че събитието, което ще продължи до 29 юни, се провежда в рамките на проекта „Равни шансове за подкрепа на деца и лица с епилепсия и техните семейства”, подкрепен от Оперативна програма „Развитие на човешките ресурси“, съфинансирана от Европейския социален фонд на Европейския съюз. По време на събитието родителите и децата ще имат възможност да получат индивидуална комплексна оценка от специалисти на място (психолог, логопед, социален работник, консултант подкрепена заетост). Родителите ще могат и да зададат своите въпроси по време на организираната конференция на тема „Видове заетост“. За децата ще бъдат организирани специални игри и забавления на открито. Програмата за днешния ден започва в 10.00 часа в зала № 5 на Община Благоевград. Там до 12.30 часа ще се провежда консултация и ще може да бъде получена комплексна оценка от специалист. От 13.30 до 17.00 часа в същата зала ще се състои конференция на тема  „Видове заетост“.  \r\nНа 28 юни събитията отново ще започнат от 10.00 часа пред зала „22 септември, където до 12.30 часа ще има игри и забавления на открито. От 13.30 до 17.00 часа в зала № 5 пък ще се правят оценки и консултации с консултант по подкрепена заетост.  \r\nНа 29 юни, от 10.00 до 13.00 часа, ще се провеждат консултации на тема „Трудова заетост и възможни работни места“ от консултант по подкрепена заетост с приоритет епилепсия. \r\nЛивия НИНОВА", "date": "2019.06.27", "title": "Благоевград: Започват „Дни на толерантността“"}
{"url": "http://www.focus-news.net/news/2019/06/27/2674384/sport-dzhokovich-dopusna-zaguba-ot-shapovalov-na-demonstrativen-turnir.html", "text": "Световният номер едно Новак Джокович допусна загуба от младия канадец Денис Шаповалов на демонстративния турнир в Бъкингамшир, Англия, който се провежда в навечерието на Уимбълдън. Шаповалов се наложи над сърбина със 7:6, 6:4.  \r\nВ друг демонстративен турнир – в Хърлингам, Рафаел Надал загуби от Марин Чилич.", "date": "2019.06.27", "title": "Спорт: Джокович допусна загуба от Шаповалов на демонстративен турнир"}
{"url": "http://www.focus-news.net/news/2019/06/27/2674383/blagoevgrad-prezidentat-na-beyzbolen-klub-bizonite-shte-dade-preskonferentsiya-po-povod-predstoyashto-parvenstvo-po-beyzbol-v-grada.html", "text": "Президентът на Бейзболен клуб „Бизоните“ ще даде пресконференция по повод предстоящо първенство по бейзбол в Благоевград. Това съобщиха от пресцентъра на  Общината . Пресконференцията ще се проведе от 11.00 часа в зала 101 в сградата на Община Благоевград.", "date": "2019.06.27", "title": "Благоевград: Президентът на Бейзболен клуб „Бизоните“ ще даде пресконференция по повод предстоящо първенство по бейзбол в града"}
{"url": "http://www.focus-news.net/news/2019/06/27/2674381/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Спорът между България и Македония за Гоце Делчев, новият опит на Косово за присъединяване към Интерпол, напрежението между Гърция и Турция в Егейско море и миграцията от Сърбия са  \r\nчаст от основните теми, върху които акцентират водещите балкански печатни издания. \r\n***  През последните 15 г. около 500 000 души са се изселили от Сърбия, показват данни на Организацията за сигурност и сътрудничество в Европа. Статистическата служба на западната ни съседка не обработва данни за миграцията в чужбина, но според различни проучвания между 15 и 60 хиляди сърби напускат родината си годишно, съобщава електронното издание на белградския ежедневник  „Вечернье Новости“  . \r\nПоследното преброяване от 2011 г. показва, че около 45% от населението на Сърбия на възраст до 28 години е част от миграцията. Вътрешната миграция е малко над 120 000, като средната възраст за нея е 34,3 г. \r\nЕдно от изследванията, които конкретно разглеждат нагласите и намеренията на населението за преселване и определянето на въздействието на миграцията върху демографското застаряване в четири местни единици на самоуправление - Зайчар, Лесковац, Зренянин и Ужице, е проведено наскоро от Географския факултет на Белградския университет. \r\nРезултатите показват, че дори половината от респондентите смятат, че през последните 10 години значително повече хора напускат Сърбия, 34% смятат, че повечето граждани на страната я напускат, а останалите респонденти нямат мнение по въпроса или посочват, че повечето остават. \r\nПопитани дали обмислят да напуснат родното си място, почти 70% от анкетираните са отговорили положително. По-малко от 30% не обмислят подобна възможност. Сред решаващите фактори за пребиваване в родината са привързаност към семейството и приятелите, следвани от решен жилищен въпрос и чувство за принадлежност. По-малката част от респондетите подчертават, че са доволни от работата, стила и качеството на живот в родния си град. \r\nОт друга страна, решаващи фактори за преместване са лошото икономическо положение, по-добре платената работа, невъзможността да се намери такава, корупцията и липсата на правова държава. Интересно е, че анкетираните отговарят в негативен контекст на конкретен въпрос за възможността за преместване през следващата година. 32% не обмислят подобна опция. Само една четвърт от тях уверяват, че са решени да направят подобна стъпка през следващите 12 месеца.  \r\nВ списъка на потенциалните места за преселване преобладават градове в чужбина - около 46% отговарят, че са склонни да напуснат страната, докато за 20 на сто от анкетираните опциите са или столицата Белград или друг град в Сърбия.  \r\nОснованата причина за преместване на младите хора между 20 и 24 години е по-голямата възможност за заетост, по-здравословна и по-чиста околна среда. За тези, които са малко по-възрастни, е важно да имат същите шансове за развитие, докато родителите с малки деца и възрастните хора смятат, че трябва да се постигне по-голям напредък в социалните и здравните грижи. Факторът свободно време е важен за по-ниско образованото население, докато качеството на живот – за високообразованите. \r\n***  Министърът на външните работи на югозападната ни съседка Никола Димитров смята, че Македония и България има важни общи цели и е уверен, че ще бъде намерен начин за взаимно приятелство и уважение при решаването на въпроси, свързани с Договора за добросъседство и Гоце Делчев например. Първият дипломат на Скопие бе категоричен, че подобни спорове не бива да застрашават съвместните цели на двете страни, отбелязва електронното издание на македонския вестник  „Независен“ . \r\n„Убеден съм, че с България споделяме основните общи цели. Като съседи, които подписаха договор за приятелство, който засяга много деликатни и емоционални въпроси за двете страни по отношение на историята, аз съм убеден, че ще намерим начин чрез уважение към другите и приятелство да не застрашаваме тези важни цели“, подчерта Димитров в отговор на журналистически въпрос дали са реалистични заплахите от българска страна за блокиране на процеса за получаване на дата за преговори, ако не бъде постигнато споразумение за Гоце Делчев. \r\nТой добави, че се надява да има възможност да обсъди въпроса в София, където ще присъства на среща на Черноморската инициатива. \r\n„Убеден съм, че успехът на Македония по отношение на европейската интеграция е много важен за съседната и приятелска България“, заяви Димитров на пресконференция след среща с норвежкия външен министър Ине Ериксен Сорайде, която бе на посещение в Скопие. \r\n***  Кандидатурата на Косово за членство в Интерпол ще бъде представена на Общото събрание на международната полицейска организация, което ще се проведе тази година в Чили. Това обяви министърът на външните работи на страната Беджет Пацоли, като поясни, че решението е взето в сряда от Изпълнителния комитет на Интерпол и че организацията е призовала Сърбия да не пречи на Косово в начинанието й, съобщава електронното издание на прищинския ежедневник  Gazeta Express . \r\nКосово поднови кандидатурата си за членство, след като през 2018 г. не успя да си осигури необходимата подкрепа на две трети от 192-те държави-членки на Интерпол. Властите в Прищина обвиниха за неуспеха „агресивната кампания\" на Сърбия. \r\nПацоли подчерта, че Изпълнителният комитет на Интерпол е решил кандидатурата на Косово за членство да бъде внесена в Общото събрание по-късно тази година. „Говоренето за мира и сигурността и в същото време възпрепятстване и лобиране срещу членството на косовската полиция в международната организация на Интерпол е примитивно и ирационално\", пише Пацоли в социалната мрежа по повод усилията на официален Белград да възпрепятства приемането на най-младата държава на Балканите в организацията. \r\n***  Министърът на отбраната на Гърция Евангелос Апостолакис обясни на турския си колега Хулуси Акар позицията на Атина срещу плановете на Анкара за сондажи край разделения остров Кипър, съобщава електронното издание на ежедневника  Kathimerini , като пояснява, че това се е случило в рамките на преговорите между министрите на отбраната на НАТО, които са в Брюксел за двудневна среща. \r\n„Изказах нашите възражения срещу техните дейности в Изключителната икономическа зона на Кипър и в Егейско море. Повтарям, че искаме мир и сигурност, но по никакъв начин няма да се откажем от защитата на нашите суверенни права”,увери Апостолакис. \r\n„Искаме да избегнем напрежението. Освен това това е целта на преговорите между нашите технически екипи по отношение на мерките за изграждане на доверие“, добави военният министър на Атина. \r\nСрещата между Апостолакис и Акар се проведе на фона на заседание на Националния съвет за външна политика на Гърция, свикано по-рано в сряда за мерките, които Европейският съюз обмисля да предприеме срещу Турция, ако тя продължи с плановете си за сондажи край Кипър. \r\nВъншният министър на южната ни съседка Йоргос Катругалос запозна представителите на страните с инициативите на правителството по въпроса и преговорите в Брюксел. \r\n***", "date": "2019.06.27", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/06/27/2674385/pazardzhik-okrazhniyat-sad-shte-gleda-delo-za-predstavyane-na-neverni-svedeniya-kam-df-zemedelie-s-tsel-poluchavane-na-parichni-subsidii-po-programi-na-evropeyski-fondove.html", "text": "Окръжният съд в Пазарджик ще гледа дело за представяне на неверни сведения към Държавен фонд (ДФ) „Земеделие“, съобщиха от пресцентъра на  съда . Делото е образувано по предложение на Окръжната прокуратура за освобождаване от наказателна отговорност на обвиняемия и налагане на административно наказание - глоба. Срещу мъж е повдигнато обвинение за това, че като земеделски производител е представил неверни сведения пред ДФ „Земеделие“ – Пазарджик, за да получи парични субсидии по програми на европейски фондове за развитие. Началото на съдебното заседание е предвидено за 09.30 часа, а съдия-докладчик е Ирина Джунева.", "date": "2019.06.27", "title": "Пазарджик: Окръжният съд ще гледа дело за представяне на неверни сведения към ДФ „Земеделие“ с цел получаване на парични субсидии по програми на европейски фондове"}
{"url": "http://www.focus-news.net/news/2019/06/27/2674380/kyustendil-obshtinskiyat-savet-shte-izbira-svoy-predsedatel-do-kraya-na-mandata-si.html", "text": "Общинският съвет в Кюстендил ще избира свой председател до края на мандата си. Това съобщиха за  Радио „Фокус” – Кюстендил  от Общински съвет – Кюстендил. Заседанието е насрочено за 14.00 часа в залата на Община Кюстендил. В дневния ред са включени 22 докладни записки.  \r\nОбщинските съветници ще гласуват предложение архитект Юрий Фърков да бъде обявен за почетен гражданин на Кюстендил. Сред включените в предварителния дневен ред на сесията са докладни записки относно финансово подпомагане на жители на община Кюстендил със сериозни здравословни проблеми, избор на председател на Общински съвет – Кюстендил, финансово подпомагане участието на Детско-юношески танцов ансамбъл „Кюстендилче“ в Световния шампионат по фолклор „World Folk 2019“, утвърждаване на пазарни оценки на недвижими имоти – частна общинска собственост, искания на съгласие, даване на съгласие и разрешаване на проекти за изменение на действащия план в селата Нови чифлик, Слокощица, Кюстендил и други. \r\nВенцеслав ИЛЧЕВ", "date": "2019.06.27", "title": "Кюстендил: Общинският съвет ще избира свой председател до края на мандата си"}
{"url": "http://www.focus-news.net/news/2019/06/27/2674387/sofiyska-voda-vremenno-shte-prekasne-vodosnabdyavaneto-v-chast-ot-s-yana-na-28-yuni.html", "text": "Във връзка с изграждане на сградно водопроводно отклонение на ул. „Теменуга“ с. Яна се налага спиране на водоподаването от 10:00 до 18:00 часа на клиентите на „Софийска вода” на 28 юни, живеещи в района на: ул. „Миньорска“, ул. „Васил Левски“, бул. „Ботевградско шосе“, ул. „Старо Буховско шосе“, съобщиха от пресцентъра на  дружеството . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Стефан Стамболов“ ъгъла с ул. „Юрий Гагарин“.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството.", "date": "2019.06.27", "title": "„Софийска вода” временно ще прекъсне водоснабдяването в част от с. Яна на 28 юни"}
{"url": "http://www.focus-news.net/news/2019/06/27/2674388/gabrovo-neutralizirana-e-oranzheriya-za-kanabis-v-selo-yavorets.html", "text": "При специализирана полицейска операция, проведена вчера на територията на с. Яворец в община Габрово, е разкрита оранжерия за канабис, съобщиха от пресцентъра на  МВР . Акцията е осъществена от служители от сектор „Наркотици“- ГДНП и колегите им от ОДМВР-Габрово, под ръководството на прокуратурата. В хода на предприетите процесуално-следствени действия в къща в селото, криминалистите открили на втория етаж напълно изградена и оборудвана оранжерия за отглеждане на канабис, в работен режим. Помещението било „обзаведено“ със съвременна технология за отглеждането на наркотичното растение - въздуховоди, голямо количество осветителни тела, трансформатори, влагоабсорбатори, специално монтирана система за въглероден двуокис и перхидрол. В него са намерени 293 растения канабис, установени и задържани на място са трима мъже от Габрово – на 42 и двама на 47 години.  \r\nСлед 24-часовото им задържане, Районна прокуратура – Габрово е повдигнала обвинение за престъпление по чл. 354в ал.1 от НК на 42-годишния габровец. По случая е образувано досъдебно производство, работата по което продължава под надзора на Районната прокуратура.", "date": "2019.06.27", "title": "Габрово: Неутрализирана е оранжерия за канабис в село Яворец"}
{"url": "http://www.focus-news.net/news/2019/06/27/2674386/dots-georgi-yordanov-bsp-nastoyavame-zdravniyat-ministar-da-doyde-v-parlamenta-za-da-obyasni-reshenieto-si-da-badat-zakrivani-bolnichni-otdeleniya.html", "text": "Настояваме здравният министър да дойде в парламента, за да обясни решението си да бъдат закривани болнични отделения. Това каза народният представител от БСП доц. Георги Йорданов, който прочете декларация от името на парламентарната група, предаде репортер на  Агенция „Фокус“ . „Повод за нашата декларация е изказването на министъра на здравеопазването от вчера, който прави срещи, на които се запознава със състоянието на здравеопазването в различните региони“, заяви доц. Йорданов и припомни, че вчера министър Кирил Ананиев е бил в Северозападна България. „Той каза, че болниците не могат да изпълнят своите задължения като обем помощ и не могат да достигнат определените лимити. Каза още и че тези отделения, които не могат да дадат достатъчно заплащане, ще бъдат закрити. С това решение той нарушава конституционното право на всеки български гражданин да получи медицинска помощ“, заяви доц. Йорданов и посочи, че областните болници са гръбнакът на българското здравеопазване. „В резултат на това ние сме бомбардирани от множество сигнали на разтревожени граждани. Затова искаме да поканим министъра в Народното събрание, за да обясни това свое решение“, посочи доц. Йорданов. \r\nЦветилена СИМЕОНОВА", "date": "2019.06.27", "title": "Доц. Георги Йорданов, БСП: Настояваме здравният министър да дойде в парламента, за да обясни решението си да бъдат закривани болнични отделения"}
{"url": "http://www.focus-news.net/news/2019/06/27/2674389/shumen-s-normalna-intenzivnost-e-dvizhenieto-po-patishtata-v-oblastta.html", "text": "С нормална интензивност е движението по пътищата в област Шумен, предаде репортер на  Радио „Фокус“-Шумен . Пътните настилки са сухи, видимостта е нормална. Движението от км 362 до км 365 на автомагистрала „Хемус“ в посока Варна се осъществява с повишено внимание поради ремонтни дейности. Движението в участъка Каспичан – Зайчино ореше от км 134 до км 146 на път І-2  се осъществява с повишено внимание поради маркировка и ремонт на ограничителни системи. Остава в сила забраната за движение на тежкотоварни автомобили над 10 тона по пътя Радко Димитриево - Друмево поради свлачища, обходът е Шумен - Овчарово - Друмево. Ришкият проход е отворен за движение. Върбишкият проход е затворен за всички видове превозни средства. \r\nИвелина ИВАНОВА", "date": "2019.06.27", "title": "Шумен: С нормална интензивност е движението по пътищата в областта"}
{"url": "http://www.focus-news.net/news/2019/06/27/2674382/dps-e-vazstanovila-nadvzetite-sredstva-ot-partiynite-subsidii.html", "text": "ДПС е възстановила надвзетите средства от партийните субсидии. Това каза пред журналисти председателят на ДПС Мустафа Карадайъ, предаде репортер на  Агенция „Фокус“ . „Днес преведохме парите, които са поискали от Министерството на финансите“, уточни Карадайъ. \r\nТой коментира и темата за намаляването на партийните субсидии, като посочи, че процедурата вече е приключила. „Има и срокове за внасяне на предложения и те са изтекли. Други предложения в сроковете ние не видяхме и няма какво да обсъждаме. Вариантите са сегашната ситуация – предложените от Министерски съвет промени за 1 лв. субсидия, и нашите предложения, които са направени в срока – нула лева субсидия и отворен модел на финансиране на политическите партии“, заяви лидерът на ДПС. \r\nЦветилена СИМЕОНОВА", "date": "2019.06.27", "title": "ДПС е възстановила надвзетите средства от партийните субсидии"}
{"url": "http://www.focus-news.net/news/2019/06/27/2674390/ombudsmanat-maya-manolova-podkrepi-protesta-sreshtu-prezastroyavaneto-v-stolitsata.html", "text": "Омбудсманът Мая Манолова подкрепи протеста срещу презастрояването в столицата, предаде репортер на  Агенция „Фокус“ . Инициативата е на граждани от „Обединена София срещу презастрояването“, които ще внесат конкретни искания до кмета на София Йорданка Фандъкова и Столичния общински съвет за предприемане на спешни мерки срещу унищожаването на зелени площи в града. Гражданите настояват обществените обсъждания да не са формални, а да водят до реален ангажимент от администрацията и съобразяване с постъпилите основателни предложения и възражения, разширяване на кръга на заинтересованите лица с право на оспорване на градоустройствените актове и др. Протестиращите искат до края на мандатна си настоящият Столичен общински съвет да не приема подробни устройствени планове, предвиждащи мащабно застрояване или за големи територии. \r\nНедоволните настояват депутатите да се намесят и да приемат спешни мерки в Закона за устройство на територията (ЗУТ), Закона за устройство и застрояване на Столична община (ЗУЗСО) и подзаконовите нормативни актове, предвиждащи по-големи отстояния между сградите без значение дали са изцяло или частично жилищни. \r\nОт „Обединена София“ искат да се извърши пълна проверка на извършени продажби и замени на имоти в парковете и урбанизираните територии на София. В протестните действия се включиха жители от „Овча купел“, „Да спасим Борисовата градина“, ИК „За Зелен Младост“, „Протестна група Младост“, ИК „Лозенец“, „Протестна група Дианабад“, инициатива „Слънце за децата ни“, АРОЕС „Справедливост“, сдружение „Парк Кукуряк“, протестна група „Мусагеница“, гражданска инициатива „Симеоново“, ИК от кв. „Витоша“, жители от кв. „Стрелбище“ и др. \r\nДаяна ДЮЛГЕРОВА", "date": "2019.06.27", "title": "Омбудсманът Мая Манолова подкрепи протеста срещу презастрояването в столицата"}
{"url": "http://www.focus-news.net/news/2019/06/27/2674391/kaloyan-pargov-posreshtna-poslanika-na-sasht-erik-rubin-v-tsentralata-na-bsp-sofiya.html", "text": "Лидерът на БСП - София Калоян Паргов посрещна посланика на САЩ в България Н. Пр. Ерик Рубин в централата на столичните социалисти, съобщиха от пресцентъра на БСП. Той беше специален гост на традиционната дискусия, организирана от клуб \"Млад дипломат\" към ГС на БСП - София, с председател Николай Маринов. Американският дипломат, чийто мандат изтича след няколко седмици, направи оценка на отношенията между САЩ и България. Калоян Паргов поздрави Ерик Рубин за професионализма, с който ще бъде запомнен неговият мандат в България. А в края на срещата му подари икона на \"земния ангел\" Св. Иван Рилски - небесния закрилник и покровител на българския народ. \r\n\"Не се поддадохте, както някои ваши предшественици, на изкушението да давате наставления през медиите\", обърна се лидерът на БСП - София към американския посланик. Калоян Паргов отбеляза факта, че Ерик Рубин е посланикът на САЩ с най-дълъг мандат в България. \"Това е висока оценка и на Държания департамент за вашата работа, каза още Калоян Паргов. - Вие сте и първият американски официален представител, който прекрачва прага в Дома на Градската организация на БСП в София, като не броим, разбира се, Гюс Хол - генерален секретар на Американската комунистическа партия\". \r\nКалоян Паргов отбеляза и добрите и ползотворни контакти на Ерик Рубин с представители на целия политически спектър в България през мандата му. Според него вече е време за различна основа, на която да стъпят отношенията между България и САЩ, а именно – увеличаване на американските инвестиции в страната ни и на Балканите. \"За нас е ясно, че политиката на Балканите на САЩ, като Велика сила, винаги се е базирала на три водещи линии - сигурност, енергетика и сдържаност, коментира той. - Мисля обаче, че е дошло времето за четвърта водеща линия, която да стане различна основа на нашите отношения, а именно – увеличаване на американските инвестиции в България и на Балканите. Националните ни интереси се опират на три стълба - стабилност, регионално сътрудничество и решението на един романтичен за България драматичен въпрос – Македония – и увеличаване на чуждестранните инвестиции, от които отчаяно се нуждаем предвид състоянието на нашата икономика. И точно на това място можем да намерим пресечна точка на българо-американските интереси. За нея си заслужава да говорим и с вас, и с бъдещия американски посланик у нас Херо Мустафа, която ще посрещнем най-сърдечно. Надяваме се тя да продължи и да задълбочи този диалог и да го доведе до конкретни резултати\". \r\nН. Пр. Ерик Рубин призна, че напуска България след няколко седмици с известна тъга, но обеща да запази приятелствата и връзките си с нашата страна и да се върне пак тук. \r\n\"Искам да подчертая, че взаимоотношенията, които имаме с България, се характеризират с тясно сътрудничество с всички основни водещи политически партии, каза той. - Най-вече искам да отбележа особено тясното и позитивно сътрудничество, което сме имали през годините с БСП. Тук бих искал да кажа, че всяка година над 5000 млади българи посещават САЩ в рамките на програмата за летни студентски бригади. Досега над 100 000 души са се включили в тази програма\". \r\nАмериканският дипломат добави, че взаимоотношенията с България вече обхващат много области, а една от тях е икономическото развитие. \"Нашият основен приоритет в това отношение е създаването на добри работни места с подходящи заплати за младите българи, за да се върнат те от чужбина или въобще да не напускат страната. Американските инвестиции в България през последните 25 години е нещо, с което ние много се гордеем. Благодарение на тях тук бяха създадени десетки хиляди работни места\", коментира той. \r\nЕрик Рубин добави, че приоритет на САЩ е да помогне на България да гарантира енергийната си сигурност. \"В това отношение нашата основна цел е диверсификацията, каза той. - Така страната ще има достъп до множество източници на енергия, а конкуренцията ще спомогне за намаляване на цените. Затова ние очакваме с нетърпение най-важната стъпка - завършването на интерконектора между Гърция и България. Благодарение на него през следващата година в страната ще може да пристигне газ от Азербайджан\". \r\nПосланикът на САЩ отбеляза също, че от началото на миграционната криза Америка много тясно си сътрудничи с България и помага да опази и гарантира сигурността на границите си. \"САЩ и България си сътрудничат успешно в областта на модернизацията на отбранителните способности, както и във военната област, коментира Ерик Рубин. - Помагаме също на България, като член на НАТО, да увеличи оперативната си съвместимост с останалите страни-членки на Пакта. В тази връзка страната се нуждае от модерно военно оборудване, съвместимо с НАТО, така че българските военни да вземат достойно участие в съвместни операции, както и да отбраняват родината си\". \r\nАмериканският дипломат разкри също, че се гордее със сътрудничеството с България в областта на запазването на културните и исторически ценности, както и в сферата на образованието.", "date": "2019.06.27", "title": "Калоян Паргов посрещна посланика на САЩ Ерик Рубин в централата на БСП – София"}
{"url": "http://www.focus-news.net/news/2019/06/27/2674394/obshtina-sliven-pravitelstvoto-otpuska-289-000-leva-za-sanirane-na-detska-gradina-zvezditsa.html", "text": "Правителството отпуска 289 000 лева за саниране на детска градина „Звездица“ в Сливен. Това съобщиха от пресцентъра на  Община Сливен . Средствата ще бъдат прибавени към необходимата сума за ремонт на детска градина „Звездица“. Те бяха поискани от кмета Стефан Радев по време на посещението на премиера Бойко Борисов на 2 юни в Сливен и са част от спестените пари при реализирането на проектите за кръговото движение на „Розова градина“ и пробива на ул. „Г. С. Раковски“. Тогава премиерът и министърът на финансите Владо Горанов изразиха задоволство от отговорното отношение на кмета Стефан Радев към финансите на общината и свършената работа по проектите. \r\nЗа ремонта са необходими около 800 000 лева. Община Сливен е заделила ресурс в Капиталовата програма. Необходими са още средства, които ще бъдат поискани от Министерството на финансите, тъй като поради липса на средства в Националния доверителен екофонд одобреният проект не е финансиран.", "date": "2019.06.27", "title": "Община Сливен: Правителството отпуска 289 000 лева за саниране на детска градина „Звездица“"}
{"url": "http://www.focus-news.net/news/2019/06/27/2674392/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . Времето е ясно, има висока разкъсана облачност. По билата духа слаб до умерен вятър. Сутрешните температури са между 8 и 12 градуса. На Пампорово работят 1,2 и 4 линии, а на Боровец - кабинковия лифт. През изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.27", "title": "ПСС: Добри са условията за туризъм в планините"}
{"url": "http://www.focus-news.net/news/2019/06/27/2674378/nezavisen-makedoniya-nikola-dimitrov-pristiga-v-balgariya-shte-obsazhda-spora-za-gotse-delchev.html", "text": "Министърът на външните работи на югозападната ни съседка Никола Димитров смята, че Македония и България има важни общи цели и е уверен, че ще бъде намерен начин за взаимно приятелство и уважение при решаването на въпроси, свързани с Договора за добросъседство и Гоце Делчев например. Първият дипломат на Скопие бе категоричен, че подобни спорове не бива да застрашават съвместните цели на двете страни, отбелязва електронното издание на македонския вестник  „Независен“ . \r\n„Убеден съм, че с България споделяме основните общи цели. Като съседи, които подписаха договор за приятелство, който засяга много деликатни и емоционални въпроси за двете страни по отношение на историята, аз съм убеден, че ще намерим начин чрез уважение към другите и приятелство да не застрашаваме тези важни цели“, подчерта Димитров в отговор на журналистически въпрос дали са реалистични заплахите от българска страна за блокиране на процеса за получаване на дата за преговори, ако не бъде постигнато споразумение за Гоце Делчев. \r\nТой добави, че се надява да има възможност да обсъди въпроса в София, където ще присъства на среща на Черноморската инициатива. \r\n„Убеден съм, че успехът на Македония по отношение на европейската интеграция е много важен за съседната и приятелска България“, заяви Димитров на пресконференция след среща с норвежкия външен министър Ине Ериксен Сорайде, която бе на посещение в Скопие. Тереза Герова", "date": "2019.06.27", "title": "„Независен“ (Македония): Никола Димитров пристига в България, ще обсъжда спора за Гоце Делчев"}
{"url": "http://www.focus-news.net/news/2019/06/27/2674393/dobrich-spryano-e-vodopodavaneto-v-zhk-dobrotitsa-zaradi-rabota-po-proekta-za-obnovyavane-na-vodniya-sektor.html", "text": "Спряно е водоподаването в ЖК „Добротица“ до 17.00 часа заради работа по проекта за обновяване на водния сектор в града, по информация на ВиК – Добрич, предаде кореспондентът на  Радио „Фокус” – Варна . В Добрич аварии по водопреносната мрежа се отстраняват по ул. „Екзарх Йосиф“ 8. В областта екипи на ВиК работят в следните райони, където водоснабдяването е нарушено временно: в Район Добрич-селска – Помпена станция- Орлова могила, с. Лясково и с. Батово, в Район Балчик - ул. „Ген. Попов“ в морския град и с. Оброчище, в Район Каварна - ул. „Стоян Воденичаров“ в морския град и с. Хаджи Димитър, в Район Тервел - с. Поп Груево, в Район Генерал Тошево - ул. „Патриарх Евтимий“, в Район Шабла - с. Горичане и с. Черноморци, и в Район Крушари - с. Крушари – напор.   \r\n Жулиета НИКОЛОВА", "date": "2019.06.27", "title": "Добрич: Спряно е водоподаването в ЖК „Добротица“ заради работа по проекта за обновяване на водния сектор"}
{"url": "http://www.focus-news.net/news/2019/06/27/2674396/die-presse-avstriya-eksploziyata-vav-viena-zaginala-e-zhena-vazmozhno-e-da-ima-i-druga-zhertva.html", "text": "Две многоетажни сгради във Виена се срутиха частично след експлозията от четвъртък, причинена от изтичане на газ. При инцидента загина жена, но са налице подозрения и за най-малко още една жертва, съобщава австрийският национален ежедневник  Die Presse . \r\nТялото на жената бе откритo през нощта срещу петък. Под развалините е открит блокиран още един човек, който не дава признаци на живот.  \r\nСпоред говорителя на противопожарните служби Кристиан Фейлер, на място продължава работата на спасителите. Привлечени са и специално обучени кучета. В рамките на нощта на терен са били задействани около 100 пожарникари, като в сутрешните часове на деня броят им е бил намален на 35. Продължава отронването на части от двете сгради.  \r\nПри инцидента са пострадали 14 души, двама от които са с тежки наранявания. 35-годишен мъж е с множество счупвания, разкъсвания и вътрешни наранявания, след като е бил ударен от отломки от рухващото здание. Медиците все пак увериха, че състоянието му е стабилно и няма опасност за живота му. Вторият сериозно ранен мъж е 54-годишен мъж, който е бил ударен от счупено стъкло. Останалите 12 пострадали са с леки наранявания и след необходимите прегледи са изпратени по домовете им.  \r\nВ непосредствена близост до мястото на произшествието има основно и средно училище. В тях са били евакуирани местни жители и близки на живущите в двете сгради.  Тереза Герова", "date": "2019.06.27", "title": "Die Presse (Австрия): Експлозията във Виена – загинала е жена, възможно е да има и друга жертва"}
{"url": "http://www.focus-news.net/news/2019/06/27/2674379/delyan-peevski-dps-razgovorite-s-gerb-za-partiynite-subsidii-priklyuchiha-ako-ne-si-darzhat-na-dumata-za-1-lv-tova-si-e-tehen-problem.html", "text": "Разговорите с ГЕРБ за партийните субсидии приключиха – ако не си държат на думата за 1 лв., това си е техен проблем. Това каза пред журналисти народният представител от ДПС Делян Пеевски, предаде репортер на  Агенция „Фокус“ . \r\n„На второ четене в комисиите промените за партийните субсидии да бъдат 1 лв. бяха приети. Докладът е изготвен, как ще го променят – има ли такава парламентарна техника“, коментира Пеевски и посочи, че субсидията е 1 лв. „Разговорите с управляващата партия приключиха. Ако те не си държат на думата, си е техен проблем. 1 лв. – оставаме да видим какво ще направят те. Ако се извъртят, те да се извъртят, оставаме на 1 лв. ДПС винаги прави, каквото казва – да видим ГЕРБ“, коментира той. \r\nВъв връзка с промяна на ДДС ставките, Пеевски посочи, че ДПС са внесли предложението, а сега управляващите трябва да решават. „Щом са попарили българските деца и детските градини, да са живи и здрави“, посочи той. \r\nЦветилена СИМЕОНОВА", "date": "2019.06.27", "title": "Делян Пеевски, ДПС: Разговорите с ГЕРБ за партийните субсидии приключиха – ако не си държат на думата за 1 лв., това си е техен проблем"}
{"url": "http://www.focus-news.net/news/2019/06/27/2674395/", "text": "Стойчо Стойчев, политолог: Регистрирането на политическите партии трябва да бъде по-трудно \r\nРегистрирането на политическите партии трябва да бъде по-трудно. Това каза в интервю за сутрешния блок „Добро утро, България“ на Радио „Фокус“ политологът Стойчо Стойчев. Според него е необходимо да се помисли как може да се регулира броят на политическите партии, тъй като е несериозно всеки да може да регистрира партии. Стойчо Стойчев подчерта, че по-трудната регистрация на партиите ще гарантира, че когато се появи нова политическа партия, зад нея стоят достатъчно хора, които биха я подкрепили без да се налага тя да прави скъпоструващи кампании. \r\n„В момента защитниците на субсидиите казват, че това би убили малките партии и те нямало как да се борят с по-големите. Но една новорегистрирана партия така или иначе не получава субсидия, как тя прави кампания тогава? За да бъде успешна една новорегистрирана партия означава, че тя предлага нещо ново, че тя е хит сред избирателите и те я подкрепят независимо от това, че няма средства да прави скъпоструваща политическа кампания. Такива партии трябват в България. Не ни трябват такива, които стоят на държавна издръжка и ги хрантутят данъкоплатците. И при всеки опит да им се ограничи финансирането го тълкуват като кинжал в сърцето на демокрацията“, каза Стойчев. По отношение на скандала с апартаментите на част от властта Стойчо Стойчев коментира, че е продължил дълго време за българските стандарти, но вече е отшумял. С наближаване на местните избори ще се търсят скандали на местно ниво, за да се атакуват местни кметове и личности, а не грандиозни скандали от типа на „Апартаментгейт“, които да засягат политически фигури. \r\nЕлеонора ЧОЛАКОВА", "date": "2019.06.27", "title": "Стойчо Стойчев, политолог: Регистрирането на политическите партии трябва да бъде по-трудно"}
{"url": "http://www.focus-news.net/news/2019/06/27/2674397/vratsa-75-godishen-mazh-ot-kozloduy-e-stanal-zhertva-na-telefonna-izmama-s-1000-leva.html", "text": "На 26 юни 2019 г., в 17.00 часа в Районно управление на МВР - Козлодуй се е явил 75-годишен мъж от града, който заявил, че непознат мъж се обадил на домашния му телефон и казал, че за да съдейства на полицията с цел залавяне на телефонни измамници, трябва да остави пари под контейнер за смет до блока  в който живее. Това съобщиха от  ОДМВР - Враца . Непознатият се представил като служител на „Криминална полиция“. Следвайки инструкциите, възрастният човек оставил 1000 лева под контейнер. Образувано е досъдебно производство.", "date": "2019.06.27", "title": "Враца: 75-годишен мъж от Козлодуй е станал жертва на телефонна измама с 1000 лева"}
{"url": "http://www.focus-news.net/news/2019/06/27/2674401/sofiya-diskusiya-na-tema-oganyat-na-petdesetnitsa-i-netsarkovnite-hristiyani-shte-se-sastoi-v-atelie-knizharnitsa-kashta-za-ptitsi.html", "text": "В ателие - книжарница \"Къща за птици\", София, ул. \"Проф. Асен Златаров\" 22 ще се състои дискусия на тема \"Огънят на Петдесетница и нецърковните християни\", предаде репортер на  Агенция „Фокус“ . \r\nЛектори: Протоиерей д-р Добромир Димитров - свещеник на Българската църковна община в Кент, Великобритания, преподавател в Православния богословски факултет на Великотърновския университет \"Св. св. Кирил и Методий\", Протоиерей д-р Сава Кокудев - ефимерий на академичния параклис и преподавател в Богословския факултет на Софийския университет \" Св. Климент Охридски\" ; Ангел Иванов - журналист. Началото й е от 18.30 часа.  \r\nНикола ПЕТКОВ", "date": "2019.06.27", "title": "София: Дискусия на тема \"Огънят на Петдесетница и нецърковните християни\" ще се състои в ателие - книжарница \"Къща за птици\""}
{"url": "http://www.focus-news.net/news/2019/06/27/2674398/nsorb-obsazhda-badeshteto-na-mestnoto-samoupravlenie-za-sledvashtite-10-godini.html", "text": "Бъдещето на местното самоуправление за предстоящите 10 години ще дискутира Националното сдружение на общините в Република България (НСОРБ). Заключителната конференция ще обобщи мандат 2015 – 2019 година. На нея се очаква да присъства и министър-председателят Бойко Борисов. „Ще се даде акцент на свършеното в общините, ще се обсъждат възможности за финансиране с европари през следващия период, ще се направи равносметка на работата но общинските съвети. Това е много нужен за местното самоуправление форум“, каза зам.-председателят на НСОРБ и кмет на Димитровград Иво Димов в предаването  „Преди всички“  на  БНР . \r\nТой подчерта, че динамиката в местните общности е много голяма и че няма как всички да бъдат поставени под общ знаменател. \r\n„Равносметката ще ни даде добрия опит и възможности за развитие на регионите и градовете ни през следващите години“. \r\nСпоред Димов в оставащите до края на мандата месеци е „нормално общинските съвети да се въздържат от решения, дискусионни, които създават напрежения, стига да не са жизненоважни“.", "date": "2019.06.27", "title": "НСОРБ обсъжда бъдещето на местното самоуправление за следващите 10 години"}
{"url": "http://www.focus-news.net/news/2019/06/27/2674402/el-pais-ispaniya-goreshtinite-zastignaha-i-ispaniya-v-sutreshnite-chasove-na-denya-sa-izmereni-rekordno-visoki-temperaturi.html", "text": "Жегата, която удари Франция и Германия през последните дни, застигна и Испания – още преди 9:00 часа местно време (10:00 часа българско време) в части от страната са измерени температури от близо 33 градуса по Целзий, съобщава електронното издание на националния ежедневник  El Pais . \r\nГорещата вълна ще удари една трета от страната и Балеарските острова. Тя е десетата, регистрирана от 1975 г. насам и е част от метеорологичното явление, което засегна и останалата част от Западна Европа.  \r\nОчаква се температурите да продължат да се повишават до събота, включително и в малките часове на денонощието. В тази връзка хората са предупредени да се подготвят за т.нар. тропически нощи, т.е. с минимални температури от 20 градуса по Целзий. \r\nНай-топло тази сутрин е било на ваканционния остров Майорка, където са отчетени 32,5 градуса по Целзий, следван от Барселона с 31,3 градуса.  \r\nВ голяма част от страната е в сила оранжев предупредителен код за жега. Това означава „необичайни явления с определено ниво на опасност за обичайните дейности“. Тереза Герова", "date": "2019.06.27", "title": "El Pais (Испания): Горещините застигнаха и Испания – в сутрешните часове на деня са измерени рекордно високи температури"}
{"url": "http://www.focus-news.net/news/2019/06/27/2674405/varna-dvizhenieto-v-uchastaka-ot-km-406-do-km-416-na-magistrala-hemus-se-osashtestvyava-dvuposochno-v-edno-platno-poradi-remontni-deynosti.html", "text": "Движението в участъка от км 406 до км 416 на магистрала „Хемус“ се осъществява двупосочно в едно платно поради ремонтни дейности, предаде репортер на  Радио „Фокус“ – Варна . Ограничено е качването и слизането от магистралата при пътните възли „Повеляново“ и „Слънчево“. Движението е пренасочено по пътя Русе – Варна. По пътя за курорта „Златни пясъци“ също трябва да се преминава с повишено внимание. Предупреждението е поради осъществяване на дейности пи почистване на регули. Участъкът е сигнализиран с пътни знаци. Движението в участъка Кранево – Варна продължава да е ограничено за моторни превозни средства с маса над 10 тона поради опасност от свлачище. Обходният маршрут е през Кичево и Оброчище. Преминаването по пътя „Панорама“ –  Куманово при 11-тия километър се осъществява с повишено внимание, като е въведено и ограничение на скоростта до 30 км/ч поради неравности на асфалтовата настилка. \r\nДиана СТОЕВА", "date": "2019.06.27", "title": "Варна: Движението в участъка от км 406 до км 416 на магистрала „Хемус“ се осъществява двупосочно в едно платно поради ремонтни дейности"}
{"url": "http://www.focus-news.net/news/2019/06/27/2674407/pleven-dvizhenieto-po-pat-ii-13-byala-slatina-dolni-dabnik-mezhdu-knezha-i-iskar-ot-km-76000-do-km-106-000-se-osashtestvyava-s-povisheno-vnimanie-do-01-yuli.html", "text": "Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 се осъществява с повишено внимание до 01 юли. Това съобщиха  Радио „Фокус“  от Областно пътно управление – Плевен. Причината е машинно косене на трева. Пътните настилки в областта са мокри, очаква се разкъсване на облачността в следобедните часове. Максималните температури ще бъдат между  30° и 35°. Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срокът на ремонта е 01 юли. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е  до 19 юли. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.06.27", "title": "Плевен: Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 се осъществява с повишено внимание до 01 юли"}
{"url": "http://www.focus-news.net/news/2019/06/27/2674406/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Вълната от горещини в Западна Европа, експлозията във Виена, както и бъдещето на Брекзит са част от основните теми, върху които акцентират водещите европейски издания. . \r\n***  Жегата, която удари Франция и Германия през последните дни, застигна и Испания – още преди 9:00 часа местно време (10:00 часа българско време) в части от страната са измерени температури от близо 33 градуса по Целзий, съобщава електронното издание на националния ежедневник  El Pais . \r\nГорещата вълна ще удари една трета от страната и Балеарските острова. Тя е десетата, регистрирана от 1975 г. насам и е част от метеорологичното явление, което засегна и останалата част от Западна Европа.  \r\nОчаква се температурите да продължат да се повишават до събота, включително и в малките часове на денонощието. В тази връзка хората са предупредени да се подготвят за т.нар. тропически нощи, т.е. с минимални температури от 20 градуса по Целзий. \r\nНай-топло тази сутрин е било на ваканционния остров Майорка, където са отчетени 32,5 градуса по Целзий, следван от Барселона с 31,3 градуса.  \r\nВ голяма част от страната е в сила оранжев предупредителен код за жега. Това означава „необичайни явления с определено ниво на опасност за обичайните дейности“. \r\n***  Две многоетажни сгради във Виена се срутиха частично след експлозията от четвъртък, причинена от изтичане на газ. При инцидента загина жена, но са налице подозрения и за най-малко още една жертва, съобщава австрийският национален ежедневник  Die Presse . \r\nТялото на жената бе открита през нощта срещу петък. Под развалините е открит блокиран още един човек, който не дава признаци на живот.  \r\nСпоред говорителя на противопожарните служби Кристиан Фейлер, на място продължава работата на спасителите. Привлечени са и специално обучени кучета. В рамките на нощта на терен са били задействани около 100 пожарникари, като в сутрешните часове на деня броят им е бил намален на 35. Продължава отронването на части от двете сгради.  \r\nПри инцидента са пострадали 14 души, двама от които са с тежки наранявания. 35-годишен мъж е с множество счупвания, разкъсвания и вътрешни наранявания, след като е бил ударен от отломки от рухващото здание. Медиците все пак увериха, че състоянието му е стабилно и няма опасност за живота му. Вторият сериозно ранен мъж е 54-годишен мъж, който е бил ударен от счупено стъкло. Останалите 12 пострадали са с леки наранявания и след необходимите прегледи са изпратени по домовете им.  \r\nВ непосредствена близост до мястото на произшествието има основно и средно училище. В тях са били евакуирани местни жители и близки на живущите в двете сгради. \r\n***  „В Мюнхен обсъждат голите гърди“, пише германският вестник  BILD  в статия, посветена на нова разпоредба в баварската столица, която забранява на представителките на нежния пол да плажуват без горнище на бански костюм.  \r\nСъответната забрана е наложена от частна охранителна фирма, наета от властите за гарантиране на реда по градските плажове на река Изар. „Морална охрана по Изар? Кметството не мисли така“, подчертават от редакцията, като привеждат думитет на вицепредседателя на „Зелени“ Доминик Краузе: „Това е атака срещу прословутите либералност и космополитизъм на баварската столица“.  \r\nПолитикът е категоричен, че подобна забрана – при това само за единия пол – е несправедлива и остаряла. Герхард Майер (ГСДП), член на Градския съвет, е категоричен: „Жените трябва сами да решат дали искат или не да правят слънчеви бани без горнища“.  \r\nТака по настояване на управляващия в Мюнхен Християнсоциален съюз (ХСС), Градският съвет взе единодушно решение, че жените на плажовете по река Изар може да се излежават на слънце по „голи гърди“ и извън нудистките зони. \r\n***  Какво могат да направят депутатите, за да спрат Брекзит без сделка. Тъй като Борис Джонсън настоя, че като премиер ще изкара Обединеното кралство от Европейския съюз до края на октомври на всяка цена, това е въпрос, който ще бъде задаван често през следващите месеци, пише левичарското британско издание  The Guardian  в материал, представен без редакторска намеса. \r\nАко, както се очаква, Джонсън се нанесе на Даунинг стрийт номер 10 следващия месец, той няма да има достатъчно време да договори нова сделка за Брекзит с ЕС. Нещо повече, той смята, че заплахата от излизане без споразумение е ключова, за да се спечели концесия от Брюксел в последната минута. От това следва, че правителството на Джонсън ще се старае да запази опцията на масата. \r\nПроблемът? Въпреки настояването на Джонсън, че депутатите се приближават до идеята, парламентаристите са страстно против и обещават да направят каквото могат, за да го спрат. Но какво всъщност могат да направят тези депутати, за да спрат Брекзит без сделка? \r\nВ изказване пред програмата „Днес“ в четвъртък сутринта, доскорошният претендент за лидерското място в Консервативната партия и сегашен твърд поддръжник на Джонсън Доминик Рааб, предположи, че като премиер бившият кмет на Лондон може просто да игнорира парламентарните усилия за спиране на Брекзит без сделка. Той посочи, че всяко предложение на депутатите по този въпрос „ще има нулев правен ефект“ и може да бъде заобиколено. \r\nТози възглед се споделя от много парламентарни поддръжници на Джонсън. Те твърдят, че независимо че парламентът може да гласува многобройни предложения, призоваващи Джонсън да отложи член 50 ли да изключи сценария без сделка, той може да ги игнорира. Дори предложение за наказание, според което народните представители могат да блокират заплатата на премиера в протест срещу такова решение няма да има голям ефект. Едва ли Джонсън е зле с парите, или ще се засегне. \r\nПоддръжниците на Джонсън твърдят, че за разлика от Тереза Мей, той наистина е готов да реализира Брекзит без сделка. Както ми каза един от министрите на кабинета: „Проблемът с Брекзит без сделка не беше, че депутатите няма да го направят, а че министър-председателят няма да го направи.“ Според някои Мей не е направила реални усилия в борбата срещу поправката Куупър/Летуин, която принуждава правителството да иска удължаване на член 50. \r\nАко предложението се провали, има драстичен вариант на вот на недоверие към правителството. Ако мнозинството от депутатите гласува против правителството, то ще падне. Ако не бъде сформирано ново правителство, ще последват избори. Никой не може да предположи как след това общините ще спрат Брекзит без сделка - но ако Обединеното кралство проведе общи избори, очакваме Брюксел да предостави кратко удължаване, за да разреши въпроса. \r\nИма ли достатъчен брой гласове? И Амбър Ръд и Тобиас Елууд казсват, че знаят за достатъчно депутати от торите, които биха гласували срещу правителството, ако моментът е подходящ. Но и двамата подчертаха, че самите те не биха стигнали толкова далеч да гласуват срещу собственото си правителство. \r\nЕдинствените двама народни представители от Консервативната партия, които обявиха публично, че биха се решили на такава стъпка са Кен Кларк и Доминик Грийв.  Със заплахите, че повече няма да бъдат номинирани за депутати, може на повърхността да излязат още парламентаристи, които сметнат, че няма какво повече да губят. Но ще трябва да са повече, предвид това, че няколко евроскептични лейбъристи може да се въздържат и да способстват излизането на Великобритания от ЕС. \r\nОттук следва, че всякакви схеми на лейбъристите за вот на недоверие преди лятната ваканция – която ще започне веднага щом встъпи в длъжност новият премиер – ще бъдат преждевременни. Повечето консерватори на ръба казват, че ще обмислят подобни действия, ако вярват, че всяка възможност е изхабена и вече няма шанс за Брекзит със сделка. Съюзниците на Джонсън смятат, че най-вероятно такъв вот може да има през есента, когато всичко около Брекзит ще е по-ясно. \r\nПредвид това, че вот на недоверие се възприема като червена линия, няма друга опция за сваляне на правителството и предотвратяване на Брекзит без сделка. Консерваторите може да откажат да да гласуват бюджета и по този начин да спрат парите на правителството и да го блокират. Излизането в стачка може да изпрати ясно послание, без да се преминава към сваляне на собственото си правителство. Но това също е много смел акт. \r\nИ накрая, имаме Джон Бекроу, описван като „председател активист“ от някои тори. Много проевропейски консерватори се надяват на Бекроу – че той ще намери начин как да реализира тези планове без да има нужда да се гласува срещу правителството. \r\nОттук следва, че парламентарният конфликт около Брекзит без сделка, най-вероятно ще се превърне в игра на блъфове - и лагерът на Джонсън залага на това депутатите да мигнат първи. \r\n***", "date": "2019.06.27", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/06/27/2674409/lovech-zadarzhaha-shofyor-izbyagal-sled-kato-e-pregazil-zhena-v-s-balgarski-izvor.html", "text": "Задържаха шофьор, избягал след като е прегазил жена в с. Български извор. Това съобщиха от  ОДМВР-Ловеч . Тази нощ шофьор е прегазил жена, избягал е и в резултат на предприетите издирвателни действия, е установен и задържан. В 12.00 часа пред полицейския участък в с. Български извор директорът на ОДМВР - Ловеч и наблюдаващ прокурор ще проведат брифинг по повод тежкия инцидент.", "date": "2019.06.27", "title": "Ловеч: Задържаха шофьор, избягал след като е прегазил жена в с. Български извор"}
{"url": "http://www.focus-news.net/news/2019/06/27/2674403/dragomir-stoynev-bsp-imame-samneniya-che-promenite-v-zakona-za-energetikata-shte-dovedat-do-manipulatsii-na-gazovata-borsa.html", "text": "Имаме съмнения, че промените в Закона за енергетиката ще доведат до манипулации на газовата борса. Това каза народният представител от БСП Драгомир Стойнев по време на дебатите по промените в Закона за енергетиката, предаде репортер на  Агенция „Фокус“ . „Газовият хъб „Балкан“, с който правителството толкова много се хвали, все още е медиен проект. Разбира се, че го подкрепяме, но все още не виждаме даден старт освен интерконекторната връзка“, заяви Стойнев. „Имаме съмнения по този законопроект, защото няма как да не се притесняваме от пазарни манипулации. Ние ще се въздържим, защото манипулациите на тази борса, която ще създадем, ще доведат и до манипулации на газовата борса“, каза още той и посочи, че БСП настоява да се започне проучване дали има манипулации. „Само от вчера имаме два примера – две дружества са купували 50 мегавата на ниски цени. И неслучайно българите са притеснени, защото за тях не остава евтина енергия. Искаме да се гарантира, че ще бъде на прозрачен принцип и ще се гарантира, че ще се предоставя конкурентна цена. Законопроектът е нужен, но сме притеснени и ще гласуваме „въздържали се“, обясни Стойнев. \r\nЦветилена СИМЕОНОВА", "date": "2019.06.27", "title": "Драгомир Стойнев, БСП: Имаме съмнения, че промените в Закона за енергетиката ще доведат до манипулации на газовата борса"}
{"url": "http://www.focus-news.net/news/2019/06/27/2674410/blagoevgrad-avtomobil-e-katastrofiral-na-tretoklasen-pat-108-sled-otklonenieto-za-selo-rupite-v-posoka-petrich-shofyorat-e-transportiran-v-bolnitsa-za-izyasnyavane-na-sastoyanieto-mu.html", "text": "Автомобил е катастрофирал на третокласен път 108 след отклонението за село Рупите в посока Петрич. Това съобщи за  Радио „Фокус“-Пирин  дежурният служител в Областно пътно управление-Благоевград. Не са известни причините за инцидента. Шофьорът е загубил контрол на автомобила и се е блъснал в мантинела. Той е транспортиран в болница за изясняване на състоянието му. Към момента на мястото се извършва оглед, след което лекият автомобил трябва да бъде изтеглен от пътното платно. Движението в участъка се осъществява в една лента. \r\nНатали СТЕФАНОВА", "date": "2019.06.27", "title": "Благоевград: Автомобил е катастрофирал на третокласен път 108 след отклонението за село Рупите в посока Петрич, шофьорът е транспортиран в болница за изясняване на състоянието му"}
{"url": "http://www.focus-news.net/news/2019/06/27/2674413/sport-vozhnyatski-otpadna-ot-turnira-v-iystbarn.html", "text": "Бившата номер едно в света и миналогодишна шампионка от Ийстбърн Каролина Вожняцки отпадна от тазгодишното издание на турнира след загуба от Арина Сабаленка. Тенисистката от Беларус успя да елиминира датчанката след 2:6, 6:4, 7:6.  \r\nЗа място във финалната четворка Сабаленка ще играе срещу Кики Бертенс, която се наложи над Ана-Лена Фрийдсам с 6:3, 6:3 за час и 25 минути.", "date": "2019.06.27", "title": "Спорт: Вожняцки отпадна от турнира в Ийстбърн"}
{"url": "http://www.focus-news.net/news/2019/06/27/2674408/ombudsmanat-maya-manolova-stolichniyat-obshtinski-savet-da-spre-proiznasyaneto-po-ustroystveni-planove-na-mashtabni-stroitelstva.html", "text": "Столичният общински съвет да спре произнасянето по устройствени планове на мащабни строителства. Това каза омбудсманът Мая Манолова, която подкрепи протеста срещу презастрояването в столицата, предаде репортер на  Агенция „Фокус“ . „Тук съм по покана на „Обединена София срещу презастрояването. Подкрепям всяко едно от справедливите им искания. С екипа ми сме били на място и сме подкрепили ИК в \"Дружба\", \"Младост\", \"Лозенец\", \"Овча купел\", \"Красна поляна\" и сме работили по всеки един от проблемите им,“ обясни тя. „Смятам, че това, което искат гражданите е напълно справедливо и в интерес на София. Аз съм затова Столичният общински съвет да спре произнасянето по устройствени планове, които се отнасят към мащабно строителство и унищожаването на малкото останали зелени площи, детски градинки и междублокови пространства“, добави Мая Манолова. Според нея зелените площи трябва да бъдат пазени и от следващият общински съвет. „Зелената система трябва да се разширява, а не да има посегателства върху нея. Образно казано аз съм против отсичането и на едно здраво дърво. Трябва да се мислят други решения,“ коментира Манолова. „Този и следващият общински съвет имат огромна отговорност пред гражданите на столицата“, допълни омбудсманът. \r\nДаяна ДЮЛГЕРОВА", "date": "2019.06.27", "title": "Омбудсманът Мая Манолова: Столичният общински съвет да спре произнасянето по устройствени планове на мащабни строителства"}
{"url": "http://www.focus-news.net/news/2019/06/27/2674412/chez-izvarshva-izvanreden-otchet-na-elektromerite-vav-vrazka-s-novi-tseni-na-elektroenergiyata.html", "text": "Във връзка с определяне от Комисията за енергийно и водно регулиране на нови цени на електроенергията от 01 юли 2019 г., „ЧЕЗ Разпределение България“ АД ще извърши извънредно отчитане на електромерите на клиентите, съобщиха от пресцентъра на  дружеството . Графикът на извънредния отчет ще бъде публикуван на сайта на Дружеството в секция „Графици“ на 28 юни, петък. След тази дата информация може да се получи също в центровете за обслужване на клиенти на ЧЕЗ и на денонощната телефонна линия 0700 10 010. С цел да се обезпечи бързото и качествено отчитане на електромерите, компанията ангажира допълнително 319 служители. Всички отчетници ще работят с удължено работно време в периода от 01-02.07.2019 г. \r\nПоради физическата невъзможност всички електромери да бъдат отчетени в един и същи ден, месечните сметки на клиентите ще бъдат преизчислени към датата на въвеждане на новите цени. С цел гарантиране на максимална коректност при фактуриране на консумираната електроенергия, клиентите имат възможност сами да отчетат показанията на електромерите си към 30 юни 2019 г. Самоотчитането е по желание и не отменя извършването на месечен отчет от страна на Дружеството.   \r\nКлиентите, които желаят да се възползват от тази възможност, следва да направят своя отчет на 30 юни 2019 г. и да подадат данните към компанията между 1 и 5 юли  на телефонната линия 0700 10 010 (меню 2), на имейл klienti@cez-rp.bg и през уеб-сайтовете www.cez-rp.bg или www.cez.bg, в секция „Електронни услуги“, меню „Деклариране на показания“ или в центровете за обслужване на клиенти на ЧЕЗ. Те трябва да посочат данните от електромера по всички тарифи, клиентски номер, абонатен номер, трите имена на титуляра и адреса на обекта, за който се декларират показания. Подадените данни от самоотчета през този период се считат за отчетено потребление към 30.06.2019 г., включително.   \r\nФактурите през месец юли ще съдържат информация за консумираната електроенергия  за два отчетни периода – по стари и по нови цени.", "date": "2019.06.27", "title": "ЧЕЗ извършва извънреден отчет на електромерите във връзка с нови цени на електроенергията"}
{"url": "http://www.focus-news.net/news/2019/06/27/2674400/yavor-bozhankov-bsp-s-temata-za-subsidiite-gerb-otklonyavat-vnimanieto-ot-poskapvaneto-na-samoletite-i-otkaza-za-shengen.html", "text": "„С темата за субсидиите ГЕРБ отклоняват вниманието от поскъпването на самолетите и отказа за Шенген. Това са сериозни теми, от които загубихме много”. Това заяви народният представител от ПГ на \"БСП за България\" Явор Божанков пред БНР, съобщиха от пресцентъра на  БСП . Божанков коментира, че очевидно субсидиите трябва да се намалят. „Някои от партиите държат на влог огромни суми, което говори, че сумата е завишена. Според нас трябва да се направи добър анализ и субсидията да бъде разходоориентирана. Тя не трябва да бъде нито много малка, за да не отидат политическите партии в сивия сектор, нито много голяма, за да печелят”, каза Божанков. Той допълни, че БСП първа е подела инициатива за консенсус с останалите политически сили за размера на финансирането от държавата, а и от левицата са се срещнали с представители на неправителствения сектор.  \r\n„От референдума досега ГЕРБ управляват. Ако искаха, отдавна щяха до прокарат закона, но не това е целта им. Това е удар срещу опозицията”, обясни народният представител и добави, че предложението за драстично намаляване на субсидиите се прави по средата на годината, когато всяка партия е планирала своите разходи до края. „ГЕРБ управляват с аномалии  и липса на експертиза в законодателството. Това е критичен проблем за обществото”, отбеляза Явор Божанков и припомни увеличението на съдебните такси от 15 лв. на хиляди левове. \r\n„Популизмът винаги започва с аплодисменти, но когато стане реалност, завършва зле. Ударът не е срещу опозицията, а срещу милион души, които са подкрепили БСП. Ако ГЕРБ печелят краткосрочно, цялата политическа система губи дългосрочно”, заяви социалистът. Той допълни, че партиите да се финансират от фирмите би било връщане десетилетие назад. „БСП има структури във всяко населено място в страната. Дори и в най-мъничките селца БСП има партийни организации, които са жизнени и водят партиен живот”, коментира Явор Божанков. Той поясни,  че е нормално голяма партия, като БСП, да има големи разходи за структурите.", "date": "2019.06.27", "title": "Явор Божанков, БСП: С темата за субсидиите ГЕРБ отклоняват вниманието от поскъпването на самолетите и отказа за Шенген"}
{"url": "http://www.focus-news.net/news/2019/06/27/2674411/ombudsmanat-maya-manolova-vreme-e-da-se-napravi-palna-proverka-i-reviziya-na-protsedurite-za-zastroyavane-na-parkove-i-zeleni-ploshti-v-stolitsata.html", "text": "Смятам, че е дошло време да се направи пълна проверка и ревизия на законността на извършените реституции и заменки, изобщо на процедурите, които предвиждат застрояване, особено на паркове и зелени площи. Това каза омбудсманът Мая Манолова, която подкрепи протеста срещу презастрояването в столицата, предаде репортер на  Агенция „Фокус“ . „Плаче за ремонт и общинската наредба за обществените обсъждания. Всички сме наясно, че те са абсолютно формални и на практика администрацията изобщо не се интересува от мнението на гражданите, освен когато те по категоричен начин, с гражданска инициатива не заявят своите искания“, коментира омбудсманът. Според нея е необходима и промяна в законодателството. „С моя екип не еднократно сме отправяли препоръки за това, че трябва да се разшири кръгът на заинтересовани лица, които да атакуват по съдебен ред всяко решение на Столичния общински съвет, с което се посяга на поредната зелена площ“, поясни Манолова.  \r\nПо думите ѝ е нужна активна политика от страна на Столична община за запазване на зелените площи и на зелената система на столицата.  \r\nДаяна ДЮЛГЕРОВА", "date": "2019.06.27", "title": "Омбудсманът Мая Манолова: Време е да се направи пълна проверка и ревизия на процедурите за застрояване на паркове и зелени площи в столицата"}
{"url": "http://www.focus-news.net/news/2019/06/27/2674418/api-dvizhenieto-po-sofiyski-okolovrasten-pat-pri-krivina-se-osashtestvyava-poetapno-v-edna-lenta-poradi-remontni-deynosti.html", "text": "Движението по път II-18 /Софийски околовръстен път/ при Кривина се осъществява поетапно в една лента поради ремонтни дейности по надлез \"Кривина\", съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват пътната сигнализация.", "date": "2019.06.27", "title": "АПИ: Движението по Софийски околовръстен път при Кривина се осъществява поетапно в една лента поради ремонтни дейности"}
{"url": "http://www.focus-news.net/news/2019/06/27/2674417/pregled-na-osnovnite-temi-vav-varnenskiya-pechat.html", "text": "„766 хиляди вестника са стигнали до читателите във Варненско за 2018 г.“, е водещото заглавие в днешния брой на вестник  „Черно море“ . Националният статистически институт (НСИ) ежегодно публикува данни за издадените книги и брошури, продължаващите издания (вестници, списания, бюлетини и периодични сборници), както и за електронните публикации. Източник на информацията е Националната библиотека „Св.св. Кирил и Методий“, като основните показатели са в съответствие с методологическите изисквания на  ЮНЕСКО.  \r\n„Мобилният пункт за опасни отпадъци ще работи до 29 юни“, става ясно от друго заглавие в броя. Мобилен събирателен пункт приема за безвъзмездно обезвреждане опасни отпадъци от домакинствата във Варна. Поредната акция стартира вчера и ще се проведе до 29 юни. В първия ден от кампанията до обяд бяха събрани над 30 кг опасни отпадъци, като най-често гражданите оставят лекарства с изтекъл срок на годност, живачни термометри и бои.  \r\n„Морската вода стана като чай“, се посочва в публикация на трета страница. Морската вода във Варна се затопли до необичайните за юни 27 градуса. Това научи Медийна група „Черно море“ от Соня Калайджиева, дежурен синоптик в НИМХ. Причината според нея е в по-горещото време и по-дългото слънцегреене.  \r\n„Увеличиха присъдата на шофьора без книжка, убил балетиста Мартин Чикалов“, четем на четвърта страница. Варненският апелативен съд измени присъда на Окръжен съд – Варна, и увеличи от 9 на 10 години лишаване от свобода присъдата на подсъдимия Петър Здравков, който прегази варненския балетист Мартин Чикалов миналата есен. Той е признат за виновен за това, че на 10 септември 2018 година, във Варна при управление на лек автомобил нарушил правилата за движение по пътищата, превишил разрешената скорост за движение в населено място и по непредпазливост причинил смъртта на Мартин Ч. Подсъдимият е избягал от местопроизшествието и е управлявал, без да има необходимата правоспособност. По силата на обстоятелството, че делото е преминало по реда на съкратеното съдебно следствие, признаване на вината и фактите, посочени в обвинителния акт, наказанието се намалява с една трета до седем години лишаване от свобода.", "date": "2019.06.27", "title": "Преглед на основните теми във варненския печат"}
{"url": "http://www.focus-news.net/news/2019/06/27/2674415/gabrovo-na-signali-za-padnali-darveta-i-navodneno-maze-na-kashta-v-rezultat-ot-prolivni-dazhdove-sa-reagirali-pozharnikari-v-oblastta.html", "text": "На сигнали за паднали дървета и наводнено мазе на къща са реагирали пожарникари в област Габрово през изминалото денонощие. Всички инциденти са предизвикани от проливни дъждове, валяли в региона привечер на 26 юни, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Първото обаждане е постъпило малко преди 17.00 часа на тел. 112. То е било за паднало дърво на улица „Ивайло“ в Габрово. Нанесени сериозни щети няма, пострадали граждани – също. Подобен инцидент е регистриран и малко преди 19.30 часа в село Жълтеш, където също няма последствия. И двете дървета са отстранени от огнеборци от областта. В 20.18 часа е получен сигнал за наводнено мазе на къща в село Враниловци, община Габрово. Отводняването е извършено от екип на Районната пожарна служба. \r\nЛуиза ТРАНЧЕВА", "date": "2019.06.27", "title": "Габрово: На сигнали за паднали дървета и наводнено мазе на къща в резултат от  проливни дъждове са реагирали пожарникари в областта"}
{"url": "http://www.focus-news.net/news/2019/06/27/2674419/pleven-sluzhiteli-na-ru-levski-sa-izzeli-nad-3000-kg-tyutyun-bez-banderol-i-samorachno-napraveni-tsigari.html", "text": "Служители на РУ-Левски са иззели над 3000 кг тютюн без бандерол и саморъчно направени цигари. Това съобщиха от  ОД МВР-Плевен  . На 26 юни в хода на специализирана операция по линия „Незаконно съхранение на акцизни стоки без бандерол“ служители от РУ Левски са извършили проверки в частни домове. В село Обнова в имота на 50-годишна са установени 1897 /хиляда осемстотин деветдесет и седем/ къса саморъчно направени цигари и 3,200 кг. нарязана жълто - кафява листна маса, наподобяваща по вид и мирис на тютюн без акцизен бандерол. Тютюневите изделия са иззети. По случая е образувано досъдебно производство за престъпление от НК. Работа продължава разследващ полицай.", "date": "2019.06.27", "title": "Плевен: Служители на РУ-Левски са иззели над 3000 кг тютюн без бандерол и саморъчно направени цигари"}
{"url": "http://www.focus-news.net/news/2019/06/27/2674416/valentin-nikolov-gerb-narodniyat-predstavitel-ne-e-padar-za-da-se-zanimava-s-manipulatsiite-na-gazovata-borsa-kevr-ima-dostatachno-pravomoshtiya.html", "text": "Народният представител не е пъдар, за да се занимава с манипулациите на газовата борса, КЕВР има достатъчно правомощия. Това каза народният представител от ГЕРБ и председател на парламентарната енергийна комисия Валентин Николов по време на дебатите по промените в Закона за енергетиката, предаде репортер на  Агенция „Фокус“ . „Искам да благодаря на опозицията, че беше активна по дебатите. Трябва да се разгледат всички конструктивни предложения. Затова каня народните представители  да участват в работна група, която ще създадем със заинтересованите страни. За да направим закона достатъчно ефективен и наистина да действа“, посочи Николов. \r\nТой припомни, че преди години е имало само 4 лицензирани фирми, а сега са над 200. „Имаме действаща независима енергийна борса и тя има ликвидност. В България има и достатъчно много производители, но, за съжаление, няма достатъчно потенциал, какъвто има в другите борси и затова тя страда – защото няма достатъчно енергия, която да бъде предложена. Но в Конституцията не пише, че народният представител трябва да бъде пъдар – ние не сме пъдари да ходим да оправяме борсата. Ние предлагаме промени в закона, който дава достатъчно възможности КЕВР да установява борсови манипулации – това не е работа на народния представител“, посочи Николов. „Ясно е, че законът е добър, защото ако не беше – досега щеше да има други предложения и от страна на опозицията, и от страна на вносителите. Законът не е основание да кажем, че щом има съмнения за едната борса, не трябва да се създава друга. Хубаво е да търсим вариант, за да ограничим такива спекулации за манипулации на борсата“, посочи той. \r\nЦветилена СИМЕОНОВА", "date": "2019.06.27", "title": "Валентин Николов, ГЕРБ: Народният представител не е пъдар, за да се занимава с манипулациите на газовата борса, КЕВР има достатъчно правомощия"}
{"url": "http://www.focus-news.net/news/2019/06/27/2674404/nfsb-organizatorite-na-tozi-protesta-sreshtu-zakona-za-shuma-sabirat-uchastnitsi-s-lazha.html", "text": "През последната седмица в социалните мрежи върви организацията на „протест“ срещу новия Закона за защита от шума в околната среда.  Уважаваме правото на свободно изразяваме на мнение, но не и разпространяването на неистини и откровени лъжи. Това се казва в позиция на Национален фронт за спасение на България (НФСБ), изпратена до медиите.  \r\n„Организаторите на този протест събират участници именно с лъжа. Те твърдят, че законът забранява работата на заведенията след 22.30 ч. – нещо, което категорично не отговаря на истината и не присъства като текст в закона. Никой не спира работата на заведенията. Според чл. 16 А, ал.2 от Закона за защита на шума в околната среда се забранява единствено озвучаването на открити площи във времето между 14 и 16 ч. следобед и 23.00 ч. до 08.00 ч. през нощта“, се казва още в позицията на НФСБ. \r\nНикой не пречи на българските граждани да се веселят. Въвежда се единствено ред – така, че тези, които се веселят да не пречат на тези, които искат да почиват. Категорично възразяваме срещу подобни опити обществото ни да бъде подведено от хора, които използват лъжи, за да оправдаят собствените си нарушения на законите в Р. България., заявяват от НФСБ.", "date": "2019.06.27", "title": "НФСБ: Организаторите на този протеста срещу Закона за шума събират участници с лъжа"}
{"url": "http://www.focus-news.net/news/2019/06/27/2674414/ramadan-atalay-dps-upravlyavashtite-ne-tryabva-da-se-zanimavat-s-drebni-neshta-kato-imeto-balkanski-potok-ili-gerberski-potok-a-da-se-postarayat-da-ima-dostavki-na-gaz-v-balgariya.html", "text": "Управляващите не трябва да се занимават с дребни неща като името „Балкански поток“ или „Герберски поток“, а да се постараят да има доставки на газ в България. Това каза народният представител от ДПС Рамадан Аталай по време на дебатите по промените в Закона за енергетиката, предаде репортер на  Агенция „Фокус“ . „Чрез създаването борсов пазар за газова енергия ще се позволи да се създаде и развие свободен пазар на природен газ и отпадане на регулирания, за което толкова време мечтаем. Този закон е приет със закъснение“, посочи Аталай. Той посочи, че пазарът трябва да бъде либерализиран. „Но ако не направим така, че да осигурим средства и не направим възможно реализирането на хъб „Балкан“, няма как да увеличим тези 3% газоразпределение. Говорихме да направим заседание с газоразпределителните дружества в България, които са завладели териториите и други не могат да влязат там и да създадем условия и други участници да влязат. Иначе ще тъпчем на едно място и ще се чудим дали имаме или нямаме диверсификация“, коментира Аталай. \r\nТой посочи, че в закона има неща, с които не е съгласен и които трябва да се прецизират между първо и второ четене. „Призовавам управляващите да не се надпреварват дали ще се казва Балкански поток - Герберски поток, ако искате го наречете. Но направете всичко възможно доставките на газ в България да се случат. Защото закъсненията, които в момента притесняват народните представители с интерконектора с Гърция и строителството на газопровода до Сърбия, доказват,че ние се борим с дребните неща. Опитваме се да убедим г-н Путин, че като го наречем „Балкански поток“, Европа ще прегърне проекта“, заяви Аталай и посочи, че управляващите трябва  да започнат да се занимават с темата сериозно. „Не искам да съм пророк, но като че ли закъснението, което се случва в момента, и опитите да се преодолее всичко, което се случва със Закона за обществените поръчки,ще навреди на България“, коментира той. \r\nЦветилена СИМЕОНОВА", "date": "2019.06.27", "title": "Рамадан Аталай, ДПС: Управляващите не трябва да се занимават с дребни неща като името „Балкански поток“ или „Герберски поток“, а да се постараят да има доставки на газ в България"}
{"url": "http://www.focus-news.net/news/2019/06/27/2674425/elena-poptodorova-balgariya-e-vazhno-da-ogleda-prisastvieto-i-uchastieto-si-v-nato.html", "text": "България е важно да  огледа присъствието  и участието си в НАТО. Това каза в интервю за сутрешния блок „Добро утро, България“ на Радио „Фокус“ Елена Поптодорова, вицепрезидент на Асоциацията на атлантическия договор и бивш посланик в САЩ, по повод срещата на министрите на отбраната на 29-те страни-членки на НАТО. Според нея един много важен въпрос е как точно се изразходват средстваTA. Поптодорова смята, че България трябва да направи стратегически план за начина, по който се инвестират и разходват парите за отбрана, защото има необходимост и в трите рода войски. \r\n“Не е възможно развитие на никаква друга област в далечната перспектива, без да е гарантирана отбраната на страната и това го разбират всички. Самият факт, че към определени теми, по които разсъждава НАТО – това се случва и сега в момента в Брюксел  - се присъединяват неутрални държави като Швеция и Финландия – тя е основно в областта на киберсигурността – ви говори ясно, че няма да има намаляване, а по-скоро обратното – ще има много повече засилено и технологично, и финансово усилие в областта на осигуряване на отбраната на държавите по единично и на държавите като членове на Алианса”, каза Елена Поптодорова. Тя  допълни, че отбраната като стратегическа сфера, се планира с оглед на възможностите на развитие на десетилетия напред и обхваща много по-широки сфери. Поптодорова каза още, че когато се смятат парите за отбрана не бива да се прави в рамките на годишен бюджет.  \r\nЕлеонора ЧОЛАКОВА", "date": "2019.06.27", "title": "Елена Поптодорова: България е важно да огледа присъствието  и участието си в НАТО"}
{"url": "http://www.focus-news.net/news/2019/06/27/2674424/burgas-dve-ekzotichni-izlozhbi-shte-badat-predstaveni-v-ekspotsentar-flora-ot-1-yuli.html", "text": "Две екзотични изложби ще бъдат представени в експоцентър \"Флора\" в Бургас от 1 юли до 31 август. Едната е на живи пеперуди, а другата - на живи папагали. Това съобщиха от пресцентъра на  Община Бургас . \r\n\"Игриви, приказливи и шарени папагали от цял свят ще видите през лятото в Бургас. Изложбата е една от най-големите в Източна Европа и показва атрактивни птици от три континента. Нейната гордост е хиацинтовият ара - най-големият папагал в света. Акцент в изложбата на живи пеперуди тази година са най-големите представители на нощните видове и впечатляващите красавици синьо морфо. Уютният мини парк, в който ще бъде превърната кръглата зала в експоцентър \"Флора\", крие още ентомологични изненади. Узнайте какви са те в дните от 1 юли до 31 август\", посочват от Общината. \r\nРаботното време на изложбата на папагали ще бъде от 10.00 до 13,00 ч. и от 16.00 до 20.00 ч. (с почивка между 13.00 и 16.00 ч.), а на изложбата на пеперуди - от 09.00 до 20.00 ч. \r\nЦените на билетите на изложбата на папагали са 6 лв. за възрастни, 4 лв. за деца над 6-годишна възраст, 2 лв. за деца под 6-годишна възраст, 15 лв. семеен билет (двама възрастни+2 деца), 4 лв. за пенсионери и безплатно за хора с увреждания. За изложбата на пеперуди входът за пенсионери и учащи е 2 лева, за възрастни - 5 лв., семейният билет (родители + две деца) е на цена 8 лева, а деца под 7 г. и хора с увреждания ще разглеждат изложбата безплатно.", "date": "2019.06.27", "title": "Бургас: Две екзотични изложби ще бъдат представени в експоцентър \"Флора\" от 1 юли"}
{"url": "http://www.focus-news.net/news/2019/06/27/2674421/sofiya-katastrofa-mezhdu-dva-avtomobila-vremenno-zatrudni-dvizhenieto-na-tramvaite-v-rayona-na-umbalsm-n-i-pirogov.html", "text": "Катастрофа между два автомобила временно затрудни движението на трамваите в района на УМБАЛСМ „Н. И. Пирогов“. Това съобщиха от пресцентъра на  СДВР . Инцидентът е станал около 08.50 часа на кръстовището между бул. „Пенчо Славейков“ и бул. „Ген. Тотлебен“, при него няма пострадали. Единият автомобил е бил на трамвайните релси, което е довело до временно затруднение на движението на трамваите в района. Към момента движението в района се осъществява нормално.", "date": "2019.06.27", "title": "София: Катастрофа между два автомобила временно затрудни движението на трамваите в района на УМБАЛСМ „Н. И. Пирогов“"}
{"url": "http://www.focus-news.net/news/2019/06/27/2674423/stoycho-stoychev-politolog-1-lev-za-deystvitelen-glas-e-razumna-spravedliva-i-dostatachna-v-palen-obem-partiyna-subsidiya.html", "text": "1 лев за действителен глас е разумна, справедлива и достатъчна в пълен обем партийна субсидия. Това каза в интервю за сутрешния блок „Добро утро, България“ на   Радио „Фокус“  политологът Стойчо Стойчев. Той подчерта, че за да претендират за повече от 1 лев партийна субсидия, партиите трябва да имат ясни и точни калкулации за какво плащат. Политологът коментира, че отвореният модел на финансиране на политическите партии в България постепенно ще доведе до изсветляване на фактическите дарения от фирми към политически партии. „Ако се въведе такъв модел, в който не е незаконно да се прави това обявяване, в крайна сметка някои биха могли да се пробват, след тях и други и така да се проправи път, в който да са ясни спонсорите на политическите партии.  Те и в момента имат спонсори, но понеже е забранено със закон, те ги крият и съответните спонсори също се крият. В момента, в който това стане законно, най-малко ще се изсветли този проблем. Лека - полека, не смятам, че с този закон или с едно решение ще се решат културни и цивилизационни проблеми на българската политика“, коментира той. Според Стойчо Стойчев е лицемерие да се твърди, че след като партиите получават държавна субсидия, нямат връзки с бизнеса и не получават нерегламентирани плащания. „В България политическите партии винаги са получавали подкрепа от бизнеса“, каза още той. \r\nЕлеонора ЧОЛАКОВА", "date": "2019.06.27", "title": "Стойчо Стойчев, политолог: 1 лев за действителен глас е разумна, справедлива и достатъчна в пълен обем партийна субсидия"}
{"url": "http://www.focus-news.net/news/2019/06/27/2674426/parlamentat-prie-na-parvo-chetene-zakonovi-promeni-za-liberalizatsiya-na-pazara-na-priroden-gaz.html", "text": "Парламентът прие на първо четене със 107 гласа „за“, един „против“ и 61 въздържали се промени в Закона за енергетиката, предаде репортер на  Агенция „Фокус“ .  Чрез предложените промени се осигурява изпълнение на европейската директива за установяване на мрежови кодекс за балансиране на газопреносни мрежи. Измененията целят създаване на ефективна либерализация на пазара на природен газ и установяване на ликвиден пазар. По този начин ще бъде създадена конкурентна среда за добивните предприятия, търговците и потребителите, които ще сключват сделки на организирано място за търговия с ясни и единни правила и справедлива цена. Чрез промените се дава възможност на търговците да реализират допълнителни количества в качеството им на участници, формиращи пазара (маркетмейкъри). Въвежда се и програмата \"gas release\", чрез която общественият доставчик освобождава определени количества газ, съответстващи на определен процент от потреблението за всяка предходна година, с цел по-конкурентен пазар на природен газ. Предложените промени позволяват плавното и постепенно преминаване от пазар по регулирани цени към организиран пазар на природен газ по свободно договорени цени. \r\nЦветилена СИМЕОНОВА", "date": "2019.06.27", "title": "Парламентът прие на първо четене законови промени за либерализация на пазара на природен газ"}
{"url": "http://www.focus-news.net/news/2019/06/27/2674422/shindzo-abe-v-statiya-za-project-syndicate-golyamata-dvaysetorka-v-osaka.html", "text": "В навечерието на срещата на върха на страните от Г-20 в Осака, министър-председателят на Япония Шиндзо Абе пише статия за  Project Syndicate  за трите основни точки от дневния ред на форума.  Агенция „Фокус“ представя превод на материала без редакторска намеса и съкращения.  \r\nНа 28 юни ще бъда домакин на срещата на високо равнище на Г-20 в Осака. Нашият дневен ред ще се съсредоточи върху три ключови въпроса и всеки един от тях е особено важен за азиатските страни. \r\nПървата точка от дневния ред се отнася до най-важното, според мен, предизвикателство на нашето време: запазване и в крайна сметка укрепване на международния режим на свободна и справедлива търговия. За лидерите на азиатските страни това означава формиране на всеобхватно регионално икономическо партньорство (RCEP) - усъвършенствано споразумение за свободна търговия между десет членове на Асоциацията на страните от Югоизточна Азия (АСЕАН) и шест държави от Индо-Тихоокеанския регион (Австралия, Китай, Индия, Япония, Южна Корея и Нова Зеландия). Тези дискусии се водят от известно време. Сега трябва да бъдат придвижени към финала.  \r\nВтората точка от дневния ред засяга цифровата икономика. Дигитализацията на икономиката направи възможна появата на уникални и безпрецедентни бизнес модели, но в същото време създаде нови проблеми, като например двойното данъчно облагане на транснационалните компании. Такива проблеми можем да разрешим само чрез международно сътрудничество. Данните, които се движат по света, не се интересуват от националните граници. Сигурен съм, че ефектът от тези данни - икономически и социален - ще се конкурира с ролята, която петролът и двигателят с вътрешно горене изиграха през XX век, дори ще я надминават. Самата природа на данните им позволява лесно да преодоляват физическите пречки. Благодарение на мрежите техният ефект и ползи се умножават многократно. И обратно, ако някъде там се появи някакъв аналог на поне една затворена стая, загубите, произтичащи от това, ще засегнат цялата мрежа. \r\nЯпония подкрепя системата за „Свободен поток на данни с доверие“ (DFFT). Това е подход, който има за цел да позволи неограничен поток от данни в рамките на правилата, на които всеки може да разчита. Така че нека подготвим правилата, които позволяват ползите от цифровата икономика да достигнат до всеки човек в Азия и по света. Нарекохме този работен поток „Пътя на Осака“ и се надяваме да дадем началото му на предстоящата среща. Излишно е да казвам, че първата и втората точка (търговия и данни) са неотделими от реформата на Световната търговска организация. От основаването на СТО е минала една четвърт век. През това време световната икономика се е променила  с невероятна скорост. Но СТО не се справи с промените и негативните последици и от това забавяне те стават все по-очевидни. Какво трябва да направим, за да направим СТО отново важна за ролята й на пазител на свободната и честна международна търговия? Най-големите производствени вериги, които в продължение на много години играят ролята на двигател на световната икономика, сега са утвърдени в региона на АСЕАН. Икономиките на страните от региона се оказаха благоприятна среда за свободното движение на хора и стоки. Именно тази свобода обяснява динамиката и нарастващия просперитет на страните от АСЕАН. \r\nТретият въпрос на срещата на върха в Осака е значението на иновациите в борбата с глобалните екологични проблеми. Целите, очертани в „Доклада 1.5˚C“ на Междуправителствената група по изменение на климата (IPCC), не може да бъдат постигнати само чрез регулаторни мерки. Революционните иновации, които са в състояние  да превърнат нещо негативно в нещо положително, ще бъдат ключът към постигането на целите на света в областта на климата. Вземете, например, въглеродния диоксид, който през последните години е бил третиран изключително като нещо зло. Но колко прекрасно би било, ако въглеродният диоксид се превърне в „ресурс“, достъпен на най-ниски цени и наличен в изобилие! Иновативните технологии, като изкуствената фотосинтеза, несъмнено ще позволят един ден тези мечти да се превърнат  в реалност. В Осака искам Г-20 да потвърди важността на тези иновации. През октомври Япония ще бъде домакин на срещата на върха „Зелени иновации“, която ще обедини водещи учени и представители на индустрията и финансите от цял свят под един покрив. Надяваме се да се възползваме от световната мъдрост и да въведем устойчиво бъдеще с едно мащабно усилие. \r\nНа 6 март получих шест препоръки от членове на групата „Наука 20” (Science20), създадена от Националните академии на науките на страните от Г-20. За да се намалят заплахите за морските екосистеми и да се запази морската среда, последните две от тези препоръки изискват „създаване на подобрена система за съхраняване и управление на данни с отворен достъп за учените на световно равнище“, както и „споделяне на информация, получена чрез изследователски дейности, широко и междудържавно сътрудничество в името на насърчаването на цялостно разбиране за океана в света и неговата динамика“. Именно по тази причина ние сме длъжни да гарантираме свободния поток от данни на DFFT и да превърнем данните в обществено благо за учени от цял свят. Срещата на върха на Г-20 в Осака се провежда в зората на нова ера на „красива хармония” в Япония. На 30 април светът стана свидетел на абдикацията на Негово величество император Акихито – тя бе първата по рода си  за последните 202 години. На следващия ден Негово величество император Нарухито се изкачи на трона. Чувството за удовлетворение обхвана японците, но не можех да си представя предварително цялата доброжелателност, които получих от чужбина.  \r\n„Сега го виждам\", си казах по-късно, и си помислих, че положителният нюанс се превръща в черешката на торта. Всички тези желания ми напомниха това, което видях, когато посетих град Окума в префектура Фукушима, градът, в който се намира атомната електроцентрала „Фукушима“, която стана център на екологична катастрофа през 2011 година. Заповедта за евакуация, която е била валидна в продължение на много години за всички жители на Окума, бе частично отменена на 10 април, а четири дни по-късно - на 14 април - се състоя церемонията по откриването на новоизградената сграда на кметството. Аз участвах в тази церемония и там срещнах млада жена - Аки Сато. Тя дойде от Токио, за да види ситуацията със собствените си очи и да направи всичко възможно да помогне за подобряването й. Скоро се омъжи за местен жител и сега живее в Окума. Тя ме помоли да погледна червеното яке, което носеше. На гърба имаше бял надпис, майсторски написан на японски: „Ако имаш време да погледнеш назад, тогава по-добре да продължиш напред\". Всички японци продължават да се движат напред, обменяйки тези насърчителни думи един с друг. \r\nПоложителна нагласа бе начинът на живот на следвоенните японски поколения, който осигури бързия ни икономически растеж. През 80-те години на миналия век това отношение се разпространи в целия регион на АСЕАН. И сега това е начин на живот за много азиатски страни, т.е. за целия Индо-Тихоокеански регион. И аз твърдо вярвам, че уверената Япония е тази, която е добре подготвена да допринесе за изграждането на бъдещето на Азия. Тереза Герова", "date": "2019.06.27", "title": "Шиндзо Абе в статия за Project Syndicate: Голямата двайсеторка в Осака"}
{"url": "http://www.focus-news.net/news/2019/06/27/2674420/ministar-temenuzhka-petkova-liberalizatsiyata-na-pazara-na-priroden-gaz-v-balgariya-se-sluchva-v-tochniya-moment.html", "text": "Либерализацията на пазара на природен газ в България се случва в точния момент. Това каза министърът на енергетиката Теменужка Петкова по време на дебатите по промените в Закона за енергетиката, предаде репортер на  Агенция „Фокус“ . „Склонни сме да приемем всяка критика, когато тя е градивна и ще доведе до добри резултати за България. Министерството на енергетиката приема изцяло предложения законопроект, защото това, което се цели да бъде постигнато с тези промени ,е изключително важно за българската енергетика“, посочи Петкова. „Чуха се изказвания, че сме закъснели с либерализацията на пазара на природния газ в България. Може би на всички ни се е искало това да се случи по-рано, но няма как да бъде либерализиран пазарът, щом имаме един единствен доставчик. Когато те се увеличат, ще има различни условия и конкуренция, което ще е в интерес на потребителите. И смятам, че този момент е назрял сега, защото няма как да търгуваме с нещо, ако не можем да го получим от няколко места“, каза още тя. Енергийният министър посочи, че с изграждането на инфраструктурните проекти се създават условия да имаме доставка на природен газ от различни източници. „И следващият момент е изграждането на борса за търговия на природен газ. Така че смятам, че моментът е абсолютно адекватен на ситуацията“, коментира тя. \r\nВъв връзка с изказани съмнения за манипулация на газовата борса, Петкова посочи, разчита, че ако има подобни съмнения, КЕВР ще се самосезира, за да бъде направена проверка и всички да са спокойни. \r\nЦветилена СИМЕОНОВА", "date": "2019.06.27", "title": "Министър Теменужка Петкова: Либерализацията на пазара на природен газ в България се случва в точния момент"}
{"url": "http://www.focus-news.net/news/2019/06/27/2674427/chez-elektro-napomnya-che-do-finala-na-kampaniyata-20-kwh-podarak-ostavat-samo-nyakolko-dni.html", "text": "ЧЕЗ Електро напомня, че до финала на кампанията „20 kwh подарък“ остават само няколко дни, съобщиха от пресцентъра на  дружеството . До 30 юни 2019 г. всеки клиент, който се регистрира за електронна фактура, ще получи като подарък себестойността на 20 kWh \r\n„ЧЕЗ Електро България“ АД напомня на своите клиенти, че до финала на кампанията „20 kWh подарък“ остават само няколко дни. До 30 юни 2019 г. всеки клиент на Дружеството, който заяви услугата „Електронна фактура“, ще получи като подарък от компанията себестойността на 20 kWh електроенергия. Над 5 000 клиенти вече направиха своята безплатна регистрация за услугата и получиха своя подарък. \r\nВ кампанията могат да участват всички клиенти на „ЧЕЗ Електро България“ АД, които не са регистрирани за е-фактура. Регистрация за услугата е безплатна и може да се направи онлайн на www.cez.bg, в Център за обслужване на клиенти на „ЧЕЗ Електро България“ АД или в каса на Изипей. Необходимо е клиентът да предостави клиентски номер, оторизационен код и актуален имейл адрес. Подаръкът от 20 kWh клиентът ще получи под формата на приспадната им себестойност от втората му електронна фактура, издадена след регистрацията. Правилата на кампанията „20 kWh подарък“ са публикувани на корпоративния сайта.  \r\nЕлектронната фактура е валиден, електронно подписан данъчен документ, който е напълно идентичен с хартиената версия. След регистрацията клиентите могат да следят документите си както в електронния архив на сайта cez.bg, така и на посочения от тях имейл адрес. Освен поради безспорните екологични ползи, електронната фактура е предпочитана от клиентите и заради гарантираната защита на личните данни, спестеното време и възможността за лесно и практично контролиране на разходите.", "date": "2019.06.27", "title": "ЧЕЗ Електро напомня, че до финала на кампанията „20 kwh подарък“ остават само няколко дни"}
{"url": "http://www.focus-news.net/news/2019/06/27/2674428/veliko-tarnovo-spetsializiranata-prokuratura-i-tsbop-veliko-tarnovo-razsledvat-grupa-za-lihvarstvo-i-reket-v-lyaskovets.html", "text": "Специализираната прокуратура и ТСБОП-Велико Търново извършват действия по разследването на организирана престъпна група за лихварство и рекет на територията на град Лясковец, област Велико Търново. Това съобщиха от пресцентъра на  Специализираната прокуратура . Извършват се претърсвания и изземвания на адреси и в автомобили, както и лични обиски. Разпитват се свидетели и пострадали от дейността на лица, за които има доказателства, че са участвали в престъпната структура.", "date": "2019.06.27", "title": "Велико Търново: Специализираната прокуратура и ТСБОП-Велико Търново разследват група за лихварство и рекет в Лясковец"}
{"url": "http://www.focus-news.net/news/2019/06/27/2674434/pleven-35-godishen-ot-mazh-ot-selo-pisarovo-e-zadarzhan-sled-nanasyane-na-poboy-i-krazhba.html", "text": "35-годишен от Писарово е задържан след нанасяне на побой и кражба. Това съобщиха от   ОДМВР-Плевен  . Сигнал за престъплението е постъпил на 26 юни в полицейския участък град Искър. Изяснено е, че на 25 юни на улица \"Георги Димитров\" 35-годишен е нападнал 55-годишен свой съселянин. След нанасяне на удари в областта на главата и гърба грабителят е отнел от владението на жертвата велосипед и чанта с хранителни продукти. Проведени са първоначални следствени действия - разпит на потърпевш и свидетел на инцидента. Извършителят е задържан. За престъпление  от НК продължава работа разследващ полицай. Уведомена е прокуратурата.", "date": "2019.06.27", "title": "Плевен: 35-годишен от мъж от село Писарово е задържан след нанасяне на побой и кражба"}
{"url": "http://www.focus-news.net/news/2019/06/27/2674435/", "text": "Проектът за обновяване на центъра на Стара Загора ще бъде завършен през есента. Това каза в интервю за сутрешния блок „Добро утро, България“ на Радио „Фокус“ кметът на Община Стара Загора Живко Тодоров. Той допълни, че дотогава ще завършат ремонтите на СОУ „Иван Вазов“ и  на 9-то Основно училище в Стара Загора. „Работим по кварталите в Стара Загора – в кв. „Самара 1“ се извършва цялостен ремонт, подмяна на ВиК мрежа, улици и тротоари. Работи се и в централна градска част, в периферията също правим много улици и тротоари, междублокови пространства в момента се работят. И нещо много важно, което смятаме, че е с много голяма ползва за града – това е залата на Синдикалния дом, която ще бъде ремонтирана до 15 септември. Стойността на ремонта е около 4 млн. Тя ще се превърне в една истинска концертна зала на Стара Загора, в която ще могат да бъдат провеждани редица мероприятия. Едновременно с това оборудваме музей „Литературна Стара Загора“, тъй като Стара Загора е град на поетите  той има  нужда и заслужава такъв хубав музей „Литературна Стара Загора“, каза още кметът. Работи се и по изграждането на доболничен център, който да приеме цялата доболнична помощ и да предложи добра здравна грижа. „В социалната сфера имаме и много други проекти. Те са свързани с децата, които са лишени от родителски грижи. Предстои да реализираме проект за тяхното социализиране. Те ще живеят в изцяло семейна обстановка. Ще изградим няколко такива центрове“, уточни кметът. \r\nЕлеонора ЧОЛАКОВА", "date": "2019.06.27", "title": "Живко Тодоров, кмет на Стара Загора: Проектът за обновяване на центъра на града ще бъде завършен през есента"}
{"url": "http://www.focus-news.net/news/2019/06/27/2674429/the-south-china-morning-post-sasht-i-kitay-sa-postignali-primirie-v-targovskata-voyna-za-g-20.html", "text": "САЩ и Китай са постигнали ново „примирие“ в търговската си война, за да подновят преговорите, насочени към разрешаване на спора. Това разкриват източници, запознати със ситуацията, става ясно от материал на базираното в Хонгконг англоезично издание   The South China Morning Post , изготвен съвместно с  Politico . \r\nПодробностите за споразумението се съдържат в прессъобщенията в навечерието на срещата между китайския президент Си Дзинпин и държавния глава на САЩ Доналд Тръмп, която ще се проведе в рамките на форума на Г-20 в Осака. Съответното разкриват трима източника – един в Пекин и двама във Вашингтон.  \r\nПодобно споразумение би предотвратило новия кръг от мита за допълнителен китайски внос на стойност 300 млрд. долара. Ако бъде приложен, той ще разшири наказателните тарифи за почти всички доставки от азиатската страна за САЩ. \r\nАдминистрацията на Тръмп заплаши с мита в размер до 25% върху оставащите необлагани до този момент китайски стоки, ако преговорите този уикенд се окажат безрезултатни. Един от източниците разкрива, че решението на Тръмп да отложи допълнителните тарифи е цената на провеждането на срещата в Осака.„Реалността обаче е, че президентът Тръмп винаги може да промени решението си“, предупреждава събеседникът на изданието. Нито Белият дом, нито Минитерството на търговията на САЩ коментираха докладите. \r\nТръмп повтори в сряда, че е готов да наложи допълнителни тарифи на Китай, ако преговорите в Осака се провалят, но предложи допълнителни мита да започнат от 10%. \r\nПо-рано тази седмица високопоставен служител на администрацията на Тръмп заяви пред Politico, че е възможно тарифите да бъдат временно отложени. „Нищо не е сигурно. Абсолютно нищо“, алармират от Вашингтон.  \r\nНе е ясно дали Тръмп ще даде някакъв краен срок за постигане на споразумение. Двамата източници предложиха срок от шест месеца – до края на годината.  \r\nТърговската война между Пекин и Вашингтон започна преди почти 12 месеца, когато Тръмп наложи 25% мита на вноса на китайски стоки на стойност 250 млрд. долара. \r\nИзточник, базиран във Вашингтон, запознат с разговорите, казва, че има „постоянни опити за координиране на съобщенията в пресата\", но добави, че все още няма нищо ясно по отношение на решенията за тарифите. Източникът, пожелал анонимност, заяви, че от двете страни се очаква да публикуват съгласувани прессъобщения след срещата на върха. Тереза Герова", "date": "2019.06.27", "title": "The South China Morning Post: САЩ и Китай са постигнали „примирие“ в търговската война за Г-20"}
{"url": "http://www.focus-news.net/news/2019/06/27/2674436/afp-v-germaniya-e-arestuvan-boshnyak-vav-vrazka-s-teroristichnite-atentati-v-parizh.html", "text": "Германските власти са арестували гражданин на Босна и Херцеговина във връзка с терористичните нападения в Париж от 13 ноември 2015 г., предава  AFP , като допълва, че в момента се подготвя екстрадирането му в Белгия.  \r\n„Белгийските власти издадоха европейска заповед за арест срещу обвиняемия по подозрение за подбуждане към терористична организация, свързана с терористични атаки, включително в концертната зала „Батаклан\" от 13 ноември 2015 г. в Париж\", се казва в съвместно изявление от Федералната полицейска служба на Германия и Прокуратурата в Дрезден.  \r\nДруги подробности не се съобщават. Тереза Герова", "date": "2019.06.27", "title": "AFP: В Германия е арестуван бошняк във връзка с терористичните атентати в Париж"}
{"url": "http://www.focus-news.net/news/2019/06/27/2674431/arteks-inzhenering-imame-zakonno-i-validno-razreshenie-za-stroezh-za-sgrada-zlaten-vek-do-yanuari-2020-g.html", "text": "Имаме законно и валидно разрешение за строеж за сграда „Златен век“ от Главния архитект на София до януари 2020 г. Тъй като по време на влизане на новия закон в сила е налице валидно разрешително, съгласно нашето законодателство, то остава действащо със срок до 2020г. Това се посочва в  позиция на „Артекс инженеринг“, изпратена до медиите . В нея се посочва, че основателите на строителната компания  винаги спазват закона и работят в синхрон с изискванията на институции като ДНСК, МРРБ и Столична община. \r\n„Артекс“ е компанията, която от 25 години строи по световни стандарти. На нас не ни e необходимо политическо влияние за да бъдем това, което сме. Никога не сме участвали в обществени поръчки или проекти, които усвояват европейски средства. Ние сме убедени, че „Златен век“ ще бъде изключителна придобивка за София и ще подпомогне развитието на кв. „Лозенец“ в икономическо, архитектурно и градоустройствено отношение“, заявяват от компанията. \r\nОт „Артекс“ обясняват, че градоустройството на „Златен век“ е специално разработено, за да не засенчва жилищни блокове. Сградата няма да блокира гледка към Витоша, освен за няколко стаи в хотел „Маринела“. „Разполагаме с положително становище за трафика, издадено от Столична Дирекция на Вътрешните работи „Отдел Пътна Полиция“. Конкуренти целят да внушат неверни твърдения, извършват системни провокативни действия, с които заблуждават гражданите, както на район „Лозенец”, така и на цяла България. В очернящата кампания освен авторитета на АРТЕКС, се опорочават институциите, които прилагат Закона за устройство на територията и всички закони и нормативни документи в Република България. Как всички тези негативни събития, смяна на мнение и свободно разпространение на клевети влияят на всички строителни предприемачи и чуждестранни инвеститори? Каква представа се създава за бизнес средата у нас и как това се отразява на имиджа на страната ни? Тази несигурност води до намаляване на инвестициите и загуба на работни места“, пишат от фирмата.  \r\n„Ние от Артекс работим за новия съвременен облик на София. Ние инвестираме в България!Във връзка със сграда „Златен век“, нашата компания се обръща към закона. За да покаже той, че гарантира правото на бизнеса у нас да се развива в условия на сигурност и перспективност. А вярата в силата и справедливостта на Закон прави нашето общество уверено и съзидателно“, заявят още те.", "date": "2019.06.27", "title": "„Артекс инженеринг“: Имаме законно и валидно разрешение за строеж за сграда „Златен век“ до януари 2020 г."}
{"url": "http://www.focus-news.net/news/2019/06/27/2674437/kardzhali-oblastna-direktsiya-po-bezopasnost-na-hranite-e-sastavila-aktove-za-100-kg-nezakonno-prenasyano-meso-ustanoveno-pri-politseyska-proverka.html", "text": "Областна дирекция по безопасност на храните е съставила актове за 100 кг незаконно пренасяно месо, установено при полицейска проверка, в хода на специализирана операция вчера за противодействие на престъпността в малките и отдалечени населени места. Това съобщиха от  ОДМВР-Кърджали . При проверката на лек автомобил „Воксхол“ се оказало, че 20-годишният шофьор превозва 100 кг месо с неустановен произход, което е с предадено с протокол. Служители от Областната дирекция по безопасност на храните са съставили актове по Закона за ветеринарномедицинската дейност.  \r\nОще един незаконен превоз на домашно животно и на месо са установили полицейски служители от РУ-Кърджалии. Около 8:30 часа на бул. „България“ в областния град е бил спрян товарен „Форд“. 47-годишният водач не представил необходимите документи за превозваното домашно животно.", "date": "2019.06.27", "title": "Кърджали: Областна дирекция по безопасност на храните е съставила актове за 100 кг незаконно пренасяно месо, установено при полицейска проверка"}
{"url": "http://www.focus-news.net/news/2019/06/27/2674430/yordanka-fandakova-kmet-na-sofiya-iskam-da-spra-prezastroyavaneto-v-stolitsata-shte-prodalzha-s-angazhimenta-si-da-promenyame-grada-v-dialog-s-grazhdanite.html", "text": "Искам да спра презастрояването в столицата, ще продължа с ангажимента си да променяме града в диалог с гражданите. Това каза кметът на София Йорданка Фандъкова по време на редовно заседание на Столичния общински съвет във връзка с протеста срещу презастрояването на столицата, предаде репортер на  Агенция „Фокус“ . Според Фандъкова, презастрояването е много голям проблем на София. „Наистина ви призовавам, когато говорим за този проблем да забравим популизма, защото конкретните управленски решения изискват почтеност и да се обяснява на хората това, което е възможно,“ отбеляза Фандъкова. „Това беше ангажимент, работим за промяната по най-добрия начин с включване на всички заинтересовани страни, с всички граждани, с издаването на споделена визия, защото всичко това утре гражданите трябва да го плащат“, поясни тя.  \r\nСтоличният кмет припомни, че с почти всички ИК има контакт и работи активно. „Имах среща и вчера с граждани в кв. „Гоце Делчев“. Аз не съм човек на приказките, но съм доказала, че съм човек на диалога и на действието и на реализма. Знам, че популизмът изкушава, знам, че е много лесно да кажа „спираме презастрояването“. Аз искам да спра презастрояването. Аз живея в квартал, който е презастроен и изпитвам на гърба си цялото си неудобство от това. Но ако само това го кажем ние ще излъжем хората, ние трябва да кажем как го правим това“, каза Фандъкова. „Тази работа изисква много прецизиране, правни консултации и експертни становище, за да може да бъдем сигурни, че едно наше решение няма да влезе в съда“, обясни тя. Аз ще продължа да изпълнявам моя ангажимент да променяме града с конкретни решения, в диалог с гражданите“, добави тя.  \r\nДаяна ДЮЛГЕРОВА", "date": "2019.06.27", "title": "Йорданка Фандъкова, кмет на София: Искам да спра презастрояването в столицата, ще продължа с ангажимента си да променяме града в диалог с гражданите"}
{"url": "http://www.focus-news.net/news/2019/06/27/2674438/smolyan-riosv-proveri-10-signala-za-shteti-ot-mechki.html", "text": "От началото на месеца групата за бързо реагиране (ГБР) при Регионална инспекция по околната среда и водите (РИОСВ) - Смолян е проверила 10 сигнала за нападение на мечки над селскостопанско имущество. Това съобщиха от  РИОСВ - Смолян . Четири от щетите са нанесени в района на  община Баните, в землищата на селата Сливка и Дебеляново.  Останалите щети са регистрирани в района на град Чепеларе и селата Туховища, община Сатовча, село Смилян, община Смолян, село Букова поляна, община Мадан и село Буйново, община Борино. Последният сигнал е от вчера-26 юни, когато ГБР е проверила сигнал за нападение на мечка над стадо овце в село Буйново. При последваща проверка от тази сутрин е установена липсата на още две овце от същото стадо. При предприетите обходи на местността овцете не са открити, но мечката е била на място. Същата е прогонена от ГБР, съвместно с горска полиция. Предвид зачестилите нападения на проблемните видове мечки в населените места в община Баните, както и в село Буйново, община Борино, съответните държавни горски стопанства (\"Славейно\" и \"Борино\") ще предприемат законови мерки, съобразно компетенциите си.  \r\nПрез месец юни екоинспекцията отчита спад в броя на щетите, нанесени от кафява мечка.", "date": "2019.06.27", "title": "Смолян: РИОСВ провери 10 сигнала за щети от мечки"}
{"url": "http://www.focus-news.net/news/2019/06/27/2674433/protestirashti-grazhdani-ot-obedinena-sofiya-sreshtu-prezastroyavaneto-vnesoha-podpiska-v-stolichna-obshtina.html", "text": "Протестиращи граждани от инициативата „Обединена София срещу презастрояването“ внесоха конкретни искания до кмета на София Йорданка Фандъкова и Столичния общински съвет за предприемане на спешни мерки срещу унищожаването на зелени площи в града, предаде репортер на  Агенция \"Фокус\" . Те настояват до края на мандата на настоящия Столичен общински съвет да не се приемат подробни устройствени планове, предвиждащи мащабно застрояване или за големи територии. Протестиращите искат при приемането на „Визия за София“ и последващите изменения в Общия устройствен план на Столична община да не се отнема, а да се разшири зелената система на града, като се върнат предвидени за застрояване терени в парковете на града. Да не се допуска застрояване в парковете. Да се запазят междублоковите пространства като зелени площи. Да се гарантират терените, отреждани за училища, детски градини, здравни заведения, паркинги и др. от подробни устройствени планове в общия устройствен план на София. Да не се допускат много високи сгради, пръснати из столицата. Според протестиращите обществените обсъждания трябва да водят до реален ангажимент от администрацията и съобразяване с постъпилите предложения и възражения.  \r\nОт Обединена София искат от Народното събрание да се приемат спешни промени в Закона за устройство на територията (ЗУТ), Закона за устройство и застрояване на Столична община (ЗУЗСО) и подзаконовите нормативни актове, предвиждащи по-големи отстояния между сградите без значение дали са изцяло или частично жилищни.  \r\nГражданите настояват да се извърши пълна проверка на законността на извършената реституция, продажби и замени на имоти в парковете и урбанизираните територии на София.  \r\nДаяна ДЮЛГЕРОВА", "date": "2019.06.27", "title": "Протестиращи граждани от „Обединена София срещу презастрояването“ внесоха подписка в Столична община"}
{"url": "http://www.focus-news.net/news/2019/06/27/2674432/sds-raztrevozheni-sme-ot-pozitsiyata-na-predstavitelite-na-razlichni-evropeyski-darzhavi-v-pase-koito-lekoverno-glasuvaha-za-vazstanovyavane-na-chlenstvoto-na-rusiya-v-organizatsiyata.html", "text": "Съюзът на демократичните сили (СДС) е разтревожен от позицията на представителите на различни европейски държави в ПАСЕ, които лековерно гласуваха за възстановяване на членството на Русия в организацията. Това доведе до напускането на Украйна, която се оказа два пъти наказана заради Русия - през 2014 г., когато загуби Крим и сега, когато  напусна ПАСЕ, в знак на протест, се посочва в  позиция на СДС . \r\n\"Тези събития поставят Стария континент пред сериозни въпроси: Каква е принципната позиция на Европа спрямо политиката на Русия и има ли промяна в тази посока? С какво Русия убеди Европа, че се е променила и трябва да възстанови членството си в ПАСЕ? Вярно е, че след проведени избори проруските партии засилиха позициите си в много европейски държави, но защо системните партии като ЕНП, ПАСЕ, АЛДЕ, Зелените, допускат да се случи реабилитирането на Русия? Защо Европа се солидаризира с агресора, а не с потърпевшия? Означава ли това гласуване, че мнозинството от представителите на националните парламенти са проруски настроени?\", се казва още в позицията. От СДС отбелязват, че тези важни въпроси стоят пред Европа и най-вече пред държавите и партиите с категорична евроатлантическа ориентация. От Съюза на демократичните сили подчертават, че случилото се в ПАСЕ, е \"червена лампа\" за общността и не бива да бъде подминавано с лека ръка. \r\nВ позицията се казва също, че Русия и руснаците имат своето място и принос за развитието на Европа, както в ценностно, така и в духовно отношение, но държавната политика и имперските интереси на руските управляващи в исторически и съвременен аспект трябва да бъдат посрещани с необходимото внимание и готовност за отпор.", "date": "2019.06.27", "title": "СДС: Разтревожени сме от позицията на представителите на различни европейски държави в ПАСЕ, които лековерно гласуваха за възстановяване на членството на Русия в организацията"}
{"url": "http://www.focus-news.net/news/2019/06/27/2674440/plovdiv-brifing-po-povod-razkrivaneto-na-koruptsionno-prestaplenie-i-izvarsheno-ubiystvo-shte-se-provede-v-sgradata-na-prokuraturata-v-grada.html", "text": "Брифинг на Окръжна прокуратура-Пловдив и ОДМВР-Пловдив по повод разкриването на две тежки престъпления - корупционно престъпление (подкуп) и извършено убийство, ще се проведе от 12.00 часа. В него ще участват Румен Попов, окръжен прокурор, Галин Гавраилов, заместник-окръжен прокурор и Атанас Илков, директор на ОДМВР-Пловдив. Това съобщиха от пресцентъра на  Апелативна прокуратура-Пловдив . Брифингът ще се проведе в Заседателната зала на втория етаж в сградата на Прокуратурата в град Пловдив на площад „Съединение“ №3.", "date": "2019.06.27", "title": "Пловдив: Брифинг  по повод разкриването на корупционно престъпление и извършено убийство ще се проведе в  сградата на Прокуратурата в града"}
{"url": "http://www.focus-news.net/news/2019/06/27/2674443/inzh-vasiliy-marinkovski-yuzdp-s-poveche-ot-50-se-e-uvelichil-broyat-na-pozharite-ot-nachaloto-na-2019-g-sravneno-s-analogichniya-period-na-2018-g.html", "text": "От началото на 2019 г. до 20 юни на територията на Югозападно държано предприятие са възникнали и са регистрирани 97 горски пожара, при които е засегната площ от 4 880 дка. Това каза за  Радио „Фокус“ – Пирин  инж. Василий Маринковски, началник отдел в Югозападно държавно предприятие. По думите му от тях около 100 дка са върхов пожар. Инж. Маринковски отбеляза, че за същия период на миналата година пожарите са били около 20, като са били засегнати 330 дка горски територии. Тоест през настоящата година по време на сухия пролетен сезон е имало доста на брой и сериозни пожари.  „От тези 97 пожар около 15 пожара са в пограничните териториални поделения Първомай и Струмяни. В Първомай пожарите са 8, а в  Струмяни 6 като една не малка част от тези пожари са възникнали в съседната територия на Р Северна Македония, след което „прехвърлят“ границата и идват в нашите гори“, каза още инж. Маринковски. Той подчерта, че в тази връзка в района на Струмяни и Симитли миналата година са изградили една бариерна преграда, която сега само поддържат, за да можем да се опитат да предотвратят навлизането на пожари. \r\nЛивия НИНОВА", "date": "2019.06.27", "title": "Инж. Василий Маринковски, ЮЗДП: С повече от 50 % се е увеличил броят на пожарите от началото на 2019 г., сравнено с аналогичния период на 2018 г."}
{"url": "http://www.focus-news.net/news/2019/06/27/2674444/sliven-vremenno-zaradi-zamatvane-se-zabranyava-polzvaneto-na-vodata-v-kotel-za-piteyni-nuzhdi.html", "text": "Временно заради замътване се забранява ползването на водата в Котел за питейни нужди. Бедствено положение заради наводненията след поройния дъжд от вчера е обявено в града. Това съобщи в страницата си във  \"Фейсбук\"  кметът на Котел Коста Каранашев. Вследствие на обилния валеж се е повишило нивото в реките, преминаващи през града. Къщите в близост до реките са били наводнени и се наложило да бъдат евакуирани хора. Отводнени са 58 жилищни сгради, котелно помещение на Районен съд - Котел, Пантеона на Георги Раковски, Исторически музей, цех за пластмаси, бензиностанция, ресторант „Диавена“. Кметът Каранашев обяви, че ще бъде създадена комисия, която да направи оценка на щетите на пострадалите имоти и ще се търси начин да се компенсират хората. Ще се търси и помощ от държавата за отстраняване на пораженията върху инфраструктурата.", "date": "2019.06.27", "title": "Сливен: Временно заради замътване се забранява ползването на водата в Котел за питейни нужди"}
{"url": "http://www.focus-news.net/news/2019/06/27/2674439/ministar-temenuzhka-petkova-potrebitelite-na-priroden-gaz-i-druzhestvata-tryabva-da-badat-spokoyni-zashtoto-nyama-da-napravim-neshto-koeto-da-protivorechi-na-interesite-im.html", "text": "Потребителите на природен газ и дружествата трябва да бъдат спокойни, защото няма да направим нещо, което да противоречи на интересите им. Това каза пред журналисти министърът на енергетиката Теменужка Петкова, предаде репортер на  Агенция „Фокус“ . На въпрос как ще бъде съхранен интересът на битовия потребител и бизнеса при борсовата търговия на природен газ, Петкова посочи, че в предложените промени в Закона на енергетиката ясно е разписано как законодателят вижда плавното преминаване към либерализацията на пазара на природен газ. „В конкретния случай с битовите потребители на природен газ – остава възможността общественият доставчик да доставя природен газ по отношение на тях“, обясни тя. \r\nЕнергийният министър посочи, че никой не бива да се притеснява, тъй като всеки един елемент от законопроекта ще бъде внимателно анализиран, за да се предотвратят рисковете. „Но потребителите на природен газ трябва да бъдат спокойни, както и дружествата. Никой няма да направи нещо, което да противоречи на техните интереси. Но стъпката трябва да бъде направена, за да има конкуренция и по-добра цена за българските потребители“, заяви Петкова.  \r\nПо отношение на изказвания на опозицията, че има манипулация с търговия на базова енергия, тя посочи, че ако има съмнения, компетентният орган, към който трябва да се сигнализира, е българският регулатор. \r\nЦветилена СИМЕОНОВА", "date": "2019.06.27", "title": "Министър Теменужка Петкова: Потребителите на природен газ и дружествата трябва да бъдат спокойни, защото няма да направим нещо, което да противоречи на интересите им"}
{"url": "http://www.focus-news.net/news/2019/06/27/2674449/razgrad-57-godishen-rabotnik-e-postradal-pri-trudova-zlopoluka-v-iztochnata-promishlena-zona-na-grada.html", "text": "57-годишен работник е пострадал при трудова злополука в източната промишлена зона на Разград. Това съобщиха от  ОДМВР-Разград . Около 10.00 часа на 26 юни при движение на заден ход товарен автомобил „МАН“ с прикачено полуремарке притиска работника към бетонов блок. Пострадалият е откаран в МБАЛ-Разград и настанен в „Хирургично отделение“ със счупен крак. По случая е образувано досъдебно производство.", "date": "2019.06.27", "title": "Разград: 57-годишен работник е пострадал при трудова злополука в източната промишлена зона на града"}
{"url": "http://www.focus-news.net/news/2019/06/27/2674448/valeri-simeonov-nfsb-mozhe-da-poiskame-liderat-na-gerb-boyko-borisov-da-se-vklyuchi-v-konsultatsiite-za-promenite-v-partiynite-subsidii.html", "text": "Може да поискаме лидерът на ГЕРБ Бойко Борисов да се включи в консултациите за промените в партийните субсидии. Това каза пред журналисти лидерът на НФСБ Валери Симеонов, предаде репортер на  Агенция „Фокус“ . \r\nПо отношение на консултациите за намаляване на партийната субсидия Симеонов заяви:„По принцип всяка партия трябва да бъде представена достатъчно стабилно, сериозно и отговорно. В момента отсъства ръководството на групата на ГЕРБ, което означава, че може да ги изчакаме, може и да не ги изчакаме“.  \r\nТой посочи, че тази тема не трябва да бъде атрактивно и енергично представяна от медиите, защото засега няма нищо ново. „Много повече пари са давани за други неща, но някак си те не се коментират. Не виждам смисъл от поддържането на неистов интерес към тази тема. Поли сме ангажимента до края на юли да излезем с решение, да мине през Народното събрание – мисля, че ще си изпълним ангажимента, стига да има съгласие от останалите политически сили, разбира се“, заяви Симеонов и посочи, че ще се изчака колкото е необходимо. \r\nНа въпрос какво следва оттук нататък, той заяви, че всичко е възможно. „Може да има редакционна поправка в сумата, може да бъде отхвърлено предложението, може да бъде прието. Може да не изчакаме ръководството на ПП ГЕРБ, тъй като тук става дума за политически договорки, а не парламентарни. С други думи – както можем да почакваме Даниела Дариткова да се върне,  така може да поискаме Бойко Борисов да дойде още днес или утре. Ще поискаме ГЕРБ а бъде представена достатъчно отговорно и сигурно“, заяви Симеонов и посочи, че ГЕРБ ще реши кого да прати на тези преговори. \r\nТой определи като „избягване на отговорността“ нежеланието на ДПС да се включи в консултациите. \r\nЦветилена СИМЕОНОВА", "date": "2019.06.27", "title": "Валери Симеонов, НФСБ: Може да поискаме лидерът на ГЕРБ Бойко Борисов да се включи в консултациите за промените в партийните субсидии"}
{"url": "http://www.focus-news.net/news/2019/06/27/2674447/dobrich-drehi-i-aksesoari-s-falshivi-targovski-marki-za-okolo-30-000-leva-sa-izzeti-ot-targovski-obekt-v-k-k-albena.html", "text": "На 26 юни, около 12.00 часа, е извършена проверка на търговски обект на територията на к. к. Албена. Това съобщиха от  ОДМВР-Добрич . В хода на проверката са установени и иззети множество имитации на дрехи и аксесоари от марките „Адидас” и „Луис Витон” на пазарна стойност около 30 000 лева. Работата по случая продължава.", "date": "2019.06.27", "title": "Добрич: Дрехи и аксесоари с фалшиви търговски марки за около 30 000 лева са иззети от търговски обект в к. к. Албена"}
{"url": "http://www.focus-news.net/news/2019/06/27/2674441/ministar-temenuzhka-petkova-ne-smyatam-che-momentat-e-podhodyasht-za-priemaneto-na-ostavkata-na-izpalnitelniya-direktor-na-nek-petar-iliev.html", "text": "Не смятам, че моментът е подходящ за приемането на оставката на изпълнителния директор на НЕК Петър Илиев. Това каза пред журналисти министърът на енергетиката Теменужка Петкова, предаде репортер на  Агенция „Фокус“ . Министър Петкова посочи, че Съветът на директорите на БЕХ е решил, че оставката на Петър Илиев не трябва да бъде приета. „Г-н Илиев е професионалист в областта, в която се занимава, той е директор вече пета година. Премина се през много тежки моменти, знаете какво беше състоянието на НЕК. Сега то е стабилизирано. Така че смятам, че моментът не е подходящ за приемане на подобен тип оставки“, заяви Петкова. \r\nТя подчерта, че диалогът с българския бизнес е много добър. „Имало е тежки моменти, в които заедно сме търсили решения и сме ги намирали“, уточни енергийният министър. \r\nЦветилена СИМЕОНОВА", "date": "2019.06.27", "title": "Министър Теменужка Петкова: Не смятам, че моментът е подходящ за приемането на оставката на изпълнителния директор на НЕК Петър Илиев"}
{"url": "http://www.focus-news.net/news/2019/06/27/2674445/yordanka-fandakova-kmet-na-sofiya-vazlozhila-sam-sazdavaneto-na-praven-analiz-za-vsichki-kazusi-v-borisovata-gradina.html", "text": "Вече съм възложила на зам.-кмета Стоянова да работи за създаването на сериозен правен анализ за всички казуси в Борисовата градина, заедно с предложенията за решения, как да бъдат решени, за да не натоварим с десетки милиони лева софиянци. Това каза пред журналисти кметът на София Йорданка Фандъкова относно връщането на общински имоти в Борисовата градина, предаде репортер на  Агенция „Фокус“ . „Важно е подробен устройствен план да има. Важно е той да изпълни целите, за които беше избран, а именно да запази териториите на Борисовата градина, която всички обичаме и да не позволи ново строителство“, поясни тя. Фандъкова припомни, че е върнала първоначалния план за преразглеждане, защото в него е имало разминавания от тези основни изисквания. По думите й е било предложено възстановяване на климатични училище. „Аз смятам, че не е необходимо да се изграждат допълнителни сгради, а в рамките на съществуващите да се преосмислят някои дейност. Като например категорични махане на автокъщата в Борисовата градина“, поясни тя, като отбеляза, че всички дейности в парка ще се извършват, но без разширяване на строителството. „Радвам се, че всички общински съветници осъзнаха, че за да защитим обществения интерес е важно да има устройствен план, който да не позволи никакви планове на частните собственици и съсобственици да се случват, да има вратичка затова“, поясни тя. „Всички искаме да възстановим къпалнята, това за да стане трябва да се защити и съсобствениците да знаят, че нищо друго не може да се строи там“, добави тя. „С плана ние ще успеем да защитим Борисовата градина и с това работим и ще продължим да работим по различните казуси“, заяви столичният кмет.  \r\nДаяна ДЮЛГЕРОВА", "date": "2019.06.27", "title": "Йорданка Фандъкова, кмет на София: Възложила съм създаването на правен анализ за всички казуси в Борисовата градина"}
{"url": "http://www.focus-news.net/news/2019/06/27/2674446/vladimir-malinov-bulgartransgaz-postavili-sme-si-ambitsioznata-zadacha-v-ramkite-na-tazi-godina-gazovata-borsa-da-zapochne-da-funktsionira.html", "text": "Поставили сме си амбициозната задача в рамките на тази година газовата борса да започне да функционира. Това каза пред журналисти изпълнителният директор на „Булгартрансгаз“ Владимир Малинов, предаде репортер на  Агенция „Фокус“ . \r\n„Капацитетните възможности за търговия на газовия хъб „Балкан“ ще бъдат функция от инфраструктурните възможности – интерконекторните връзки и входните капацитети, които ще има газопреносната мрежа на „Булгартрансгаз“, посочи Малинов. Той заяви, че от 1 януари 2019 г. вече е създадена и дъщерната фирма „Газов хъб „Балкан“ и към настоящия момент е 100% собственост на „Булгатрансгаз“. „Като ние предвиждаме в процеса на либерализация на пазара съществен процент от акциите на „Газов хъб „Балкан“ да бъдат предоставени на заинтересовани страни, които имат интерес да търгуват с природен газ“, заяви Малинов.  \r\nПо думите му дружеството си е поставило като амбициозна задача в рамките на тази година газовата борса да започне реално своето функциониране. „Необходима ни е регулаторната и законодателна рамка. Надявам се в най-скоро време и на второ четене да бъдат приети промените. След това предстои период, в който да бъде създадена подзаконовата нормативна база. В напреднали преговори сме по отношение на създаването на софтуерната среда“, обясни Малинов. Той посочи, че „Булгаргаз“ ще играе основна роля за осигуряването на първоначалната ликвидност на природен газ през т.нар. програма за освобождаване на количествата. „Водим и преговори с различни големи производители или търговци на природен газ, които вече проявяват интерес за участие в борсовата търговия. И на експертно, и на политическо ниво водим преговори със СОКАР, OMV, a вече имаме и официално заявен интерес от „Колмар“ – швейцарска компания, която е готова да предоставя LNG газ за търговия на борсата“, заяви Малинов. \r\nЦветилена СИМЕОНОВА", "date": "2019.06.27", "title": "Владимир Малинов, „Булгартрансгаз“: Поставили сме си амбициозната задача в рамките на тази година газовата борса да започне да функционира"}
{"url": "http://www.focus-news.net/news/2019/06/27/2674450/blagoevgrad-obshtinata-postavya-besedki-za-otdih.html", "text": "Община Благоевград поставя нови беседки за отдих, съобщиха от пресцентъра на  общината . Към момента има монтирани три съоръжения, като едно тях е разположено в близост до спирката над НХГ, а две се намират на различни места в квартал „Еленово“. Беседките се поставят по искане на жители на областния център. Те са ситуирани на земя, общинска собственост и могат да се ползват от всички хора. Конструкцията е стабилна, а покривът е с битумни керемиди. Към беседките има прикрепени пейки и маси.  \r\nОбщина Благоевград апелира за отговорно отношение и опазване на общинската собственост. При забелязване на нередности, може да бъде сигнализирано на тел.: 073/ 88 44 34, в работно време, както и на телефон 112.", "date": "2019.06.27", "title": "Благоевград: Общината поставя беседки за отдих"}
{"url": "http://www.focus-news.net/news/2019/06/27/2674455/nsi-prez-mesets-may-2019-g-patuvaniyata-na-balgarite-v-chuzhbina-sa-s-46-poveche-v-sravnenie-s-may-2018-g.html", "text": "През месец май 2019 г. пътуванията на българите в чужбина са с 4.6% повече в сравнение с май 2018 г. Това показват данните на  Националния статистически институт (НСИ)  .  Най-много са се увеличили пътуванията към Италия – с 9.5% повече, а най-малко е увеличението към Сърбия – с 0.3%. Но най-голям брой пътувания са осъществени към Гърция – 190.5 хил., следвана от Турция, Румъния, Република Северна Македония, Германия, Сърбия, Италия, Австрия, Обединеното кралство и Испания.  Най-голям дял от общия брой пътувания имат пътуванията с цел гостуване, обучение, посещение на различни мероприятия – 39.1%. Те са следвани от тези с цел почивка и екскурзия – 33.5%, както и със служебна цел – 27.4%.  \r\nПрез май 2019 г. посещенията на чужденци в България  са с 0.9% повече в сравнение с май 2018 година. Тук също има увеличение при пътуванията с „други“ цели и „служебни“, но тези с цел „почивка и екскурзия“ намаляват с 0.9%. \r\nОт общия брой чужденци, посетили България през 2019 г., делът на гражданите от Европейския съюз е с 0.7% по-малко в сравнение със същия период на 2018 г. Увеличават се посещенията на гражданите от Обединеното кралство, Австрия, Гърция, Полша, Румъния и други, но намаляват посещенията от Италия, Германия и Франция. Отново преобладават посещенията с други цели, следвани от тези с цел почивка и екскурзия и тези със служебна цел. Най-много посещения в България през май 2019 г. са реализирали гражданите от Румъния – 264 хил., а най-малко от Полша – 22 хил.", "date": "2019.06.27", "title": "НСИ: През месец май 2019 г. пътуванията на българите в чужбина са с 4.6% повече в сравнение с май 2018 г."}
{"url": "http://www.focus-news.net/news/2019/06/27/2674454/premierat-boyko-borisov-se-sreshtna-s-generalniya-direktor-na-olaf-vile-itala.html", "text": "За България партньорството с Европейската служба за борба с измамите е от изключително значение, отбеляза министър-председателят Бойко Борисов по време на срещата си в Министерския съвет с генералния директор на ОЛАФ Виле Итала, съобщиха от  правителствената информационна служба . Това е първото официално работно посещение на Итала в България от началото на мандата му, който започна през август миналата година. Генералният директор на ОЛАФ сподели, че е впечатлен от постиженията на българското правителство в борбата срещу контрабандата и поздрави премиера Борисов. Итала изрази надежда, че отличното сътрудничество между българските служби и ОЛАФ ще продължи и занапред.  \r\nМинистър-председателят Бойко Борисов от своя страна отбеляза, че е уверен, че настоящата визита ще бъде ползотворна и ще даде възможност на Виле Итала да се запознае в детайли с работата на българските партньори на ОЛАФ. Борисов изтъкна конструктивното взаимодействие между България и Европейската служба за борба с измамите. Разбира се, и в най-доброто сътрудничество винаги има потенциал за надграждане и по-добри резултати, категоричен беше премиерът. По думите му могат да се търсят възможности и конкретни действия в тази посока. Борисов обърна специално внимание на значението на активния обмен на оперативна информация.  \r\nПремиерът Борисов акцентира върху новата Стратегия за борба с измамите, която Европейската комисия прие в края на април. Българският министър-председател изрази надежда, че стратегията ще има сериозен принос за усъвършенстването на съществуващата система за превенция, разкриване и санкциониране на измами, засягащи бюджета на ЕС. Борисов изтъкна, че основните аспекти на осъвременената стратегия ще бъдат отчетени и на национално ниво.  \r\nБългарският министър-председател добави, че страната  ни изпълнява своя Национална стратегия за превенция и борба с нередностите и измамите за периода 2014-2020, като предстои да се разработи нов документ за периода 2021-2027 г. Следва се и годишен План за действие в изпълнение на настоящата стратегия, чиято цел е да подобри превенцията, да повиши ефективността при разкриването и противодействието на нередностите и измамите и да укрепи сътрудничеството с компетентните институции в областта. Цели се също така повишаване на ефективността на дейностите по разследване, възстановяване и санкции. Борисов добави още, че страната ни изпълнява в пълен обем задълженията си за докладване на нередности по европейските фондове и програми. Създадена е нормативна база, която гарантира, че се проверява и се взема отношение по всяка информация, представляваща съмнение за извършена нередност. \r\nВ рамките на разговора премиерът Борисов посочи, че България последователно подкрепя предложенията за укрепване на капацитета на ОЛАФ и създаването на нормативна рамка за ефективно сътрудничество между Европейската прокуратура и Европейската служба за борба с измамите. Борисов напомни, че разглеждането на досието по тази тема започна именно по време на Българското председателство на Съвета на ЕС. Според премиера Борисов е много важно да бъде финализирана работата по изменението на Регламент 883/2013, който касае именно разследванията, провеждани от ОЛАФ.", "date": "2019.06.27", "title": "Премиерът Бойко Борисов се срещна с генералния директор на ОЛАФ Виле Итала"}
{"url": "http://www.focus-news.net/news/2019/06/27/2674456/sadat-zadarzha-pod-strazha-obvinenite-ot-spetsializiranata-prokuratura-litsa-za-uchastie-v-grupa-za-nelegalen-trafik-na-migranti.html", "text": "Специализираният наказателен съд определи най-тежката мярка за неотклонение „Задържане под стража“ на обвинените от Специализираната прокуратура лица за участие в организирана престъпна група за нелегален трафик на мигранти, предимно от Ирак и Афганистан, през територията на България, съобщиха от пресцентъра на  Специализираната прокуратура . \r\nСъдът потвърди изцяло тезата на държавното обвинение, че за всеки от привлечените към наказателна отговорност е налице обосновано предположение да е извършил престъплението, за които е обвинен, както и че може да се укрие и да извърши ново престъпление. \r\nОпределението на Специализирания наказателен съд не е окончателно и може да бъде обжалвано пред Апелативния специализиран наказателен съд.", "date": "2019.06.27", "title": "Съдът задържа под стража обвинените от Специализираната прокуратура лица за участие в група за нелегален трафик на мигранти"}
{"url": "http://www.focus-news.net/news/2019/06/27/2674451/", "text": "В културния календар на Община Стара Загора за летния сезон са предвидени множество инициативи за децата и техните родители. Това каза в интервю за сутрешния блок „Добро утро, България“ на Радио „Фокус“ кметът на Община Стара Загора Живко Тодоров. „Имаме куклен театър, който е носител на редица награди, така че през цялата година предлагаме за малките много забавления. Зоопаркът също е атрактивно място, което малките могат да посещават, да се радват на мероприятията, които се организират и там. В парковете на открито в Стара Загора също се направят колкото се може повече мероприятия, забавления и празници за малките, а и за техните родители, за да може да има разнообразна програма, градът и хората да се чувстват по-атрактивно и по-празнично“, обясни той. Живко Тодоров добави, че наскоро е завършил Международният филмов фестивал, който е привлякъл много хора. „Съборът на BMW беше организиран в Стара Загора два дни. Нямаше буквално свободна стая в хотелите в града. Джазфорумът също предизвика много сериозен интерес. Сега предстоят събития свързани с 140-годишнината от възстановяването на Стара Загора. През есента общината ще се подготвя за 5 октомври – празникът на града, който ще посрещнем с много емоции и с променен облик и много изненади за нашите съграждани, също така спортни мероприятия, които са много атрактивни, добри за младите хора и въобще за туризма в града. През месец август, когато е сезонът на почивките се въздържаме от по-сериозни мероприятия, за да може септември месец, когато хората се върнат в града, да им предложим богата програма и календар“, каза още кметът на Стара Загора Живко Тодоров. \r\nЕлеонора ЧОЛАКОВА", "date": "2019.06.27", "title": "Живко Тодоров, кмет на Стара Загора: В културния календар на общината за летния сезон са предвидени множество инициативи за децата и техните родители"}
{"url": "http://www.focus-news.net/news/2019/06/27/2674453/sport-avstraliya-i-indoneziya-podgotvyat-savmestna-kandidatura-za-domakinstvo-na-mondial-2034.html", "text": "Австралия и Индонезия ще издигнат съвместна кандидатура за домакинство на световното първенство по футбол през 2034-а година. Съответното стана ясно от съобщение на Федерацията на футбол на Австралия.  \r\nВ текста се уточнява, че от ФФА са се срещнали със свои колеги от Индонезия и че те са приели идеята.  \r\nАвстралийците обявиха намеренията си само ден, след като премиерът на Тайланд обяви, че десет държави от югоизточната част на Азия искат да приемат заедно Мондиал 2034.", "date": "2019.06.27", "title": "Спорт: Австралия и Индонезия подготвят съвместна кандидатура за домакинство на Мондиал 2034"}
{"url": "http://www.focus-news.net/news/2019/06/27/2674442/a1-on-makedoniya-basha-se-saglasi-na-sreshta-s-meta-rama-otgovori-che-e-zaet-s-podgotovkata-za-izborite.html", "text": "Държавният глава на Албания Илир Мета направи усилие за преодоляване на политическата криза в страната, като отправи покана към премиера Еди Рама и лидера на обединената опозиция Лулзим Баша на среща, предава македонската електронна медия  A1 On . \r\nБаша е отговорил положително на поканата, като срещата му с Мета е била насрочена за сутрешните часове на деня.  \r\nНа свой ред обаче Рама е отхвърлил поканата, определяйки усилията на президента като „игра с писма“. Отговорът му – „имаме избори, зает съм“.  \r\nСлед това обаче Мета е уверил, че ще чака Рама за среща от 5:00 до 13:00 часа местно време. И държавният глава на Албания се е появил в кабинета си в ранни зори.  \r\nТова е първата официална покана, която Мета отправя към лидерите на двете основни политически партии в страната, пояснява медията.  Тереза Герова", "date": "2019.06.27", "title": "A1 On (Македония): Баша се съгласи на среща с Мета, Рама отговори, че е \"зает\" с подготовката за изборите"}
{"url": "http://www.focus-news.net/news/2019/06/27/2674457/sliven-3-409-uchenitsi-sa-ostanali-neobhvanati-ot-mehanizma-za-vrashtane-na-detsa-v-uchilishte-v-oblastta.html", "text": "Шестдесет и три екипа с участието на 587 представители на Регионалното управление на образованието, училищата, общините, социалните служби, МВР и неправителствени организации са посетили 4 412 адреса на деца и ученици, които са отпаднали от образователната система в Сливенска област. Данните са за учебната 2018/2019 година. Те бяха съобщени на заседание на Областния координационен център за обхват на децата и учениците в образованието, свикано на 26 юни от областния управител Чавдар Божурски. Това съобщиха от пресцентъра на  Областната администрация . \r\nЦелта на заседанието бе да се обобщят резултатите от дейността на институциите, ангажирани с връщането и задържането на децата и учениците в класните стаи. \r\nИлонка Толева, ст. експерт в РУО, съобщи, че 1003 от посетените деца и ученици към момента са учащи. 3 409 са останали необхванати. Екипите и служители на МВР са извършили проверки за установяване на местонахождението им, като събраната информация е по сведения на съседи, близки или по служебен път. Установено е, че 628 деца и ученици са в чужбина с родителите си. Основните причини останалите близо 2 800 ученици да останат извън образованието са миграцията на семействата им в търсене на сезонна работа,  отказът на родителите да ги запишат в училище, както незаконните съжителства на семейни начала или ражданията от малолетни и непълнолетни момичета.   \r\nНа заседанието представителите на общините заявиха, че са издадени стотици актове и десетки наказателни постановления за налагане на финансови санкции на родителите, чиито деца не посещават учебни заведения. Но досега са наложени едва няколко глоби, защото нарушителите не са открити на адрес и актовете или наказателните постановления не са им връчени. По този повод областният управител ще изпрати отново запитване до Министерството на образованието и науката във връзка с прилагането на предвидените административни разпоредби. \r\nОт Регионална дирекция \"Социално подпомагане\" информираха, че през май  886 родители са били лишени за един месец от полагащите им се семейни помощи за отглеждане на деца, тъй като децата им са направили повече от 5 неизвинени отсъствия. Най-голям е броят на санкционираните в община Сливен – 404, следвани от 272 души в община Твърдица, 145 и 65 – съответно в общините Нова Загора и Котел. Ваньо Матев, началник на РСП-Сливен уточни, че през август влиза в сила изменение в Закона за социално подпомагане, според което за 5 и повече неизвинени отсъствия помощите ще бъдат спирани за срок от една година. Социалните служби сезират прокуратурата за всички случаи на семейни съжителства с малолетни момичета, каза още Матев. \r\nПредставители на ОДМВР заявиха, че при посещенията си за установяване на отпаднали от училище ученици семейства от селата са изразили желание децата им да учат, но при условие, че не се налага да пътуват до големия град. Началникът на РУО Милена Чолакова и участници в заседанието коментираха, че разкриването на обединени училища в някои малки населени места би решило този проблем. Обединените училища, съгласно чл.38 ал.1 т.4 от Закона за предучилищното и училищното образование, дават възможност за обучение от І до Х клас, като може да се извършва и професионална подготовка съгл.чл.47 ал.2 от същия закон. \r\nОбластният координационен център за изпълнение на ПМС №100 от 8 юни 2018 г. бе създаден съгласно писмо на зам. министър-председателя Томислав Дончев. Председател на центъра е областният управител Чавдар Божурски.", "date": "2019.06.27", "title": "Сливен: 3 409 ученици са останали необхванати от механизма за връщане на деца в училище в областта"}
{"url": "http://www.focus-news.net/news/2019/06/27/2674463/direktsiya-vatreshna-sigurnost-i-sdvr-provezhdat-spetsializirana-operatsiya.html", "text": "Дирекция „Вътрешна сигурност“ и СДВР провеждат специализирана операция под ръководството на Софийска градска прокуратура. Това съобщиха от пресцентъра на  МВР . Повече информация ще бъде предоставена след приключването на операцията.", "date": "2019.06.27", "title": "Дирекция „Вътрешна сигурност“ и СДВР провеждат специализирана операция"}
{"url": "http://www.focus-news.net/news/2019/06/27/2674458/parlamentat-prie-na-parvo-zakon-za-markite-i-geografskite-oznacheniya.html", "text": "Парламентът прие на първо четене закон за марките и географските означения, предаде репортер на  Агенция „Фокус“ . С промените се транспонират европейски разпоредби, като се гарантира, че регистрираните марки се ползват с една и съща защита в правните системи на всички държави-членки. С промените се уреждат условията и реда за регистрацията на марките и географските означения, правата, произтичащи от нея, както и защитата на тези права. Други проблеми, към които са насочени измененията, са свързани с усъвършенстване на правната уредба в провежданите процедури, ускоряване процеса на регистрация и придобиване на права, засилване на правната защита, съкращаване на сроковете и улесняване на кореспонденцията със заявителите и притежателите на права. \r\nПредвижда се още и съществуващият досега модел за заплащане на държавните такси, съгласно който плащането се извършва на всеки етап от процеса на регистрация, да бъде заменен с едно единствено заплащане на обединената услуга, дължима в началото на процедурата. Заплащането на единна такса е целесъобразно и от гледна точка на процесуалната бързина и ефективност на производството. Законопроектът предвижда и увеличаване на размера на налаганите глоби и имуществените санкции, като те се уеднаквяват с тези, предвидени в Закона за авторското право и сродните му права, защото и в двата случая става дума за нарушения на права на интелектуална собственост. С промените се създава и правна възможност за регистрация на колективна и сертификатна марка. \r\nЦветилена СИМЕОНОВА", "date": "2019.06.27", "title": "Парламентът прие на първо закон за марките и географските означения"}
{"url": "http://www.focus-news.net/news/2019/06/27/2674461/parlamentat-prie-na-parvo-chetene-promeni-v-zakona-za-posevniya-i-posadachniya-material.html", "text": "Парламентът прие на първо четене промени в Закона за посевния и посадъчния материал, предаде репортер на  Агенция „Фокус“ . С измененията се въвежда минимален срок от десет работни дни за отстраняване на нередовности по всички видове заявления, които се подават и за които досега такъв срок не е бил предвиден - за лабораторни анализи на посевните качества на семената, за вписване на сорт в официалната сортова листа и др. По отношение на овощните растения отпада задължението те да отговарят на изискванията за биологични и стопански качества за почвено-климатичните условия на страната, като изпитанията ще се провеждат само по преценка на селекционера. Прецизира се и текстът, регламентиращ таксите, които се събират за сортоизпитване. Промените предвиждат и всеки производител да води книга за произхода и количеството на посевния и посадъчния материал, който произвежда. Прецизират се и текстовете, свързани с вноса и износа на посевен и посадъчен материал от и за трети страни. Въвежда се изискване семената и посадъчният материал, които се внасят, да отговарят на изискванията за еквивалентност на Европейската комисия, като отпада задължението за провеждане на грунтов контрол. \r\nЦветилена СИМЕОНОВА", "date": "2019.06.27", "title": "Парламентът прие на първо четене промени в Закона за посевния и посадъчния материал"}
{"url": "http://www.focus-news.net/news/2019/06/27/2674462/veliko-tarnovo-75-godishna-zhena-ot-svishtov-e-stanala-zhertva-na-telefonna-izmama-s-1300-evro-i-580-lv.html", "text": "75-годишна жена от Свищов е станала жертва на телефонна измама с 1300 евро и 580 лв. Това съобщиха от пресцентъра на  Областна дирекция на МВР – Велико Търново . Работата по случая е започнала, след като вчера съдействие в полицията е потърсила потърпевшата. Тя разказала, че същия ден по обяд на домашния й телефон последователно се обадили двама мъже- единият се представил за лекар и обяснил, че дъщеря й е претърпяла катастрофа и са необходими пари за операция, а вторият се представил за полицай и обяснил, че първият е член на престъпна група и за залавянето му е необходимо жената да съдейства, като хвърли всичките си налични пари през терасата. По случая е започнато досъдебно производство.", "date": "2019.06.27", "title": "Велико Търново: 75-годишна жена от Свищов е станала жертва на телефонна измама с 1300 евро и 580 лв."}
{"url": "http://www.focus-news.net/news/2019/06/27/2674464/afp-oshte-dvama-dushi-sa-arestuvani-za-ubiystvoto-na-obshtinskiya-savetnik-na-kasel.html", "text": "Германската полиция е извършила още два ареста, свързани с убийството на общинския съветник в град Касел Валтер Любке, предава  AFP . \r\n„Потвърждаваме два ареста\", поясни говорител на Федералната прокуратура на Германия пред AFP, като отказа да представи допълнителни подробности. Според съобщения в медиите, един от двамата е продавач на оръжия, а другият посредник. \r\nПо-рано главният прокурор по делото за убийството на общинския съветник на Касел Валтер Любке подчерта, че според следователите мотивите за деянието са свързани с десния екстремизъм. Тереза Герова", "date": "2019.06.27", "title": "AFP: Още двама души са арестувани за убийството на общинския съветник на Касел"}
{"url": "http://www.focus-news.net/news/2019/06/27/2674459/nezavisimaya-gazeta-zashto-es-gubi-balkanite.html", "text": "На 1 юли в Париж трябваше ще се проведе среща между сръбския президент Александър Вучич и косовския му колега Хашим Тачи, организирана с посредничеството на държавния глава на Франция Емануел Макрон и канцлера на ФРГ Ангела Меркел. Но тя няма да се състои. Съдейки по радикалната реторика на косоварите, липсата на перспективи за премахване на 100-процентните мита, наложени от Прищина през ноември 2018 г. за внос на стоки от Сърбия, както и полицейската операция, проведена в края на май в сръбските общности в Косово,  практически няма шансове за постигане на компромис в Париж, коментират в редакцията на руския вестник  „Независимая газета“ .  \r\nВ очакване на промените на върха в Брюксел изборите за Европейски парламент, срещата в Берлин от края на април 2019 г. се оказа провал. Не бе публикуван план за демаркация, Прищина не бе убедена да отмени митата. В резултат на това обществеността продължава да бъде в затъмнение по въпроса какво представлява същността на териториалното разграничаване и какви са шансовете този план да стане историческа реалност. \r\nНякои резултати от несъстоялата се среща на върха в Париж вече са налице. Белград получи малка победа: сръбският премиер Анна Брнабич заяви предсрочно, че преговорите няма да имат смисъл, ако Прищина не отмени митата. Белград започна да излага своите условия, което само по себе си не е лошо. В същото време сърбите ще заминат за Брюксел на 30 юни за редовни междуправителствени преговори. Дали ще постигнат победа – предстои да стане ясно.  \r\nПланът за териториално разграничаване остава единственият елемент, който повечето преговарящи са склонни да обсъждат. Предположенията за промяна на границата са следните: Сърбия признава независимостта на Косово в замяна на присъединяването на Косовска Митровица и четирите населени предимно със сърби общини в северната част на страната. Сръбското население в южната част на Косово най-накрая ще може да създаде Общността на общините (те формално са получили това право съгласно Брюкселското споразумение от 2013 г., но поради действията на Прищина тя все още не функционира). \r\nПрищина от своя страна получава от четири до седем населени места от Прешевската долина (днес тя част от Южна Сърбия). Езерото Газивода (най-важният ресурс, от който зависи доставката на вода и електричество в Косово) се прехвърля към съвместно управление (международна концесия /международно посредничество). Съдбата на завода „Трепча\" и мините около него остава неуредена, тъй като броят на заинтересованите страни по този въпрос става все по-голям.  \r\nОт една страна, размяната на територии в контекста на промяна на административните граници, не е прецедент в сръбската история. Такива случаи има – от 1947 г. и от 1959 г.  Така реалният териториален обмен има определен исторически контекст. В същото време шансовете за прилагане на плана за териториално разграничаване с посредничеството на Германия и Франция, намаляват. \r\nТова се дължи на редица фактори. Първо, за разлика от други международни участници, основният източник на натиск върху Прищина и Белград от германско-френския тандем е перспективата за европейска интеграция. Но тези страни, заедно с Нидерландия и Дания, се противопоставиха на започването на преговорите за присъединяване на Северна Македония и Албания през юни 2019 г., въпросът беше отложен до октомври. Белград получи солидна част от критиките в предварителния доклад на ЕС за напредъка си. Косово не получи обещаната визова либерализация. В резултат на това тактиката на „споразумения и отстъпки в замяна на перспективите за европейска интеграция“ вече не дава плодове. Дори може да се каже, че се превърна в откровен взаимен шантаж. \r\nВсичко това се наслагва върху разликата в позициите на Берлин и Париж по отношение на решаването на балканските териториални въпроси, както и на факта, че европейските страни, макар и обединени от идеята за европейска интеграция на Балканите, все повече се обръщат към традиционните си национални интереси. \r\nТака например Великобритания исторически се противопоставя на австро-германското и руското влияние. Лондон е също толкова разтревожен за дейностите на Берлин и Москва в региона. Той се страхува от възможното им съюзяване посредством газопроводите „Северен поток-2“ и „Турски поток“. Освен това активната позиция на Берлин в установяването на диалога между ЕС и Китай, както и стратегическият съюз между Пекин и Москва може да осигурят солидна противотежест на британско-американското влияние чрез осъществяването на големи инфраструктурни проекти. Лондон активно подкрепя общата позиция на ЕС за Балканите, в знак на солидарност с Брюксел по отношение на „гнилите действия\" на Москва. Но всъщност той поддържа независима линия, насочена главно към неутрализиране на влиянието на Федерална република Германия чрез структурите на съветниците в апарата на властта в Белград и Прищина. \r\nВъзелът на противоречия по отношение на Косово и региона като цяло ще бъде по-вероятно да се усложни още повече и изобщо да не се разплете.Това вече се вижда от кадровите промени в дипломатическия корпус на всички значими международни сили на Балканите. През изминалата година броят на британските и китайските мисии в Сърбия се увеличи значително. През януари 2019 г. Лондон назначи за свой посланик в Белград Сиан Маклеод, някога оглавявал офиса на ООСЕ и човек, който добре познава региона. Работил е и в Русия. \r\nАнтъни Годфри, бивш ръководител на политическия отдел на американското посолство в Москва, бе назначен за посланик на САЩ в Сърбия на 18 юни. И накрая, в Москва, на 10 юни, Александър Боцан-Харченко, дипломат, който отдавна работи в региона, бе одобрен за посланик в Белград. \r\nТези промени свидетелстват за едновременното повишаване на значението на Балканите, тяхното възприемане като проблем и конкурентна точка във водещите столици. Преди всичко обаче тази поредица  назначения слага точка на монопола на ЕС на Балканите. Тереза Герова", "date": "2019.06.27", "title": "„Независимая газета“: Защо ЕС губи Балканите"}
{"url": "http://www.focus-news.net/news/2019/06/27/2674468/kmetat-na-kazanlak-galina-stoyanova-partnyorstvoto-mezhdu-obshtina-kazanlak-i-natsionalno-dvizhenie-rusofili-ima-samo-duhovni-i-kulturni-izmereniya.html", "text": "Паметникът на Георги Кирков е на казанлъчани и Община Казанлък не дели жителите си на русофили и русофоби или по тяхната партийна принадлежност, гласи отговорът на кмета Галина Стоянова на питане от общинския съветник от БСП Румяна Друмева по повод на извършено облагородяване на пространството около паметника. Това предаде кореспондент на  Радио „Фокус” . В отговора си Стоянова пояснява, че облагородяването е част от дейностите на Общината по текущи ремонти на паркове, градини и междублокови пространства. „Като кмет на Казанлък се грижа общинският бюджет, с който разполагаме, да бъде оползотворен по възможно най-практичния и добър начин”, подчертава Стоянова.  \r\nПо отношение на запитване, има ли възможност от общинския бюджет в детските градини да бъдат финансирани курсове за изучаване на руски език, кметът отговаря, че общинският бюджет е добре планиран и съотнесен към нуждите на гражданите, гласуван е и е приет на заседание на Общинския съвет: „Що се отнася до изучаването на чужд език, то децата могат да го правят в различните езикови школи на територията на общината, като, разбира се, това става със знанието и възможностите на родителите.”  \r\nНа въпрос, какви инициативи предстои да бъдат реализирани като поети ангажименти от страна на кмета между Община Казанлък и Национално движение „Русофили”, Галина Стоянова подчертава в писмения си отговор, че членството и в движението е в лично качество, доброволно и индивидуално: „В този смисъл не дължа никакво обяснение на поставените въпроси по темата, но за мен това е кауза.” \r\nВ отговора си кметът пояснява още, че през последните 7 години община Казанлък се развива, както в инфраструктурно отношение, така и в посока икономика, образование, култура, туризъм. Всяка година съвместно с НД „Русофили“ се провежда мащабният събор на брега на язовир Копринка, където се събират над 10 000 души. В националния фестивал за руска поезия, песен и танц „Пусть всегда будет солнце“ участие взимат таланти от цялата страна, като над 800 финалисти от цяла България бяха в Казанлък за последният етап от мащабния конкурс. През 2018 година казанлъшки ученици от отличените класове като „Най-добрия клас“ получиха награда от Община Казанлък и почиваха в модерния санитарно-оздравителен комплекс „Камчия“. „Мога да изброявам още редица съвместни дейности с НД „Русофили“, с което, между другото, работят 264 общини”, пояснява в отговора си кметът Галина Стоянова и подчертава, че партньорството между Община Казанлък и Национално движение „Русофили” има само духовни и културни измерения, предвид и факта, че няма друго място, като Казанлък, където да се събират планетарно толкова голям брой хора, за да отдадат почит на едно славянско културно-историческо приятелство - приятелство между два народа – българския и руския. „Каква изгода търсите, госпожо Друмева? Какви други измерения търсите извън духовните и културните? Вие от името на русофилите или от името на русофобите отправяте питанията си към Общината?  \r\nНима разделяте хората? Защото моята кауза е да ги обединявам. Аз, екипът ми, партньорството на Община Казанлък с НД „Русофили“ прави това – обединява”, категорична е още кметът Галина Стоянова. \r\nОтговорите на общо 10 въпроса поставени за днешното заседание на Общинския съвет бяха дадени в писмен вид на съветниците. \r\nСлавяна ГАЙДАРОВА", "date": "2019.06.27", "title": "Кметът на Казанлък Галина Стоянова: Партньорството между Община Казанлък и Национално движение „ Русофили” има само духовни и културни измерения"}
{"url": "http://www.focus-news.net/news/2019/06/27/2674466/yordanka-fandakova-kmet-na-sofiya-ne-moga-da-pozvolya-za-edin-ili-dva-pokriva-horata-da-smyatat-che-prikrivame-neshto.html", "text": "Не мога да позволя за един или два покрива хората да смятат, че прикриваме нещо. Това каза кметът на София Йорданка Фандъкова относно оставката на председателя на Столичния строителен надзор арх. Влади Калинов, предаде репортер на  Агенция „Фокус“ . „Става дума за конкретен казус за неговото действие по отношения искането чрез констативния акт за премахването на онази част от терасите, която е незаконна – става дума за покривите. Аз самата съм гледала екзекутивите, там колоните ги има, но няма конкретните покриви“, обясни Фандъкова.  \r\n„Арх. Калинов е много добър професионалист. Той познава законодателството добре. Каза своите притеснения и обяснения по процедурни въпроси. Проведохме разговор. За мен това не прозвуча достатъчно убедително. Заедно с това той предложи своята оставка“, уточни тя. „Смятам, че беше важно и коректно, защото ние работим за доверие. Не можем да позволим за един или два покрива, хората да смятат, че покриваме и прикриваме нещо. Това не мога да го позволя,“ допълни Йорданка Фандъкова.  \r\nДаяна ДЮЛГЕРОВА", "date": "2019.06.27", "title": "Йорданка Фандъкова, кмет на София: Не мога да позволя за един или два покрива хората да смятат, че прикриваме нещо"}
{"url": "http://www.focus-news.net/news/2019/06/27/2674467/burgas-kmetovete-na-selo-goritsa-toncho-kirov-i-na-obshtina-pomorie-ivan-aleksiev-otkriha-pametna-plocha-na-bivshiya-kmet-na-seloto-dimitar-kataliev-mayski.html", "text": "Кметовете на село Горица Тончо Киров и на Община Поморие Иван Алексиев откриха паметна плоча на Димитър Каталиев Майски – кмет на селото от 1954 г. до 1979 г. Това съобщиха от пресцентъра на  Община Поморие . Възпоменателният знак бе поставен на сградата на кметството по повод 30-годишнината от кончината на дългогодишния кмет. Идеята е на инициативен комитет от жители на Горица, които се обърнаха към кмета Иван Алексиев с молба за съдействие за реализиране на инициативата. На тържественото откриване присъстваха председателят на Общински съвет Поморие Адам Адамов, художникът и автор на проекта Милчо Талев, внуци на Димитър Майски и много жители на селото. „От името на всички наследници на Димитър Майски изразявам благодарност и уважение към инициаторите и подкрепителите на идеята за поставяне на паметната плоча. Нека този мемориален знак да припомня за живота и мисията на Димитър Майски, защото ние трябва да познаваме и помним тези, които са работили безкористно и сърцато за благото на другите.”, каза внучката на дългогодишния кмет Йорданка Майска. Димитър Майски има основен принос за благоустрояването на селото и построяване на значими сгради за обществено ползване. В периода 1954 г. – 1979 г. са реализирани парк, водоснабдяване, читалище, детски дом, земеделско училище, стадион, битов комбинат, търговска сграда, пощенска станция, ресторант, баня и фурна, мостове на селото и др. По идея на кмета Иван Алексиев, на предстоящата сесия на Общинския съвет ще бъде внесено предложение площадът пред Кметство село Горица да бъде именуван „Димитър Майски”.", "date": "2019.06.27", "title": "Бургас: Кметовете на село Горица Тончо Киров и на Община Поморие Иван Алексиев откриха паметна плоча на бившия кмет на селото Димитър Каталиев Майски"}
{"url": "http://www.focus-news.net/news/2019/06/27/2674469/ministar-predsedatelyat-boyko-borisov-poseti-ikonomicheskata-zona-sofiya-bozhurishte.html", "text": "От самолета тук се вижда огромен град. Помня като бяха голи поляни. До две години няма да остане празно място с този темп на строителство. Това заяви министър-председателят Бойко Борисов при посещението си в Икономическата зона София-Божурище, съобщиха от  правителствената информационна служба . Премиерът отбеляза колко добре и качествено е изградена инфраструктура в индустриалната зона, която привлича все повече инвеститори, а заводите се изграждат един след друг.  \r\nМинистър-председателят Бойко Борисов заедно с вицепремиера Томислав Дончев, с министъра на финансите Владислав Горанов и заместник-министъра на регионалното развитие и благоустройството Николай Нанков разгледаха новата логистична база на компанията JYSK, която се намира в индустриалната зона. Центърът на датската верига край Божурище е най-високото логистично съоръжение в България.  \r\nСтроителството на логистичната база на JYSK започна през лятото на 2017 г., когато компанията обяви, че с инвестиция от 107 милиона евро ще изгради в България четвъртия си в света логистичен център, от който ще снабдява магазините си в България, Гърция, Румъния, Хърватска, Словения, Босна и Сърбия. Другите центрове на веригата са в Дания, Швеция и Полша.  \r\nНовата база ще разкрие около 300 нови постоянни работни места, свързани с транспорт, ръчни дейности по стоките и др. От датската верига са изчислили, че складовете край София ще спестяват 10 милиона километра годишно за доставки на стоки в Балканския регион.  \r\nПремиерът Бойко Борисов посети и завода за детайли за опаковъчни машини на германската група „Мултивак“, който също се намира в индустриалната зона в Божурище.  \r\nЗаводът, който бе открит у нас през миналата година, е първото предприятие на световния лидер в опаковъчните решения на изток от Германия. Инвестицията в обекта е над 37 млн. лв. и са открити 153 нови работни места.  \r\nМинистър-председателят Бойко Борисов разгледа производствените площи в завода. От ръководството му отбелязаха, че оборудването е последна дума на техниката, а в производственото хале са монтирани най-модерните съоръжения за допълнително въвеждане на естествена светлина, която осигурява по-голям комфорт на работещите.  \r\n„Не само че не си отиват инвеститорите, но дойдат ли - и надграждат“, акцентира премиерът Борисов при посещението си в индустриалната зона.", "date": "2019.06.27", "title": "Министър-председателят Бойко Борисов посети Икономическата зона София-Божурище"}
{"url": "http://www.focus-news.net/news/2019/06/27/2674452/valeri-simeonov-nfsb-sas-zakonovite-promeni-za-shuma-ne-se-zabranyava-rabotata-na-zavedeniyata-sled-2230-chasa.html", "text": "Със законовите промени за шума не се забранява работата на заведенията след 22.30 часа. Това каза пред журналисти лидерът на НФСБ Валери Симеонов, предаде репортер на  Агенция „Фокус“ . Във връзка с протестите срещу приетия т.нар. закон за шума, Симеонов посочи, че не знае за какво ще се протестира. „Но това, срещу което протестират, го имаше и в досегашния закон. От 1 януари 2006 г. законът забранява озвучаване на открити площи нощно време. Не зная досега защо не протестираха“, коментира той и посочи, че законът си го има. „В това отношение новите промени не създават някаква нова нормативна уредба – същата е като старата. Защо протестират – не мога да ви отговоря. Освен това тези хора подхождат доста некоректно, защото разпространяват лъжа. Те създават обществено мнение на базата на една огромна лъжа, че заведенията можело да работят до 22.30 ч. – новият закон това определял, и след това трябвало да бъдат затворени и нямало хората къде да се веселят. Това не е вярно. Законът за защита от шума в околната среда третира единствено въпросът за озвучаването. И то трябва да бъде забранено, съгласно новия закон от 23.00 ч. до 8.00 часа“, посочи Симеонов и уточни, че не се забранява работата на заведенията. „С тази лъжа се опитват да привлекат поддръжници на този въпросен протест, който според мен няма да се състои“, каза още той. \r\nЦветилена СИМЕОНОВА", "date": "2019.06.27", "title": "Валери Симеонов, НФСБ: Със законовите промени за шума не се забранява работата на заведенията след 22.30 часа"}
{"url": "http://www.focus-news.net/news/2019/06/27/2674470/blagoevgrad-vazstanoveno-e-dvizhenieto-po-pat-3-108-avtomagistrala-struma-petrich-sled-otklonenieto-za-selo-rupite-v-posoka-petrich.html", "text": "Възстановено е движението по път ІІІ-108 автомагистрала \"Струма\" – Петрич след отклонението за село Рупите в посока Петрич. Това съобщиха от пресцентъра на  Агенция \"Пътна инфраструктура\" .", "date": "2019.06.27", "title": "Благоевград: Възстановено е движението по път ІІІ-108 автомагистрала \"Струма\" – Петрич след отклонението за село Рупите в посока Петрич"}
{"url": "http://www.focus-news.net/news/2019/06/27/2674465/plovdiv-kmetat-na-rayon-iztochen-nikolay-chunchukov-vrachi-plaket-na-shveytsarskiya-poslanik-za-podkrepata-po-proekt-zov.html", "text": "Кметът на район „Източен“ в Пловдив Николай Чунчуков връчи почетния плакет на района на посланика на Швейцария в България Н. Пр. Мюриел  Берсе – Коен. Това съобщиха за  Радио „Фокус“ – Пловдив  от Общината. Връчването стана по време на заключителното събитие по проект ЗОВ – здраве и образование за всички, реализиран със съдействието на Българо-швейцарската програма за сътрудничество. Николай Чунчуков благодари за подкрепата на швейцарската страна за изграждането на образователен и медицински център на територия на район „Източен“, за финансирането на допълнителни дейности с децата и учениците. Той изрази признателността си и към Ирина Файон-ръководител на програмата в българския офис, на Ролан Питон- ръководител на швейцарския офис за сътрудничество, както и на представителите на съфинансиращите  организации: Деница Сачева – зам. министър на образованието и науката, и  Зорница Русинова- зам.-министър на труда и социалната политика. \r\n„Ние ще продължим да търсим решения на проблемите, свързани с  уязвимите групи, но при всички случай ще осигурим дългосрочна устойчивост на добрите резултати от този прекрасен проект“, подчерта кметът на район „Източен“ Николай Чунчуков. \r\nОбщина Пловдив беше отличена със специален плакет за високи постижения в реализацията на проекта. Наградата беше връчена на Севджан Моллабекир – ръководител на екипа за управление на проекта  лично от Н. Пр. Мюриел  Берсе - Коен.", "date": "2019.06.27", "title": "Пловдив: Кметът на район „Източен“ Николай Чунчуков връчи плакет на швейцарския посланик за подкрепата по проект ЗОВ"}
{"url": "http://www.focus-news.net/news/2019/06/27/2674472/plovdiv-apelativniyat-sad-v-grada-osvobodi-pod-parichna-garantsiya-mazh-obvinen-za-tova-che-po-nepredpazlivost-e-prichinil-smartta-na-velosipedist-pri-katastrofa.html", "text": "Пловдивският апелативен съд отмени определение на Окръжен съд – Кърджали, с което е била наложена най-тежката мярка да неотклонение „задържане под стража“ спрямо шведския гражданин В. С. като я замени с „парична гаранция“ в размер на 10 000 лева и забрана за напускане на  страната. Това съобщиха от  Апелативна прокуратура-Пловдив . \r\nСрещу В. С. е повдигнато обвинение за това, че през нощта на 14 срещу 15 юни 2019 година по непредпазливост е причинил смъртта на велосипедист при катастрофа в района на село Загорско, Кърджалийска област. Трупът на пострадалия е открит в крайпътна канавка на сутринта, а извършителят е установен и задържан четири дни по-късно. \r\nАпелативните магистрати приемат, че няма спор за наличие на двете изискуеми от закона предпоставки за вземане на мярка за неотклонение, а именно,  тежестта на престъплението, за което се предвижда наказание лишаване от свобода  и обосновано предположение за авторство на деянието. Съдиите преценяват, че от данните по делото не се установяват опасност обвиняемия да извърши престъпление при по-лека мярка за неотклонение. Въззивният съдебен състав  счита, че интензитетът на опасността от укриване на В. С. не е достатъчен, за да се обоснове такъв риск тъй като обвиняемият развива бизнес в България, има регистрирана фирма, не е напуснал страната след катастрофата и не се е укрил в Швеция, чийто гражданин е, нито е направил опит да скрие автомобила, а е имал такава възможност, тъй като е задържан дни след катастрофата. \r\nОпределението на Апелативния съд е окончателно.", "date": "2019.06.27", "title": "Пловдив: Апелативният съд в града освободи под парична гаранция мъж, обвинен за това, че по непредпазливост е причинил смъртта на велосипедист при катастрофа"}
{"url": "http://www.focus-news.net/news/2019/06/27/2674475/redzhep-tayip-erdogan-tramp-znae-zashto-turtsiya-se-nuzhdae-ot-ruskite-s-40.html", "text": "Президентът на САЩ Доналд Тръмп знае опасенията за сигурността на Турция и защо тя се нуждае от руската зенитно-ракетна система С-400. Това подчерта държавният глава на Турция Реджеп Тайип Ердоган в интервю за местни медии в Япония, където пристигна за срещата на върха на Г-20, предава  Anadolu Agency . \r\n„Вярвам, че срещата ми с американския президент Тръмп по време на форума на равнище на Г-20 ще бъде важна за преодоляване на безизходицата в нашите двустранни отношения и за засилване на нашето сътрудничество\", заяви Ердоган в интервю за Nikkei Asian Review, базирано в Токио издание. \r\n„Що се отнася до С-400, Тръмп знае опасенията на Турция, знае защо имаме нужда от тази система и как сме стигнали до решението за закупуването й\", увери Ердоган, като същевременно допълни, че разговорът му с американския президент в Осака ще засегне всички аспекти на връзките между двете страни. \r\n„Ще разгледаме и развитието в северната част на Сирия\", подчерта турският лидер. Тереза Герова", "date": "2019.06.27", "title": "Реджеп Тайип Ердоган: Тръмп знае защо Турция се нуждае от руските С-40"}
{"url": "http://www.focus-news.net/news/2019/06/27/2674474/targovishte-46-godishen-mazh-e-pochinal-pri-spuskane-v-dalboka-dupka-kray-selo-prolaz.html", "text": "46-годишен мъж е починал при спускане в дълбока дупка край село Пролаз. Това съобщиха от  ОДМВР - Търговище  . Около 15.30 часа на 26 юни 58-годишен мъж е съобщил в РУ-Търговище за изпаднал в безсъзнание негов познат при спускане в дълбока дупка. Мъжът е от село Кукорево, община Тунджа, а познатият му е - от София. Двамата са се спускали в 12-метрова дупка край село Пролаз, когато 46-годишният мъж е изпаднал в безпомощно състояние. На мястото на инцидента своевременно са пристигнали екипи на ОД МВР, на РУ-Търговище и на РСПБЗН-Търговище, които установили смъртта на  мъжа. На мястото е извършен оглед, а  причините за смъртта са в процес на изясняване. След извършена аутопсия е установено, че няма данни за насилствена смърт. Продължават действията по изясняване на обстоятелствата около инцидента под ръководството на прокурор от Окръжна прокуратура – Търговище. По случая е образувано досъдебно производство.", "date": "2019.06.27", "title": "Търговище: 46-годишен мъж е починал при спускане в дълбока дупка край село Пролаз"}
{"url": "http://www.focus-news.net/news/2019/06/27/2674476/kmetat-na-kazanlak-galina-stoyanova-bsp-ne-poddarzha-imota-si-rabotnicheski-klub-druzhba-v-dobro-sastoyanie-i-ne-izpalnyava-napravenite-predpisaniya-za-opasnata-sgrada.html", "text": "Сградата „Къща на Дочо Сапунов“ или както е известна още работнически клуб „Дружба”, обявена за архитектурно-строителен паметник на културата от „местно значение“ е собственост на Политическа партия „Българска социалистическа партия“. Това посочва в писмен отговор кметът Галина Стоянова на поставените и въпроси от общинския съветник на ГЕРБ Иван Катанов, свързани със собствеността, стопанисването и безопасността за гражданите на споменатия имот, предаде кореспондент на  Радио „Фокус” . Питането бе отправено като точка от дневния ред на днешното заседание на Общинския съвет. \r\nВ отговора си Стоянова подчертава, че собствениците на имота са длъжни, съгласно законодателството да полагат грижи за опазването и съхранението му, да уведомяват държавните и общински органи за настъпили увреждания и да съгласуват проекти за ремонт и реставрация на имота. \r\nКметът на Община Казанлък, съвместно с Регионалния инспектор от Главна дирекция „Инспекторат за опазване на културното наследство“, е издал указания от март 2019 година и е определен седемдневен срок за изпълнението им. Указанията, които са получени през месец април 2019 година, предвиждат собственикът на сградата в определения срок да обезопаси сградата, като постави временна метална ограда на отстояние 1,50 метра от източната фасада и да извърши укрепване на еркерното излизане на етажа, чрез подпиране на еркера на три места чрез дървени или телескопични подпори и напречна греда. \r\nПрез месец май 2019 година работна група от Община Казанлък констатира, че дадените указания не са изпълнени, за което кметът на общината е сезирал с писмо министъра на културата за неизпълнение от собственика на имота – БСП на дадените указания за обезопасяване на сградата. \r\nЗа извършване на неизпълнените мерки от указанията е издадено е възлагателно писмо до Общинско предприятие „Комунални дейности и поддръжка на инфраструктурата“ за изпълнение със средства от предприятието, които ще бъдат предявени за възстановяване от собственика. Съобразно законодателството със заповед на кмета на община Казанлък е назначена комисия, която да установи с констативен протокол състоянието на недвижимата културна ценност, както и вида и обема на необходимите укрепителни, консервационно-реставрационни и ремонтни работи. Въз основа на съставения от комисията констативен протокол кметът на Община Казанлък е издал заповед, с която задължава собствениците за тяхна сметка да извършат в определен срок необходимите укрепителни, консервационни, реставрационни и ремонтни дейности по проектна документация.  \r\nСъгласно законодателството, ако указанията и заповедта не са изпълнени в определения срок, необходимите проектни укрепителни, консервационно-реставрационни и ремонтни дейности или реконструкция по автентични данни на недвижимата културна ценност или на част от нея се извършват от държавата, съответно общината.  \r\nСтойността на разходите за извършване на дейностите се определя въз основа на експертна оценка на независими оценители.  \r\nСъгласно закона, върху имота се вписва законна ипотека в полза на държавата, съответно общината, за обезпечение на вземането им за направените от тях разноски. Държавата, съответно общината, може да поиска за направените от нея разноски от съда да постанови незабавно изпълнение и да издаде изпълнителен лист по реда на чл. 418 от Гражданския процесуален кодекс. \r\nСлавяна ГАЙДАРОВА", "date": "2019.06.27", "title": "Кметът на Казанлък Галина Стоянова: БСП не поддържа имота си – работнически клуб „Дружба” в добро състояние и не изпълнява направените предписания за опасната сграда"}
{"url": "http://www.focus-news.net/news/2019/06/27/2674477/plovdiv-rayonen-sad-karlovo-shte-razgleda-iskaneto-na-prokuraturata-za-zadarzhane-pod-strazha-spryamo-petima-zadarzhani-po-sluchaya-sas-sbivaneto-mezhdu-dve-familii-v-selo-rozino.html", "text": "Районен съд – Карлово ще разгледа от 14.30 часа искането на прокуратурата за налагане на мярка за неотклонение \"задържане под стража\" спрямо петима души. Това съобщиха от  Съдебна палата – Пловдив . Спрямо тях са повдигнати обвинения за престъпления по чл. 325 ал.1 и чл. 339 ал. 1 от Наказателния кодекс, за извършено хулиганство и притежаване на огнестрелно оръжие в село Розино. \r\nДелата ще се разглеждат в сградата на Районен съд – Карлово на ул. „Т. Каблешков“ №1.", "date": "2019.06.27", "title": "Пловдив: Районен съд – Карлово ще разгледа искането на прокуратурата за  задържане под стража спрямо петима задържани по случая със сбиването между две фамилии в село Розино"}
{"url": "http://www.focus-news.net/news/2019/06/27/2674471/fokus-makedoniya-sadat-v-budapeshta-reshava-za-ekstraditsiyata-na-nikola-gruevski.html", "text": "Съдът в Будапеща провежда заседание, на което ще се произнесе по казуса за екстрадирането на бившия министър-председател на Македония и лидер на ВМРО-ДПМНЕ Никола Груевски, предава македонският  „Фокус“ . \r\n„Беглецът Груевски на съдебно заседание… Но това, което привлича най-много внимание е визията на експремиера – той се появи с бейзболна шапка и слънчеви очила, които не свали дори в съдебната зала“, пише изданието. Тереза Герова", "date": "2019.06.27", "title": "„Фокус“ (Македония): Съдът в Будапеща решава за екстрадицията на Никола Груевски"}
{"url": "http://www.focus-news.net/news/2019/06/27/2674480/burgas-bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница. Преминаването се осъществява безпроблемно. \r\nМария ПОПЧЕВА", "date": "2019.06.27", "title": "Бургас: Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/06/27/2674479/stara-zagora-nad-50-resheniya-vze-obshtinskiyat-savet-prez-yuni.html", "text": "На редовното си заседание през юни, Общинският съвет в Стара Загора разгледа над 50 предложения. Това съобщиха от пресцентъра на  Общината . Местният парламент одобри, с 35 гласа „За“,  проект за Подробен устройствен план (ПУП) – изменение на План за регулация и изменение на План за застрояване за територията на парк/квартал „Бедечка“. „Нашите решения са последователни и са в синхрон с гражданите на Стара Загора“, отбеляза в зала кметът на града Живко Тодоров. Той подчера, че волята на старозагорци е водеща, а те искат зеленина и парк. Кметът уточни още, че приемането на ПУП е правното основание за стартиране на разговорите и преговорите за обезщетяване на собствениците на имоти.   \r\nСъветниците дадоха съгласие и Общинска администрация, в партньорство с  „Тролейбусни и автобусни превози“ ЕООД, да кандидатства с проектно предложение по Приоритетна ос 5 „Подобряване качеството на атмосферния въздух на Оперативна програма „Околна среда 2014 – 2020 г.” по процедура „Мерки за адресиране на транспорта като източник на замърсяване на атмосферния въздух”. Целта е да бъде получено финансиране за  доставка на подвижен състав - електрически автобуси за нуждите на обществения транспорт, както и изграждане на зарядни станции. Общият размер на безвъзмездната финансова помощ е 45 млн. лева за Стара Загора. Общо 11 общини в България са бенефициенти по процедурата. 18 млн. лева е размерът на записната заповед, като по време на заседанието стана ясно, че тези средства ще бъдат възстановени след приключване на проекта. Ресорният заместник-кмет Йордан Николов подчерта, че е важно да се работи в посока подобряване на качеството на въздух, въпреки че в града не са отчитани превишавания на нормите през последните 2 години. Той допълни още, че ще бъде изготвена и нова транспортно-маршрутна схема, с която да се покрият нуждите на пътуващите.   \r\nМестният парламент прие и Наредба за изменение и допълнение на Наредбата за обществения ред при използване на превозни средства и общи площи на територията на Община Стара Загора.  Предложението за промените в нормативния акт е на общинския съветник Николай Диков и касае кратковременното паркиране на хората с увреждания – валидността на картата ще бъде съобразена със срока на експертизата на ДЕЛК, ТЕЛК и НЕЛК, но не повече от една година, а за правоимащи граждани, с експертни решения на ДЕЛК, ТЕЛК и НЕЛК за трайно намалена работоспособност  с пожизнен срок на определения процент – за срок от пет години. \r\nПо време на 45-тото заседание на ОбС бе направена и промяна по бюджета на община Стара Загора. Тя включи преразпределение на средства в инвестиционната програма за тази година.  \r\nОбстоятелствата породили необходимостта от предлаганите промени са преразпределение на средства от обекти, които ще се изпълнят на по-късен етап през годината и обекти приключени на по-ниска стойност от предвиденото, към нови такива, нуждаещи се от неотложно финансиране. Основна част от преразпределението на разходите е насочено за авансовите плащания по договорите за обекти за ВиК мрежа в кв. „Самара“ 1 и 2, както и за реконструкция на водопровод от водоизточник „Долен Беш бунар“.  \r\nСредства ще бъдат насочени и към изграждане на асансьор в Центъра за даровити деца, както и за отопление на газово отопление и климатична система. Предвидени са за подмяна газовите котли в Общинска спортна зала „Берое“ (БСФС), зала по баскетбол ДЗУ, сградата на „Инвеститорско звено“, СУ “Христо Ботев“ и газификацията в обновената ДГ № 2 „Зорница“. Чрез корекцията се осигуряват средства и за наболял проблем за старозагорци – Общинския приют за безстопанствени животни. Настоящият приют функционира от 2004 година, на територията на кв. “Зора“, като работи в  унисон със законовите разпоредби и националните програми.  Поради малък капацитет и множество жалби от живущите в квартала, ще бъде изграден нов и по-голям в село Могила. Разширение е предвидено и за Гробищен парк в село Хрищени. Средства се насочват още и към читалището в кв. „Кольо Ганчев“, допълнителни дейности към ремонта на физкултурния салон на СУ „Васил Левски“, за почистващ робот за плувния басейн, спиркови навеси и други.", "date": "2019.06.27", "title": "Стара Загора: Над 50 решения взе Общинският съвет през юни"}
{"url": "http://www.focus-news.net/news/2019/06/27/2674478/milka-hristova-bsp-sofiya-nastoyavame-da-se-zapoznaem-s-rezultatite-ot-proverkata-na-druzhestvoto-chistota-iskar-obshtinskite-savetnitsi-imat-pravo-na-informatsiya.html", "text": "Настояваме да се запознаем с резултатите от проверката на дружеството „Чистота Искър“, общинските съветници имат право на информация. Това каза Милка Христова, зам.-председател на Столичния общински съвет от БСП, във връзка с проверката на дружеството „Чистота Искър“, предаде репортер на  Агенция „Фокус“ . „За пореден път кметът на София се опитва да дръпне завесата с изявлението, че докладът е предаден на прокуратурата, с което се смята, че случаят е приключен“, отбеляза Христова. „Категорично заявявам, че това не може да се случи, защото даването на доклада на прокуратурата не означава, че случаят е засекретен и общинските съветници нямат право на информация за това какво се случва в дружеството, за да постигнем резултат от 2,7 млн. лв. – печалба 18 хил. и изключително лоши практики с източване на дружеството, неправомерни сключени договори и конфликт на интереси“, обясни тя. „Тези въпроси не могат да бъдат предмет само на прокуратурата. Ние сме длъжни и настояваме да се запознаем с този доклад, защото каква е гаранцията дали тези лоши практики не продължават и в този момент“, допълни Христова. \r\nДаяна ДЮЛГЕРОВА", "date": "2019.06.27", "title": "Милка Христова, БСП-София: Настояваме да се запознаем с резултатите от проверката на дружеството „Чистота Искър“, общинските съветници имат право на информация"}
{"url": "http://www.focus-news.net/news/2019/06/27/2674481/kyustendil-izticha-srokat-za-podavane-na-zayavleniya-za-uchastie-v-testa-za-otpuskane-na-obshtinski-stipendii.html", "text": "Изтича срокът за подаване на заявления за участие в теста за отпускане на общински стипендии в Кюстендил. Това съобщи за  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. Заявленията могат да бъдат подадени до 17.00 часа в отдел „Образование, младежки дейности и спорт“  към Община Кюстендил. Тестът ще се проведе от 09.00 часа на 1 юли в Основно училище „Св.св. Кирил и Методий” – Кюстендил. В него могат да участват ученици от осми до единадесети клас. Тестът проследява възможностите на младежите да мислят нестандартно. В зависимост от резултатите, те ще получат стипендия между 50 и 500 лева, осигурени от бюджета на Община Кюстендил. \r\nВенцеслав ИЛЧЕВ", "date": "2019.06.27", "title": "Кюстендил: Изтича срокът за подаване на заявления за участие в теста за отпускане на общински стипендии"}
{"url": "http://www.focus-news.net/news/2019/06/27/2674473/kaloyan-pargov-bsp-sofiya-stroitelstvoto-v-stolitsata-tryabva-da-spre-dokato-ne-se-nameri-balans-mezhdu-chastniya-i-obshtinski-interes.html", "text": "Това, от което имаме нужда е да спрем всякакво строителство и разрешителни за строеж до момента, в който не намерим баланс между частния и обществен интерес. Това каза пред журналисти лидерът на БСП – София и председател на групата на социалистите в СОС Калоян Паргов,  предаде репортер на  Агенция „Фокус“ . „До момента, в който не кажем в каква посока ще се развива София“, обясни Паргов. „Имаме нужда от преразглеждане на общия устройствен план. Не бива да се противопоставяме и да омаскаряваме всяка частна инициатива, не бива да се пренебрегва правото на хората да имат качествен живот\", обясни той. Според него последните години в София основно проблемите са свързани с качеството на живот.  \r\nТой припомни и позицията на БСП-София за последните 10 години. „Трябва пълно картографиране на всички имоти, които са в рамките на капитала. Всички имоти, които имат публично правна стойност трябва да бъдат извадени и върнати на Столична община“, поясни той. „Имотите, за които има спорове и дела да бъдат оставени на „Софийски имоти“ за да се реши спорът“, отбеляза Паргов.  \r\nДаяна ДЮЛГЕРОВА", "date": "2019.06.27", "title": "Калоян Паргов, БСП-София: Строителството в столицата трябва да спре, докато не се намери баланс между частния и общински интерес"}
{"url": "http://www.focus-news.net/news/2019/06/27/2674484/tsvetelina-petkova-prevantivno-informatsionen-tsentar-po-problemite-s-narkomaniite-balgariya-e-na-treto-myasto-v-evropa-po-razprostranenie-na-narkotitsi.html", "text": "Национално представително проучване сочи в статистика, че сме на трето място в Европа по разпространение на наркотици. Това каза директорът на Превантивно-информационния център по проблемите с наркоманиите Цветелина Петкова в интервю за  Агенция „Фокус“  по повод Международния ден за борба с наркоманиите и нелегалния трафик на дрога. „Пред нас са Австрия и Белгия. Европейският мониторинг показва в анкета на ученици от 9. и 12. клас, че 26% от тях споделят, че са употребявали някога в живота си някакво наркотично вещество“, заяви Цветелина Петкова. Тя посочи, че най-често употребяваният наркотик е марихуаната - 21%. „Хашиш са употребявали около 9%, след това са амфетамините, кокаина и новите синтетични наркотици, които напоследък навлязоха с пълна сила. Те са опасни, защото не се знае какво точно е веществото, което се консумира, същевременно са много евтини - за 2-3 лв. човек може да си купи чайче, билка, някакво хапче или бонбони.“, отбеляза директорът на Превантивно-информационния център по проблемите с наркоманиите. \r\n„Хероинът е изграден, като опасен в представите на подрастващите и в техните представи щом наркотикът не се боде, за тях означава, че едва ли не е по-приемливо. Това съвсем не е така. Новите синтетични дроги отключват сериозни психични заболявания, като панически разстройства, шизофрения, органични промени в мозъка и т. н.“, подчерта още тя.  \r\nИрина ИВАНОВА  Пълния текст на интервюто четете по-късно в „Мнение”", "date": "2019.06.27", "title": "Цветелина Петкова, Превантивно-информационен център по проблемите с наркоманиите: България е на трето място в Европа по разпространение на наркотици"}
{"url": "http://www.focus-news.net/news/2019/06/27/2674487/sport-grigor-dimitrov-zapochva-uchastieto-si-na-demonstrativniya-turnir-v-bakingamshar-v-petak.html", "text": "Григор Димитров започва участието си на демонстративния турнир в Бъкингамшър в петък. Първият съперник на най-добрия български тенисист ще бъде Филип Краинович, като двубоят помежду им ще започне след 16:30 часа българско време.  \r\nТази седмица Димитров отстъпи с три позиции в световната ранглиста и вече е 48-ми в света. Той не успя да преодолея началния кръг в Куинс и бе елиминиран от Феликс Оже-Алиасим, който по-късно стигна до полуфинал в надпреварата. \r\nСъщо в петък топ тенисистът ни ще научи жребия си за третия турнир от Големия шлем за сезона – Уимбълдън, който започва на 1 юли.", "date": "2019.06.27", "title": "Спорт: Григор Димитров започва участието си на демонстративния турнир в Бъкингамшър в петък"}
{"url": "http://www.focus-news.net/news/2019/06/27/2674485/zafir-zarkov-gerb-sofiya-nyamame-namerenie-da-vavezhdame-novi-zoni-za-plateno-parkirane-nito-da-uvelichavame-tsenata-na-uslugata.html", "text": "Нямаме намерение да въвеждаме нови зони за платено паркиране, нито да увеличаваме цената на услугата. Това каза пред журналисти столичният общинският съветник от ГЕРБ Зафир Зарков във връзка с приетия план за устойчива градска мобилност на Столична община, предаде репортер на  Агенция „Фокус“ . Документът обхваща периода до 2035 г. „Той има ясна изразена воля София да се приобщи към градовете с устойчива градска мобилност“, поясни той. „Ако в миналия век автомобилите бяха основен приоритет за придвижване в един град, то сега пирамидата да се обърне и да се даде приоритет на пешеходното придвижване в града, на велосипедното и на обществения транспорт“, коментира още Зарков. \r\nПо думите му в този план има над 200 мерки и препоръки. „Препоръчаните червени зони и увеличение на цени, които в последните дни се коментираха, със сигурност не са предмет на скорошно обсъждане. Нямаме намерение нито да повишаваме цената на зоните за платено паркиране, нито да въвеждаме нови зони, нямаме намерение да увеличаваме и техния обхват“, обяви Зарков.  \r\nДаяна ДЮЛГЕРОВА", "date": "2019.06.27", "title": "Зафир Зарков, ГЕРБ-София: Нямаме намерение да въвеждаме нови зони за платено паркиране, нито да увеличаваме цената на услугата"}
{"url": "http://www.focus-news.net/news/2019/06/27/2674486/burgas-izlozhbata-ribi-i-ribarstvo-v-yuzhnoto-chernomorie-mozhe-da-bade-vidyana-kulturen-tsentar-morsko-kazino.html", "text": "Днес е Световният ден на рибарството – 27 юни. Той се отбелязва от 1985 г. по решение на Международната конференция по регулиране и развитие на риболова. В тази връзка напомняме, че страстните рибари имат възможността да се наслаждават на любимото си занимание само в периода, когато уловът е официално разрешен. За да научите повече за риболова разгледайте изложбата „Риби и рибарство в Южното Черноморие“ в културен център „Морско казино“, където наред с древните уреди за лов на риба, можете да видите и съвременни устройства за не съвсем законен риболов, осигурени със съдействието на ИАРА. Това съобщиха от пресцентъра на  Община Бургас . \r\nЕкспозицията включва интересни теми като Бургаският залив на пътя на рибните пасажи, риболовът в залива през вековете, рибарството от Несебър до Созопол през Възраждането, от поминък към промишлен риболов, рибната борса в Бургас и много други теми и артефакти, допълнени с невероятни декори.  Всичко това заедно с  мрежи, модели на кораби, такъми, любопитни документи, морски легенди и снимки визуализират цялата история на риболова. \r\nЗа най-малките посетители са предвидени интерактивни игри и изненади. \r\nРиболовът може да бъде както промишлен, когато се лови в големи количества, така и спортен – когато е за лично удоволствие, понякога включващо „опцията“ уловът да не бъде употребен за храна, а да бъде пуснат обратно в природата. \r\nЗа промишлен риболов се използват кораби, които са оборудвани със специални риболовни приспособления – най-често различни видове мрежи. \r\nВ средата на 80-те години на ХХ век английски издания нареждат нашата страна в първата петица по промишлен улов на риба в световен мащаб. Под български флаг по това време плават над 35 риболовни траулера и 6 транспортно-хладилни кораба, които съставят флотилията на „Океански риболов“ в т. нар. „промисли“ зони за промишлен улов в Атлантика, Индийския и Тихия океан. \r\nПо крайбрежието на Черно море риболовната промишленост започва съвременното си развитие още през първата половина на миналия век с разполагането на постоянни мрежи във водата (наричани таляни/даляни, когато са в морето), както и с т.нар. гардове в езерата. \r\nСпортният риболов пък включва и подводен спортен риболов,при който се използват харпуни. \r\nРиболовът е една от най-древните форми за осигуряване на храна, и макар че отдавна вече не е само средство за поминък, а и хоби, което  се превръща в страст. Рибарите споделят, че няма по-завладяващо усещане от момента на улова.", "date": "2019.06.27", "title": "Бургас: Изложбата „Риби и рибарство в Южното Черноморие“ може да бъде видяна културен център „Морско казино“"}
{"url": "http://www.focus-news.net/news/2019/06/27/2674483/sliven-podpiska-za-reforma-v-zdraveopazvaneto-i-stachka-organizirat-meditsinskite-sestri-v-grada.html", "text": "Над 400 подписа в подкрепа на исканията на медицинските сестри за промени в здравеопазването са събрани в Сливен. Това съобщи пред  Радио „Фокус“ – Сливен  Надежда Маргенова – председател на стачния комитет на медицинските сестри към МБАЛ „Д-р Иван Селимински“. По думите и подписката няма да бъде внасяна никъде, а се прави,  за да се разбере дали хората  подкрепят исканията на медицинските сестри за цялостна реформа в сектора. Специалистите по здравни грижи ще преминат и към  предупредителни ефективни стачни действия. Те ще спират работа за един час от 1 до 10 юли по предварителен график. Мотото на протеста е „Искаме промени, не искаме подаяния“. Маргенова посочи, че от 11 юли  ще започне безсрочна ефективна стачка. „Ще се проведе разговор с директора на областната болницата за изясняване на условията за провеждане на стачката, за да не се застрашава живота и здравето на пациентите“, поясни Маргенова. По думите й, исканията на стачкуващите не са синдикални, а са насочени към цялостна реформа на здравеопазването и прекратяване регистрацията на  болниците като търговски дружества. Протестът в Сливен е част от Националния. Досегашните протести на медиците за реформа и достойно заплащане не са дали резултат, затова се приминава към стачка, допълни Надежда Маргенова. \r\nЛюдмила ЙОРГОВА", "date": "2019.06.27", "title": "Сливен: Подписка за реформа в здравеопазването и стачка организират медицинските сестри в града"}
{"url": "http://www.focus-news.net/news/2019/06/27/2674488/pleven-oblastniyat-savet-na-bchk-organizira-v-park-kaylaka-pohod-na-zdraveto-v-podkrepa-na-diabetitsite.html", "text": "Областният съвет на БЧК организира в парк „Кайлъка“ поход на здравето в подкрепа на диабетиците. Това каза за  Радио „Фокус“  Габриела Хитова от  Областния съвет на БЧК в Плевен. Тя обясни, че походът се провежда днес, 27 юни, когато отбелязваме Световния ден на борбата с диабета. По думите ѝ редица граждани са се присъединили към похода на здравето в знак на подкрепа към всички, които ежедневно са подложени на изпитания и се борят със заболяването. „Походът започна в 09.00 часа сутринта при моста в началото на парк „Кайлъка“, а краен пункт бе хотел в парка, близо до басейните“, каза Габриела Хитова. „Пред хотела на място бяха извършени безплатни измервания на кръвната захар. Използвахме уреди за домашен мониторинг на кръвната захар и тест ленти. С помощта на нашите доброволци раздадохме информационни брошури за диабета и проведохме консултации за състоянието на кръвната захар“, каза още Габриела Хитова.  \r\nВиолета КРЪСТЕВА", "date": "2019.06.27", "title": "Плевен: Областният съвет на БЧК организира в парк „Кайлъка“ поход на здравето в подкрепа на диабетиците"}
{"url": "http://www.focus-news.net/news/2019/06/27/2674482/plovdiv-devet-sela-v-oblastta-sa-s-narusheno-vodopodavane-zaradi-avarii.html", "text": "Жителите на девет села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Без вода за неопределен период от време са населените места Ясно поле, Дълго поле, Брестник, Стрелци, Васил Левски, Розино и Труд. С частично нарушено водоподаване са абонатите от селата Старосел и Белащица. \r\nЕкипите на водоснабдителното дружество работят също по отстраняването на аварии в кварталите Горни Воден и Долни Воден в Асеновград, също в района на ул. „Май“ в Пловдив и при блок № 143 в пловдивския квартал „Тракия“. \r\nТони МИХАЙЛОВ", "date": "2019.06.27", "title": "Пловдив: Девет села в областта са с нарушено водоподаване заради аварии"}
{"url": "http://www.focus-news.net/news/2019/06/27/2674491/burgas-puskat-nova-avtobusna-liniya-do-peti-kilometar-zaradi-novite-predpriyatiya-v-rayona.html", "text": "Много предприятия заработиха в района на „Пети километър“. Община Бургас и общинският превозвач „Бургасбус“ имат задължението да се погрижат за транспортното обслужване на техните служители. Затова от 1 юли, понеделник, ще бъде въведена в експлоатация нова експериментална линия № 5А, която да обслужва „Пети километър“ (района около „Бухлевата воденица“). Това съобщиха от пресцентъра на  Общината . \r\nОбезпечаването с транспортна услуга на тази част от Северна промишлена зона ще се извършва в делнични (работни) дни в следните часове: \r\nСутрин: \r\nот Терминал Изгрев: 06:40; 07:10; 07:40 \r\nот 5-ти километър: 06:50; 07:20; 07:50 \r\nСледобед: \r\nот Терминал Изгрев: 17:05, 17:30 \r\nот 5-ти километър: 17:15, 17:40 \r\nЩе бъде обособена спирка на паркинга до ресторант „Бухлевата воденица“. \r\nЗа пътниците, които от понеделник ще ползват новата линия, за да се придвижат до работните си места, е важно да знаят, че в превозното средство ще могат да се таксуват с електронна карта или с билет, закупен от водача на автобуса. Напомняме също и за възможността за пътуване с един билет в рамките на 45 минути при прикачване от друга линия на градския транспорт. В района на Терминал „Изгрев“ могат да бъдат направени връзки както с линии Б1 и Б11, така и с № 11, 12 и 15, които спират на спирките на ул. „Транспортна“.", "date": "2019.06.27", "title": "Бургас: Пускат нова автобусна линия до „Пети километър“ – заради новите предприятия в района"}
{"url": "http://www.focus-news.net/news/2019/06/27/2674489/kmetat-na-kazanlak-galina-stoyanova-dvizhenieto-i-parkiraneto-v-kazanlak-sa-organizirani-chrez-nay-dobrite-formi-koito-se-prilagat-v-golemite-oblastni-gradove.html", "text": "Движението и паркирането в Казанлък за последните години са организирани чрез най-добрите форми, които се прилагат в големите областни градове – паркомати, репатриране, блокаж, SMS паркиране и фиш, каза за  Радио „ Фокус”  кметът Галина Стоянова. Тя подчерта, че за тази добра организация се грижат само 8 служители от общината. Стоянова поясни, че все повече граждани ползват паркоматите, поради удобство, ниска цена и увеличения им брой. При SMS паркирането се наблюдава двойно завишение, поради удобството за гражданите, че изпратения SMS важи в рамките на времето за всички зони в града. Затова таксите „блокаж“ намаляват двойно и тройно като тежест за гражданите. Увеличават се глобите за фиш, за да се обхване по-голям периметър от зоните със същите екипи от служители, които упражняват контрола с „блокаж“. Репатрирането на автомобили намалява относителната си тежест, поради дисциплиниране на водачите. \r\nОт началото на 2019 година до 30 май от паркомати са събрани 62 хил.830 лв., от SMS паркиране – 22 хил. 60 лв., от такса блокаж и деблокаж на МПС – 1050 лв., от глоба с фиш – 14 хил. 380 лв. и от репатриране на автомобили – 30 хил. 478 лв. \r\nСтоянова поясни, че със събраните приходи се покриват разходи на звено по кратковременно паркиране: заплата на 6 служителя към звено „Паркинги и кратковременно паркиране“ в т.ч. и допълнителни възнаграждения и работно облекло, изплащане на заплати на двама служители за охрана на наказателен паркинг и поддръжка на паркомати, гориво за автомобили на звено „Паркинги и кратковременно паркиране“, както и ремонтите и обслужването по тях.  \r\nСъс събраните средства се обезпечава още и техническо обслужване по договор с фирмата, осъществяваща дейността по принудително отстраняване на неправилно паркирани МПС на територията на Казанлък със специализиран автомобил с краново устройство тип \"паяк\". Покриват се материали по поддържа на паркомати, издаване на инвалидни карти, пропуски, ежемесечни такси за оператор на SMS  паркирането на звено „Паркинги и кратковременно паркиране“, както и ремонтите и обслужването по тях. \r\nЗа по-голямо удобство на гражданите на Казанлък в Инвестиционната програма на  Бюджет 2019 година са заложени 60 хил. лева за закупуване на 6 броя нови паркинг автомати за платено паркиране, за които вече има и сключен договор за доставка и монтаж. \r\nПо време на 56-то заседание на Общинския съвет като точка от дневния ред бе отправено подобно питане от общински съветник за размера на средствата, постъпили в общинския бюджет за 2017, 2018 години и до 31 май 2019 година от зоните за платено паркиране, и какъв е размерът на средствата от принудително преместване на неправилно паркиране на автомобили. Отговорът бе предоставен на съветника в писмен вид.", "date": "2019.06.27", "title": "Кметът на Казанлък Галина Стоянова: Движението и паркирането в Казанлък са организирани чрез най-добрите форми, които се прилагат в големите областни градове"}
{"url": "http://www.focus-news.net/news/2019/06/27/2674493/plovdiv-52-godishna-zhena-ot-rakovski-e-zadarzhana-zaradi-obesvane-na-kuche.html", "text": "52-годишна жена от Раковски е задържана заради обесване на куче. Това съобщиха за  Радио „Фокус“ – Пловдив  от Областната дирекция на МВР. Незабавните издирвателни действия са предприети тази сутрин, след разпространени в социалните мрежи кадри на обесеното на дърво животно. Извършителката е отведена в Районното полицейско управление. След доклад на дежурен районен прокурор е образувано досъдебно производство. Цялостното изясняване на обстоятелствата около случая продължава разследващ полицай.", "date": "2019.06.27", "title": "Пловдив: 52-годишна жена от Раковски е задържана заради обесване на куче"}
{"url": "http://www.focus-news.net/news/2019/06/27/2674492/yordanka-fandakova-kmet-na-sofiya-do-kraya-na-godinata-shte-imame-oshte-dva-buferni-parkinga-po-tretata-liniya-na-metroto.html", "text": "До края на годината ще имаме още два буферни паркинга по третата линия на метрото. Това каза кметът на София Йорданка Фандъкова относно идеята за въвеждане на червена зона за паркиране в столицата, предаде репортер на  Агенция „Фокус“ . „Идеите са на хората, които са подготвяли този дългосрочен план до 2035 г. Аз казах моята позиция, от сега да говорим за след 15 години, каква ще бъде цената на зоната, ми се струва меко казано несериозно“, обясни тя. „Всичко се развива динамично. Ние не знаем цената на нищо след 15 години. Според мен в един стратегически план не може да се поставя въпросът за цената“, отбеляза Фандъкова. „Нашата стратегия след въвеждането на синя и зелена зона е практика в по-голямата част на европейските столици. Взехме модела от Виена. Там, където има необходимост хората и районният кмет да се разширява зелената зона. Знаете, че го правим, знаете, че резултатът е приемлив за хората“, поясни тя.  \r\n„Заедно с това да продължим изграждането на паркинги. Буферни паркинги имаме няколко по линиите на метрото. Надявам се, че до края на тази година или началото на следващата ще имаме още два буферни паркинга по третата линия на метрото. Единият в кв. „Овча купел“, а другия на „Околовръстния път“. Това е много важна стратегия“, коментира още столичният кмет. Тя допълни, че ЦГМ има още задачи за паркингите на Централна гара. „Не само, че има планове, по тях се работи. Това са важните мерки. Червена, синя, зелена зона и пари, това за мен са само подвеждания за хората нито аз, нито Столичният общински съвет имаме намерение в близко бъдеще да се увеличават цените на зоните“, обяви Фандъкова.  \r\nДаяна ДЮЛГЕРОВА", "date": "2019.06.27", "title": "Йорданка Фандъкова, кмет на София: До края на годината ще имаме още два буферни паркинга по третата линия на метрото"}
{"url": "http://www.focus-news.net/news/2019/06/27/2674490/yasen-nedelchev-balgarska-federatsiya-po-beyzbol-za-prav-pat-v-balgariya-otkakto-ima-beyzbol-ot-1987-godina-nie-sme-domakini-na-evropeyski-shampionat-za-natsionalni-otbori.html", "text": "За пръв път в България, откакто има бейзбол от 1987 година, ние сме домакини на Европейски шампионат за национални отбори. Това каза Ясен Неделчев, президент на Българската федерация по бейзбол и треньор на отбора „Бизоните“, по време на пресконференция по повод предстоящо Европейско първенство по бейзбол в Благоевград, предаде репортер на  Радио „Фокус“-Пирин . „За клубни отбори досега сме били домакини 8-9 пъти, като досега всичките са били в Благоевград, но тази година ни оказаха честта да ни дадат и националните отбори. Това се оказва и със статут на олимпийска квалификация и отборът, който се класира на първо място, отива да играе през септември месец в „А“-група и ако там се класира в първите 5 отбора, играе в „Токио 2020“. Тоест практически за Европа това е олимпийска квалификация“, отбеляза той.  \r\nНеделчев допълни, че другият лош късмет, е че групата, която ни се е паднала при тегленето на жребия, е че в отборите, които срещу нас 99% от състезателите ще са американци. По думите му отборите на Ирландия, Израел и Гърция са съставени изцяло от американци, в отбора на Русия има 6 кубинци, а в отбора на Сърбия има 13 души от САЩ. „Целта на националния отбор на България е оставане в групата. 22-ма човека са повикани в състава на нашия отбор, като 7 от тях са от Благоевград“, посочи президентът на Българската федерация по бейзбол. Според него бейзболният комплекс, с който разполага Благоевград, с помощта на Общината през годините е придобил международен вид и дори и милиони долари не биха могли да купят тази природа тук.  \r\nЯсен Неделчев добави, че представители на Посолството на САЩ и Министерството на младежта и спорта ще присъстват на откриването на шампионата на 1 юли, в 17.00 часа. Той уточни, че първият двубой започва веднага след това – от 17.30 часа, като той е между България и Русия.  \r\nТреньорът на отбор „Бизоните“ отбеляза, че за да останем в групата, трябва да се класираме на пето място. Той подчерта, че при бейзболът 70% от победата зависи от човека, който хвърля топката. \r\nНатали СТЕФАНОВА", "date": "2019.06.27", "title": "Ясен Неделчев, Българска федерация по бейзбол: За пръв път в България, откакто има бейзбол от 1987 година, ние сме домакини на Европейски шампионат за национални отбори"}
{"url": "http://www.focus-news.net/news/2019/06/27/2674494/na-parvo-chetene-parlamentat-odobri-sazdavaneto-na-nezavisima-gazova-borsa-obzor.html", "text": "Народното събрание прие на първо четене промени в Закона за енергетиката, с които се цели либерализация на пазара на природен газ. Измененията предвиждат изграждане на независима газова борса за преминаване от регулиран към свободен газов пазар. По този начин ще бъде създадена конкурентна среда за добивните предприятия, търговците и потребителите, които ще сключват сделки на организирано място за търговия с ясни и единни правила и справедлива цена. Чрез промените се дава възможност на търговците да реализират допълнителни количества в качеството им на участници, формиращи пазара (маркетмейкъри). Въвежда се и програмата \"gas release\", чрез която общественият доставчик освобождава определени количества газ, съответстващи на определен процент от потреблението за всяка предходна година, с цел по-конкурентен пазар на природен газ. \r\nПо време на дебата в пленарна зала от БСП изказаха опасения, че няма достатъчно гаранции за недопускане на манипулации при свободната търговия със синьо гориво и дадоха пример с настоящата ситуация на свободната електроенерийна борса. „Искаме да се гарантира, че продажбата ще бъде на прозрачен принцип и че ще има конкурентни цени. Законопроектът е нужен, но сме притеснени“, обясни народният представител от левицата Драгомир Стойнев. От ПГ на „БСП за България“ гласуваха с „въздържал се“. \r\nОт своя страна, народният представител от ГЕРБ и председател на парламентарната енергийна комисия Валентин Николов, заяви, че депутатите не са пъдари, за да се занимават с манипулациите на газовата борса. По думите му КЕВР има достатъчно правомощия. Николов подчерта, че законът е добър, като ще бъде създадена работна група за обсъждането му между първо и второ четене, в която ще бъдат включени всички заинтересовани страни. \r\nНародният представител от ДПС Рамадан Аталай пък разкритикува управляващите, че по отношение на газов хъб „Балкан“ се занимават с „дребни неща“. „Призовавам управляващите да не се надпреварват дали ще се казва Балкански поток – а Герберски поток, ако искате го наречете. Но направете всичко възможно доставките на газ в България да се случат“, посочи Аталай и заяви, че промените са закъснели.  \r\nСпоред министъра на енергетиката Теменужка Петкова обаче либерализацията на пазара на природен газ в България се случва в точния момент. „Може би на всички ни се е искало това да се случи по-рано, но няма как да бъде либерализиран пазарът, щом имаме един-единствен доставчик. Когато те се увеличат, ще има различни условия и конкуренция, което ще е в интерес на потребителите. И смятам, че този момент е назрял сега, защото няма как да търгуваме с нещо, ако не можем да го получим от няколко места“, каза още енергийният министър и посочи, че с изграждането на инфраструктурните проекти се създават условия за доставка на природен газ от различни източници. Петкова подчерта, че потребителите на природен газ и дружествата трябва да бъдат спокойни, тъй като не се прави нищо, което да противоречи на техните интереси. \r\nИзпълнителният директор на „Булгартрансгаз“ Владимир Малинов заяви, че дружеството си е поставило амбициозната задача в рамките на тази година газовата борса да започне да функционира. Той посочи, че „Булгаргаз“ ще играе основна роля за осигуряването на първоначалната ликвидност на природен газ през програмата за освобождаване на количествата. „Водим и преговори с различни големи производители или търговци на природен газ, които вече проявяват интерес за участие в борсовата търговия. И на експертно, и на политическо ниво водим преговори със СОКАР, OMV, a вече имаме и официално заявен интерес от „Колмар“ – швейцарска компания, която е готова да предоставя LNG газ за търговия на борсата“, заяви Малинов. \r\nЦветилена СИМЕОНОВА", "date": "2019.06.27", "title": "На първо четене: Парламентът одобри създаването на независима газова борса (ОБЗОР)"}
{"url": "http://www.focus-news.net/news/2019/06/27/2674496/gencho-genchev-kmet-svishtov-e-grad-koyto-postavya-nachaloto-na-mnogo-initsiativi-institutsii-i-sabitiya-promenili-ne-samo-regiona-no-i-obshtestvoto-a-i-tsyala-balgariya.html", "text": "Свищов е град, който поставя началото на много инициативи, институции и събития, променили не само региона, но и обществото, а и цяла България. Това каза по повод 142-годишнината от Освобождението на града от турско робство кметът Генчо Генчев, предаде репортер на  Радио „Фокус“-Велико Търново . На първо място кметът Генчев честити празника на всички жители на града, но и на цяла България, защото именно в Свищов изгрява за пръв път свободата на народа ни. „Преди всичко ние не трябва само възхваляваме героите, дали живота си за България, ние трябва да ги помним и да ги почитаме не само в дни като днешния – Денят, в който изгря свободата на свищовския бряг и започна победоносния поход на руските освободители“, допълни още Генчев. Той припомни и, че Свищов е град с много традиции, град, тук е поставено началото на гражданското управление в България, а с това и до ден-днешен се гордеят всички жители. \r\nПо-рано днес градоначалникът участва в благодарствен молебен и панихида – за душите на загиналите и здравето и благополучието на Свищов. Последва ритуал по поднасяне на цветя в Братската могила. Празничният ден ще завърши с голям концерт на пл. „Свобода“ от 20.00 часа. \r\nЛуиза ТРАНЧЕВА", "date": "2019.06.27", "title": "Генчо Генчев, кмет: Свищов е град, който поставя началото на много инициативи, институции и събития, променили не само региона, но и обществото, а и цяла България"}
{"url": "http://www.focus-news.net/news/2019/06/27/2674499/kyustendil-ne-sa-ustanoveni-narusheniya-v-adresnite-registratsii-na-teritoriyata-na-selata-v-obshtina-dupnitsa.html", "text": "Не са установени нарушения в адресните регистрации на територията на селата в община Дупница. Това съобщиха за  Радио „Фокус” – Кюстендил  от Община Дупница. Със заповед на кмета на Община Дупница инж. Методи Чимев е извършена проверка относно извършените адресни регистрации за периода от 27 април 2018 година до 27 април 2019 година. В съвместната проверка са се включили експерти от Областна администрация, „Гражданска регистрация и административно обслужване“ – Кюстендил и Дупница, както и група „Териториална полиция” към Районно управление „Полиция” – Дупница. В селата Баланово, Бистрица, Блатино, Грамаде, Джерман, Делян, Крайници и Крайни дол няма извършени регистрации за посочения период, отчитат проверяващите. В селата Кременик, Палатово и Пиперево няма регистрации по постоянен и настоящ адрес през 2018 г. В Самораново и Тополница няма заявления за постоянен адрес. За селата Червен брег и Яхиново не са констатирани нарушения на Закона за гражданската регистрация. \r\nВенцеслав ИЛЧЕВ", "date": "2019.06.27", "title": "Кюстендил: Не са установени нарушения в адресните регистрации на територията на селата в община Дупница"}
{"url": "http://www.focus-news.net/news/2019/06/27/2674497/arh-zdravko-zdravkov-nay-veroyatno-az-shte-izpalnyavam-vremenno-dlazhnostta-na-predsedatel-na-stolichniya-stroitelen-nadzor.html", "text": "Аз ще изпълнявам временно длъжността председател на Столичния строителен надзор. Това каза главният архитект на Столична община арх. Здравко Здравков по повод приетата от кмета на София Йорданка Фандъкова оставка на председателя на Столичен строителен надзор арх. Влади Калинов, предаде репортер на  Агенция „Фокус“ . „Най-вероятно ще проведем конкурс за длъжността. Най-вероятно аз ще поема временно длъжността“, поясни главният архитект на столицата. „Все още няма решение. Съгласно Закона за устройство на територията правомощията са на кмета на града. Най-вероятно докато се проведе конкурса аз ще бъда лицето, което ще отговаря за тази дейност“, обяви той.  \r\nДаяна ДЮЛГЕРОВА", "date": "2019.06.27", "title": "Арх. Здравко Здравков: Най-вероятно аз ще изпълнявам временно длъжността на председател на Столичния строителен надзор"}
{"url": "http://www.focus-news.net/news/2019/06/27/2674495/makfaks-makedoniya-es-otpuska-pomosht-za-zasegnatite-ot-navodneniyata-v-sarbiya.html", "text": "Европейската комисия е предоставила хуманитарна помощ в размер на 90 000 евро в помощ на най-засегнатите от наводненията в Сърбия, предава македонската информационна агенция  „Макфакс“ . \r\nСредствата са предназначени за подпомагане на Червения кръст на Сърбия в предоставянето на необходимата помощ, включително питейна вода, храна, хигиени и домакински продукти, както и за психосоциална подкрепа. Също така със средствата ще бъде оказана помощ за възстановяване на повредени къщи.  \r\nХуманитарна помощ ще бъде предоставена на 7650 души в 13 общини в централната и западната част от Сърбия.  Тереза Герова", "date": "2019.06.27", "title": "„Макфакс“ (Македония): ЕС отпуска помощ за засегнатите от наводненията в Сърбия"}
{"url": "http://www.focus-news.net/news/2019/06/27/2674502/veliko-tarnovo-60-mladi-uchiteli-ot-tsyalata-strana-idvat-na-natsionalna-konferentsiya-v-arbanasi.html", "text": "60 млади учители от цялата страна идват на Национална конференция в Арбанаси. Форумът е озаглавен  „Предизвикателството пред образованието и младите педагози на XXI век“. Организатори са Регионалното управление на образованието, „Сдружение за образователни инициатива 19” при ОУ „Бачо Киро”, Министерството на образованието и науката, Община Велико Търново, Съюзът на работодателите в системата на народната просвета. Това обобщи пред журналисти в старата столица инж. Розалия Личева, началник на РУО – Велико Търново, предаде репортер на  Радио „Фокус“ – Велико Търново . Това е четвъртото поредно издание на форума, но за пръв път той има национален характер и финансиране от Министерство на образованието и науката. В него се включват педагози на възраст до 35 години, от 33 училища в 27 области в страната. „В първия ден ще се проведе традиционната среща, на която ще се обсъдят добри практики и ще се отправят вдъхновяващи послания към своите колеги. Участниците ще се запознаят с други млади хора, успели в своите професии. През втория ден се предвижда обучение  за придобиване на квалификационен кредит по темите „Педагогики за развиване на творческо и критично мислене”, „Презентационни умения и креативност в преподаването”, „Интегриране на информалното образование и иновативни модели на преподаване”, поясни инж. Личева. Последният, трети ден, ще е за представяне на научни доклади, подготвени от участниците. 26-те разработки са рецензирани от преподаватели във Великотърновския университет и съгласно споразумение с висшето училище по-късно те ще бъдат публикувани в специален сборник. Освен това авторите им ще имат възможност да завършат курсове за придобиване на IV или V професионално-квалификационна степен. \r\nФорумът  ще се проведе в село Арбанаси от 1 до 3 юли. \r\nЛуиза ТРАНЧЕВА", "date": "2019.06.27", "title": "Велико Търново: 60 млади учители от цялата страна идват на Национална конференция в Арбанаси"}
{"url": "http://www.focus-news.net/news/2019/06/27/2674501/arh-zdravko-zdravkov-eksperimentite-koito-se-poyavyavat-na-pokrivite-sa-vsledstvie-na-vazmozhnostite-koito-dava-zakonat.html", "text": "Експериментите, които се появяват на покривите са вследствие на възможностите, които дава законът. Това каза главният архитект на Столична община арх. Здравко Здравков относно темата за презастрояването на столицата, предаде репортер на  Агенция „Фокус“ . „Проблемите са много, защото вследствие на възможностите, които дава Наредба 7 като кули, издутини, капандури, се получават доста от тези чудновати настроявания по покривите“, обясни той. „Лично мое убеждение е, че кулите трябва да бъдат драстично ограничени и да се дава възможност да се ползват само като общи части – като стълбищни клетки и асансьори, а не да се правят архитектурни елементи, които формално да създават архитектурна композиция, а просто да се получава надстрояване“, коментира арх. Здравков. „Водим такива разговори, те могат да минат доста бързо, защото са от компетенцията на Министерството на регионалното развитие и благоустройството. При една добра организация и при добри предложение Министерството е готово“, добави той. „Провели сме предварителни разговори, защото всички тези експерименти, които се появяват над покривната равнина са вследствие на възможностите, които дава законът и наредбата,“ поясни той.  \r\nДаяна ДЮЛГЕРОВА", "date": "2019.06.27", "title": "Арх. Здравко Здравков: Експериментите, които се появяват на покривите са вследствие на възможностите, които дава законът"}
{"url": "http://www.focus-news.net/news/2019/06/27/2674498/pregled-na-mezhdunarodnite-novini-do-1300-chasa-agentsiya-fokus.html", "text": "Министърът на външните работи на югозападната ни съседка Никола Димитров смята, че Македония и България има важни общи цели и е уверен, че ще бъде намерен начин за взаимно приятелство и уважение при решаването на въпроси, свързани с Договора за добросъседство и Гоце Делчев например. Първият дипломат на Скопие бе категоричен, че подобни спорове не бива да застрашават съвместните цели на двете страни, отбелязва електронното издание на македонския вестник  „Независен“ . \r\n„Убеден съм, че с България споделяме основните общи цели. Като съседи, които подписаха договор за приятелство, който засяга много деликатни и емоционални въпроси за двете страни по отношение на историята, аз съм убеден, че ще намерим начин чрез уважение към другите и приятелство да не застрашаваме тези важни цели“, подчерта Димитров в отговор на журналистически въпрос дали са реалистични заплахите от българска страна за блокиране на процеса за получаване на дата за преговори, ако не бъде постигнато споразумение за Гоце Делчев. \r\nТой добави, че се надява да има възможност да обсъди въпроса в София, където ще присъства на среща на Черноморската инициатива. \r\n„Убеден съм, че успехът на Македония по отношение на европейската интеграция е много важен за съседната и приятелска България“, заяви Димитров на пресконференция след среща с норвежкия външен министър Ине Ериксен Сорайде, която бе на посещение в Скопие. \r\n***  Германските власти са арестували гражданин на Босна и Херцеговина във връзка с терористичните нападения в Париж от 13 ноември 2015 г., предава  AFP , като допълва, че в момента се подготвя екстрадирането му в Белгия.  \r\n„Белгийските власти издадоха европейска заповед за арест срещу обвиняемия по подозрение за подбуждане към терористична организация, свързана с терористични атаки, включително в концертната зала „Батаклан\" от 13 ноември 2015 г. в Париж\", се казва в съвместно изявление от Федералната полицейска служба на Германия и Прокуратурата в Дрезден.  \r\nДруги подробности не се съобщават. \r\n***  Европейската комисия е предоставила хуманитарна помощ в размер на 90 000 евро в помощ на най-засегнатите от наводненията в Сърбия, предава македонската информационна агенция  „Макфакс“ . \r\nСредствата са предназначени за подпомагане на Червения кръст на Сърбия в предоставянето на необходимата помощ, включително питейна вода, храна, хигиени и домакински продукти, както и за психосоциална подкрепа. Също така със средствата ще бъде оказана помощ за възстановяване на повредени къщи.  \r\nХуманитарна помощ ще бъде предоставена на 7650 души в 13 общини в централната и западната част от Сърбия. \r\n***  Съдът в Будапеща провежда заседание, на което ще се произнесе по казуса за екстрадирането на бившия министър-председател на Македония и лидер на ВМРО-ДПМНЕ Никола Груевски, предава македонският  „Фокус“ . \r\n„Беглецът Груевски на съдебно заседание… Но това, което привлича най-много внимание е визията на експремиера – той се появи с бейзболна шапка и слънчеви очила, които не свали дори в съдебната зала“, пише изданието. \r\n***  САЩ и Китай са постигнали ново „примирие“ в търговската си война, за да подновят преговорите, насочени към разрешаване на спора. Това разкриват източници, запознати със ситуацията, става ясно от материал на базираното в Хонгконг англоезично издание   The South China Morning Post , изготвен съвместно с  Politico . \r\nПодробностите за споразумението се съдържат в прессъобщенията в навечерието на срещата между китайския президент Си Дзинпин и държавния глава на САЩ Доналд Тръмп, която ще се проведе в рамките на форума на Г-20 в Осака. Съответното разкриват трима източника – един в Пекин и двама във Вашингтон.  \r\nПодобно споразумение би предотвратило новия кръг от мита за допълнителен китайски внос на стойност 300 млрд. долара. Ако бъде приложен, той ще разшири наказателните тарифи за почти всички доставки от азиатската страна за САЩ. \r\nАдминистрацията на Тръмп заплаши с мита в размер до 25% върху оставащите необлагани до този момент китайски стоки, ако преговорите този уикенд се окажат безрезултатни. Един от източниците разкрива, че решението на Тръмп да отложи допълнителните тарифи е цената на провеждането на срещата в Осака.„Реалността обаче е, че президентът Тръмп винаги може да промени решението си“, предупреждава събеседникът на изданието. Нито Белият дом, нито Минитерството на търговията на САЩ коментираха докладите. \r\nТръмп повтори в сряда, че е готов да наложи допълнителни тарифи на Китай, ако преговорите в Осака се провалят, но предложи допълнителни мита да започнат от 10%. \r\nПо-рано тази седмица високопоставен служител на администрацията на Тръмп заяви пред Politico, че е възможно тарифите да бъдат временно отложени. „Нищо не е сигурно. Абсолютно нищо“, алармират от Вашингтон.  \r\nНе е ясно дали Тръмп ще даде някакъв краен срок за постигане на споразумение. Двамата източници предложиха срок от шест месеца – до края на годината.  \r\nТърговската война между Пекин и Вашингтон започна преди почти 12 месеца, когато Тръмп наложи 25% мита на вноса на китайски стоки на стойност 250 млрд. долара. \r\nИзточник, базиран във Вашингтон, запознат с разговорите, казва, че има „постоянни опити за координиране на съобщенията в пресата\", но добави, че все още няма нищо ясно по отношение на решенията за тарифите. Източникът, пожелал анонимност, заяви, че от двете страни се очаква да публикуват съгласувани прессъобщения след срещата на върха. \r\n***  Държавният глава на Албания Илир Мета направи усилие за преодоляване на политическата криза в страната, като отправи покана към премиера Еди Рама и лидера на обединената опозиция Лулзим Баша на среща, предава македонската електронна медия  A1 On . \r\nБаша е отговорил положително на поканата, като срещата му с Мета е била насрочена за сутрешните часове на деня.  \r\nНа свой ред обаче Рама е отхвърлил поканата, определяйки усилията на президента като „игра с писма“. Отговорът му – „имаме избори, зает съм“.  \r\nСлед това обаче Мета е уверил, че ще чака Рама за среща от 5:00 до 13:00 часа местно време. И държавният глава на Албания се е появил в кабинета си в ранни зори.  \r\nТова е първата официална покана, която Мета отправя към лидерите на двете основни политически партии в страната, пояснява медията. \r\n***  Две многоетажни сгради във Виена се срутиха частично след експлозията от четвъртък, причинена от изтичане на газ. При инцидента загина жена, но са налице подозрения и за най-малко още една жертва, съобщава австрийският национален ежедневник  Die Presse . \r\nТялото на жената бе откритo през нощта срещу петък. Под развалините е открит блокиран още един човек, който не дава признаци на живот.  \r\nСпоред говорителя на противопожарните служби Кристиан Фейлер, на място продължава работата на спасителите. Привлечени са и специално обучени кучета. В рамките на нощта на терен са били задействани около 100 пожарникари, като в сутрешните часове на деня броят им е бил намален на 35. Продължава отронването на части от двете сгради.  \r\nПри инцидента са пострадали 14 души, двама от които са с тежки наранявания. 35-годишен мъж е с множество счупвания, разкъсвания и вътрешни наранявания, след като е бил ударен от отломки от рухващото здание. Медиците все пак увериха, че състоянието му е стабилно и няма опасност за живота му. Вторият сериозно ранен мъж е 54-годишен мъж, който е бил ударен от счупено стъкло. Останалите 12 пострадали са с леки наранявания и след необходимите прегледи са изпратени по домовете им.  \r\nВ непосредствена близост до мястото на произшествието има основно и средно училище. В тях са били евакуирани местни жители и близки на живущите в двете сгради. \r\n***", "date": "2019.06.27", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/06/27/2674500/afp-donald-tramp-pristigna-v-yaponiya-za-sreshtata-na-g-20.html", "text": "Държавният глава на САЩ Доналд Тръмп пристигна в Япония за срещата на върха на лидерите на страните от Г-20, която ще се проведе в Осака в периода 28-29 юни, предава  AFP . \r\nОчаква се форумът да бъде доминиран от търговския спор между САЩ и Китай. Допускат се и множество двустранни срещи на американския президент и лидерите на Китай, Индия, Япония и Германия. Тереза Герова", "date": "2019.06.27", "title": "AFP: Доналд Тръмп пристигна в Япония за срещата на Г-20"}
{"url": "http://www.focus-news.net/news/2019/06/27/2674505/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху работата на детските градини в Дупница през летните месеци. Наш събеседник по темата ще бъде директорът на Детска градина „Мечта” Даниела Гальова. С нея ще разговаряме за приема на децата през лятото, за организираната лятна програма и за храненето на подрастващите в горещите дни. Темата за летните занимания ще продължим и с Димитър Шопов, психолог в Центъра за обществена подкрепа в Дупница. Той ще представи реализираните кампании по време на изминалата учебна година, както и предстоящите летни занимания с децата. За  трети път Дупница ще бъде домакин на автомобилен ретро парад. Над 80 уникални машини ще бъдат паркирани на площад „Свобода” на 29 юни. През целия ден, дупничани и гостите на града ще имат възможност да разгледат отлично реставрирани возила, колекционерски уникати, както и бъдещи проекти,  да се запознаят с интересни хора, чието хоби е колекциониране на ретро автомобили. Тази година е предвиден и  конкурс-изложба с макетни ретро и класически модели. За всичко това ще разговаряме с основния организатор на събитието Владимир Димитров. В рамките на предаването ще обобщим и по-важните новини от общинската администрация в града за тази седмица. Предаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.06.27", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/06/27/2674503/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево” на границата със Северна Македония, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня не е интензивен. Няма образували се колони от чакащи автомобили. \r\nВенцеслав ИЛЧЕВ", "date": "2019.06.27", "title": "Кюстендил: Без проблеми и изчакване се осъществява преминаването на моторни превозни средства през ГКПП – „Гюешево”"}
{"url": "http://www.focus-news.net/news/2019/06/27/2674509/burgas-kampaniyata-ot-mama-za-mama-obedini-semeystva-ot-grada.html", "text": "За втора поредна година бургаските родители отвориха сърцата си и помогнаха на десетки семейства в риск от техния град. Поводът е съвместната благотворителна инициатива „От мама за мама“ на специализираното изложение за детски стоки и услуги –  „Бебе Зона“ и Община Бургас. Това съобщиха от пресцентъра на  Общината . Целта на кампанията е да бъдат подпомогнати семейства с малки деца в неравностойно положение. Дарения под формата на стоки от първа необходимост се събираха на специално обособен пункт на територия на изложението в Експозиционен център „Флора“. \r\nОсвен бургаските майки в дарителската кампания се включиха майки София, Варна и Пловдив. Детски колички, шезлонги, столчета за хранене, огромен брой дрешки и обувки, памперси, адаптирани млека, книжки и играчки бяха предварително комплектовани и предоставени на Центъра за обществена подкрепа към Община Бургас. Именно в сградата на центъра се осъществи и срещата с нуждаещите се семейства. \r\n„Изключително щастливи сме от факта, че през второто издание на кампанията успяхме да съберем двойно повече дарения от минала година. Нямам думи, с които да изкажа възхищението си към огромните сърца на бургаските родители, заради които тази кампания се превръща във все по-голям фактор в ежедневието на семействата в риск в Бургас. Това ни кара да се чувстваме мотивирани и вдъхновени да продължаваме. Изказвам огромни благодарности и на Община Бургас и екипа от Центъра за обществена подкрепа. Без тяхната помощ и професионализъм кампанията нямаше да е толкова ефективна“, заяви Теодора Златева организатор на кампанията. \r\nПо време на емоционалната среща с нуждаещите се родители в Центъра за обществена подкрепа нейната партньорка – Кристина Иванова обеща, че кампанията ще продължи да съществува докато го има и изложението. \r\nОт днес до края на седмицата поетапно ще бъдат разпределяни всички получени дарения, а всеки, който не е успял да се включи в кампанията, все още може да го направи на място в Центъра за обществена подкрепа на адрес ул. „Дрин“ №9. \r\nМеждувременно изложението „Бебе зона“ успя да затвърди позициите си на най-мащабното специализирано търговско изложение за бременни и семейства с малки деца извън столицата. То даде възможност на хиляди бургаски родители да направят най-добрия и информиран избор за своите деца. Над 35 от най-големите производители и вносители на детски стоки и услуги в България взеха участие в тазгодишното издание на изложението.", "date": "2019.06.27", "title": "Бургас: Кампанията „От мама за мама“ обедини семейства от града"}
{"url": "http://www.focus-news.net/news/2019/06/27/2674504/plovdiv-47-godishna-zhena-e-zadarzhana-za-ubiystvo.html", "text": "47-годишна жена от Пловдив е задържана за убийство. Това съобщи на брифинг директорът на Областната дирекция на МВР в Пловдив старши комисар Атанас Илков, предаде репортер на  Радио „Фокус“ – Пловдив . Жертвата е 56-годишен мъж, с когото тя е съжителствала. Убийството е извършено във вторник вечерта. „Във вчерашния ден около 09.00 часа на телефон 112 постъпи сигнал за починало лице на ул. „Братия“ 8 в Пловдив. При пристигането на медицински екипи и полиция, на място е установено, че има следи от насилие, а именно порезна рана в областта на корема. Това беше достатъчно основание да се смята, че е извършено тежко криминално престъпление. Непосредствено след това бяха извършени всички необходими процесуално-следствени действия на местопроизшествието, където открихме и предполагаемото средство, с което е извършено криминалното деяние“, каза Илков. Той посочи, че под ръководството на Окръжната прокуратура в Пловдив и полицията са се планирани незабавни издирвателни действия, които в късния следобед на 26 юни са дали резултат. „Извършителката е жена, с която убитият е живеел на  съпружески начала. Във въпросната вечер те са били в жилището, където е се случило престъплението. Възникнал е скандал, при който е проявена агресия от страна на убития. Непосредствено след това извършителката нанася смъртносния удар в областта на корема с нож, който се е намирал на масата. Тя беше положила усилия да заличи уликите, които я уличават в извършеното престъпление, но независимо от това събрахме достатъчно данни за престъплението“, каза директорът на Областната дирекция на МВР. Той допълни, че жената е направила самопризнания и е задържана за 72 часа. \r\n„Убитият е бил с нисък социален статус - човек, който не работи, съседите го описват като тих и спокоен, но когато са били двамата винаги е имало скандали и сбивания. Във въпросната вечер поредният скандал е бил фатален. \r\nТони МИХАЙЛОВ", "date": "2019.06.27", "title": "Пловдив: 47-годишна жена е задържана за убийство"}
{"url": "http://www.focus-news.net/news/2019/06/27/2674508/premierat-boyko-borisov-vazmozhno-nay-barzo-i-uskoreno-am-evropa-tryabva-da-bade-napravena.html", "text": "Възможно най-бързо и ускорено АМ „Европа“ трябва да бъде направена. Това каза премиерът Бойко Борисов във  видео , публикувано в официалната му страница в социалната мрежа „Фейсбук“. Премиерът Бойко Борисов, вицепремиерът Томислав Дончев и зам.-министърът на регионалното развитие и благоустройството Николай Нанков направиха проверка на напредъка на строежа на АМ „Европа“ в участъка Драгоман – Сливница. Нанков обясни, че преди месец е било дадено началото на строителството, като сроковете, които са били поставени на строителите до октомври 2020 г., ще бъдат изпълнени. „Над 30% от хумусния слой вече е премахнат. 8% от насипа вече е положен. Вече имаме основата на пътя по 2 км от трасето“, обясни Нанков. \r\nОт своя страна Борисов заяви, че най-бързо и ускорено довеждащият път до индустриалната зона в Божурище трябва да бъде направен. „По пет ТИР-а на минута минават, трябва да се стартира незабавно“, посочи министър-председателят. „Сега като дойдат и още по-големите заводи и тази магистрала ще отеснее още преди да сме я построили“, каза още той. „Една теменужка не трябва да се смачка по време на изграждането на пътя, ще говорите с еколозите да се премести всичко“, посочи Борисов. Премиерът заяви, че ще се работи и по това в България да се обучават повече инженери, каквито иска бизнесът. „Ще го търсим и президента Вучич - те трябва да дадат зор на сръбска територия да завършат, защото ние есента сме готови. Ще му пратя днес снимки, за да види на какъв етап сме”, посочи премиерът. „Хората работят с настроение, като има заплати. Така се вдигат доходите. Затова и идват реални инвеститори, а не шменти-капели, като онези, които продадоха БТК-ата, ЕРП-та. Те не могат да си управляват дори субсидиите. Това са социалистите - да похарчат всичко, да нямат никакви запаси, да се огледат след това, да вземат и чуждото и накрая да оставят всичко в разруха. След нас ще остане това – работник, като си вози децата, да им каже: „Това аз съм го правил“. Хиляди хора работят тук“, каза още Борисов.", "date": "2019.06.27", "title": "Премиерът Бойко Борисов: Възможно най-бързо и ускорено АМ „Европа“ трябва да бъде направена"}
{"url": "http://www.focus-news.net/news/2019/06/27/2674507/arh-zdravko-zdravkov-okolo-400-vazrazheniya-sa-postapili-po-ustroystveniya-plan-na-borisovata-gradina-vsichki-shte-badat-razgledani-na-eksperten-savet.html", "text": "Около 400 възражения са постъпили по устройствения план на Борисовата градина, всички ще бъдат разгледани на експертен съвет. Това каза главният архитект на Столична община арх. Здравко Здравков във връзка с обществените обсъждания на устройствения план на Борисовата градина, предаде репортер на  Агенция „Фокус“ . „Вчера на общественото обсъждане и в процедурата по обявяване постъпиха предложения за разширяване обхвата на плана в няколко посоки – към кв. „Дианабад“, частта, която попада в жилищната част и в други направления. Всички те ще бъдат разгледани на експертен съвет“, обясни той. „Възраженията, както и вчера докладвах при трите района са над 300. Най-вероятно над 300 на район. Някой от тях се припокриват и повтарят. Можем да кажем, че по плана са постъпили около 400 възражения, защото голяма част от тях са изпращани в трите района и към мен“, уточни Здравков. „Трябва да ги обобщим и синтезираме“, добави той.  \r\nДаяна ДЮЛГЕРОВА", "date": "2019.06.27", "title": "Арх. Здравко Здравков: Около 400 възражения са постъпили по устройствения план на Борисовата градина, всички ще бъдат разгледани на експертен съвет"}
{"url": "http://www.focus-news.net/news/2019/06/27/2674506/tass-v-osaka-priklyuchva-podgotovkata-za-sreshtata-na-varha-na-g-20.html", "text": "В японския град Осака приключва подготовката за двудневната среща на върха на Г-20, която ще бъде открита на 28 юни в неофициалната столица на най-големия японски остров – Хоншу, предава  TACC . \r\nЗа гарантиране на реда по време на срещата са задействани 32 хил. полицейски служители от цялата страна. Те осигуряват сигурността на изкуствения остров Сакисима, където ще се проведе годишната среща на лидерите на водещите страни на планетата, които произвеждат почти 90% от световния БВП. \r\nВходовете на острова са блокирани от барикади, в близост до тях полицията избирателно спира автомобилите, проверява салоните и багажниците. От страна на залива Осака, изложбеният комплекс се охранява от повече от 60 въоръжени офицери на японската брегова охрана. \r\nПолицията блокира редица пътища, включително високоскоростни платени магистрали. Въпреки това, на Осака са доста свободни, няма задръствания. Местните жители, изглежда, се вслушват в призивите на властите да не използват лични автомобили без специални нужди по време на срещата на върха. \r\nВ четвъртък и петък, както се съобщава пред ТАСС от организационния комитет на срещата на Г-20, градът ще затвори и общинските училища, за да намали тежестта върху транспорта. В Осака много туристически обекти не работят, включително основната местна забележителност - един от най-известните замъци в Япония. Някои места за развлечения също са затворени. Тереза Герова", "date": "2019.06.27", "title": "ТАСС: В Осака приключва подготовката за срещата на върха на Г-20"}
{"url": "http://www.focus-news.net/news/2019/06/27/2674510/pazardzhik-obshtinskiyat-savet-v-peshtera-shte-provede-redovnoto-si-zasedanie.html", "text": "Общинският съвет в Пещера ще проведе редовното си заседание от 14.30 часа, съобщиха от пресцентъра на  Общината . В дневния ред на сесията е включена информация за работата на Обществения съвет за упражняване на обществен контрол при осъществяване на дейности по социално подпомагане и за работата с еврофондовете за периода юни 2018 г. – юни 2019 г. Съветниците ще вземат и решение за задължаване на кмета на Община Пещера да предостави информация за заплатите на работещите в общинска администрация  по длъжности. По време на заседанието ще бъде разгледана и актуализация на бюджета на Община Пещера за 2019 г. и разчета за капиталови разходи за 2019 г.", "date": "2019.06.27", "title": "Пазарджик: Общинският съвет в Пещера ще проведе редовното си заседание"}
{"url": "http://www.focus-news.net/news/2019/06/27/2674515/sport-sofiya-georgieva-shte-se-bori-za-bronz-v-minsk.html", "text": "София Георгиева ще се бори за бронзов медал в турнира по борба за жени на Европейските игри в Минск. Българската състезателка победи с 2:1 технически точки румънката Александра Ангел. Схватката за отличието ще бъде проведена днес след 18:00 часа българско време. Съперничка на Георгиева ще бъде литовката Дануте Домикайтите. \r\nГеоргиева, която загуби при 68-килограмовите срещу финалистката Анастасия Григориева от Латвия, спечели по една точка в двете части срещу Ангел, като по този начин се класира за битката за трето и пето място в съответните категории.", "date": "2019.06.27", "title": "Спорт: София Георгиева ще се бори за бронз в Минск"}
{"url": "http://www.focus-news.net/news/2019/06/27/2674514/burgas-v-galeriya-bogoridi-shte-bade-otkrita-gostuvashtata-izlozhba-markoni-i-priyateli.html", "text": "В галерия „Богориди“ от 18:30 часа ще бъде открита гостуващата изложба „Маркони и приятели“. Това съобщиха от пресцентъра на  Община Бургас .  Приятелите са художниците Ангел Атанасов – Ачо, Антон Антонов, Васил Петров, Димитър Манолов, Евстати Маринов, Ивайло Евстатиев, Любен Пашкулски, Огнян Георгиев, Румен Михайлов, Ренета Павлова, Светлин Ненов, Стефан Хаджи-Николов. Идеята за гостуване на „Арт Маркони“ в Бургас се осъществява с любезното съдействие на г-жа Ружа Георгиева. Изложбата включва единадесет автори, които участват и в представителния каталог на галерията, издаден миналата година. Подбрани са творби, представящи ги с техните характерни сюжети и стилове.", "date": "2019.06.27", "title": "Бургас: В галерия „Богориди“ ще бъде открита гостуващата изложба „Маркони и приятели“"}
{"url": "http://www.focus-news.net/news/2019/06/27/2674511/kontraadmiral-kiril-mihaylov-poe-ofitsialno-komandvaneto-na-vms-ot-predshestvenika-si-vitseadmiral-mitko-petev.html", "text": "Контраадмирал Кирил Михайлов пое днес преди обед командването на Флота от досегашния ръководител вицеадмирал Митко Петев на тържествен ритуал пред Щаба на Военноморските сили във Варна, предаде репортер на  Радио „Фокус“ – Варна . На тържествената церемония присъства лично и началникът на отбраната на Република България генерал Андрей Боцев. Пред офицери, старшини и матроси, представители на държавната и местната власт, военни от запаса и пред Варненския и Великопреславски митрополит Йоан, досегашният командващ на ВМС предаде на наследника си националното знаме и командирската сабя. Контраадмирал Михайлов от своя страна ги прие, като се закле да пази знамето чисто и неопетнено. „Пожелавам Ви с крепката си десница да държите сабята и командирството на Военноморските сили на Република България“, заяви вицеадмирал Петев. Контраадмирал Михайлов обеща да вади сабята тогава, когато има причина и да я държи здраво, докато не постигне целите и задачите, поставени от командирите и началниците му. След напускане на Военноморските сили, вицеадмирал Митко Петев става военен представител на началника на отбраната във Военния комитет на НАТО и във Военния комитет на Европейския съюз. „Вицеадмирал Петев напълно заслужено отива като мой представител във Военния комитет на НАТО и Европейския съюз. Това са най-висшите военни органи. Няма съмнение, че с достойнство и чест ще изпълнява поставените задачи и ще издига авторитета на България“, каза генерал Андрей Боцев. По думите му, контраадмирал Михайлов е морски офицер, който достойно е преминал по професионалната стълбица и преди три години и половина е бил изпратен като представител на стратегическото командване на НАТО в Европа. Генерал Боцев го определи като отлично подготвен офицер, но го предупреди да има предвид, че летвата от вицеадмирал Петев е вдигната високо и има за какво да се бори, защото предстоят още много битки за модернизацията на Флота. На контраадмирал Михайлов генерал Боцев пожела  много здраве, упоритост, борбеност и съвместно с висшето военно ръководство да постигне всички цели, които са поставени. „Пожелавам му успех, попътен вятър и седем фута под кила!“, каза той. Почетен флаг на командира на Военноморските сили беше връчен от новия на досегашния ръководител на ВМС с пожелание, знамето да заеме подобаващо място на стената на вицеадмирал Петев, след като той достойно го е развявал през тези години. \r\nДиана СТОЕВА", "date": "2019.06.27", "title": "Контраадмирал Кирил Михайлов пое официално командването на ВМС от предшественика си вицеадмирал Митко Петев"}
{"url": "http://www.focus-news.net/news/2019/06/27/2674512/i-italiya-zastana-zad-ideyata-na-vezhdi-rashidov-za-obshta-evropeyska-diskusiya-za-kulturnoto-nasledstvo.html", "text": "С удоволствие ще подкрепим Вашата инициатива за обща европейска дискусия на парламентарните комисии по култура, свързана с опазването и дигитализирането на културното наследство и борбата с фалшификатите и фалшивите новини. С тези думи Луиджи Гало, председател на Комисията по култура, наука и образование в Камарата на депутатите в Рим, се обърна към председателя на парламентарната комисия пи културата и медиите Вежди Рашидов на срещата им днес, съобщиха от  Парламентарната комисия по култура. \r\nВежди Рашидов е на работно посещение в Италия. Двамата с Гало обсъдиха и аспекти на новото медийно законодателство в Европа. Италия цени съвместните усилия на двете страни в борбата с трафика на културни ценности след подписването преди няколко години по предложение на Вежди Рашидов на спогодба за тази цел. На срещата днес , на която присъства и българският посланик в Рим Н. Пр. Тодор Стоянов, стана ясно, че Италия е готова да сподели с България най-новия си опит в дигитализацията на културно наследство - проекта “Смарт Помпей” , който стартира след броени дни.  \r\nПо-късно днес Вежди Рашидов бе специален гост на прочутата арт фондация “Чераси” в двореца Мерулана в центъра на Рим, където днес се открива уникална изложба с 87 черно-бели фотографии на Пикасо, правени в периода 1951 - 1973 година. Изложбата е организирана от Кралския артистичен кръг на Барселона, където миналата бяха изложени скулптури на Вежди Рашидов. \r\nТази вечер Вежди Рашидов ще присъства на официалното откриване на Празника на българското кино в Рим.", "date": "2019.06.27", "title": "И Италия застана зад идеята на Вежди Рашидов за обща европейска дискусия за културното наследство"}
{"url": "http://www.focus-news.net/news/2019/06/27/2674516/vtori-falstart-na-konsultatsiite-za-razmera-na-partiynite-subsidii-v-parlamenta-obzor.html", "text": "След като в сряда консултациите за размера на партийните субсидии бяха отложени, такива не се състояха и в четвъртък. Лидерът на НФСБ и един от инициаторите на консултациите Валери Симеонов посочи, че причина за това е отсъствието на ръководството на ГЕРБ. Председателят на ПГ на ГЕРБ Даниела Дариткова е на посещение в Япония.  \r\n„По принцип всяка партия трябва да бъде представена достатъчно стабилно, сериозно и отговорно. В момента отсъства ръководството на групата на ГЕРБ, което означава, че може да ги изчакаме, може и да не ги изчакаме“, заяви Симеонов. Той подчерта, че поетият ангажимент до края на юли да се излезе с решение, трябва да бъде изпълнен. „Може да не изчакаме ръководството на ПП ГЕРБ, тъй като тук става дума за политически договорки, а не парламентарни. С други думи – както можем да почакваме Даниела Дариткова да се върне, така може да поискаме Бойко Борисов да дойде. Ще поискаме ГЕРБ да бъде представена достатъчно отговорно и сигурно“, заяви Симеонов и посочи, че ГЕРБ ще реши кого да прати на тези преговори. Лидерът на НФСБ подчерта, че оттук нататък е възможен всякакъв развой на събитията – редакционна поправка на сумата, приемане или отхвърляне на предложението. Симеонов определи като „избягване от отговорност“ нежеланието на ДПС да се включи в консултациите. \r\nОт своя страна, лидерът на ДПС Мустафа Карадайъ съобщи, че на 27 юни партията е възстановила надвзетите средства от партийните субсидии. По данни на Министерството на финансите сумата е 1,6 млн. лв. Карадайъ посочи, че процедурата във връзка с промените в субсидиите вече е приключила и срокове за внасяне на предложения са изтекли. „Други предложения в сроковете ние не видяхме и няма какво да обсъждаме. Вариантите са сегашната ситуация – предложените от Министерски съвет промени за 1 лв. субсидия, и нашите предложения, които са направени в срока – нула лева субсидия и отворен модел на финансиране на политическите партии“, заяви лидерът на ДПС. От своя страна, народният представител Делян Пеевски подчерта, че разговорите с ГЕРБ за партийните субсидии са приключили. „Ако не си държат на думата за 1 лв., това си е техен проблем“, коментира Пеевски. Агенция „Фокус“ припомня: След като във вторник стана ясно, че „Обединени патриоти“ ще инициират консултации с политическите сили в Народното събрание за размера на партийните субсидии, до такива в сряда така и не се стигна. Причината бе отсъствието на ръководството на ГЕРБ. От своя страна, ДПС обявиха, че че няма да участват в подобни консултации. Междувременно лидерът на БСП Корнелия Нинова обяви, че партията има готовност да върне надвзетите субсидии, но това ще стане чрез удръжки от следващите, тъй като към момента не разполагат със средствата. А по разпореждане на председателя на ГЕРБ Бойко Борисов партията първа възстанови надвзетите средства от партийната субсидия на 25 юни. \r\nЦветилена СИМЕОНОВА", "date": "2019.06.27", "title": "Втори фалстарт на консултациите за размера на партийните субсидии в парламента (ОБЗОР)"}
{"url": "http://www.focus-news.net/news/2019/06/27/2674518/burgas-55-parasportisti-ot-8-kluba-se-vklyuchiha-v-natsionalnoto-sastezanie-za-hora-s-uvrezhdaniya.html", "text": "55 параспортисти от 8 клуба се включиха в националното състезание за хора с увреждания, което се проведе в спортна зала „Никола Станчев“ в Бургас, съобщиха от пресцентъра на  Общината . В продължение на два дни състезателите мериха сили в дисциплините плуване, вдигане на тежести и бадминтон. В отборното класиране по плуване на първо място се класира съставът на „Тракия“ – Пловдив – 18 т., следван от „Никея“ – 16 т., и бургаския „Джавелин“ – 15 т. В надпреварата по вдигане на тежести на първо място се класираха домакините от „Джавелин“, следвани от „Тракия“ и „Атлетик – НСА“. В турнира по бадминтон на първо място завърши „Тракия“ – Пловдив с 31 точки, следван от „Джавелин“ – Бургас – 23 т., и „Сини камъни“ – Сливен – 22 т. Организатори на надпреварата са Българската параолимпийска асоциация и Община Бургас. Състезания от този тип предлагат отлична възможност за обмяна на опит както за спортно- технически въпроси, така и за всичко, свързано с ежедневието на хората с увреждания.", "date": "2019.06.27", "title": "Бургас: 55 параспортисти от 8 клуба се включиха в националното състезание за хора с увреждания"}
{"url": "http://www.focus-news.net/news/2019/06/27/2674519/shumen-filialat-na-meditsinski-universitet-varna-v-grada-poluchi-za-10-godishno-bezvazmezdno-polzvane-tretiya-etazh-na-bivshiya-tubdispanser.html", "text": "Филиалът на Медицински университет - Варна в Шумен получи за 10-годишно безвъзмездно ползване третия етаж на бившия Тубдиспансер. Искането, отправено от ректора на Медицински университет „Проф. д-р Параскев Стоянов“, беше одобрено на днешното заседание на Общински съвет - Шумен с 38 гласа „за“, предаде репортер на  Радио „Фокус“ - Шумен . Така освен новоизградената пристройка, шуменският филиал ще ползва още 448 кв. м площ. В мотивите за искането се посочва, че разширяването на материалната база е необходимо с оглед на увеличаване на приема на студенти, в отговор на нарастващите потребности от здравни професионалисти. \r\nСлед кто час и половина общинските съветници дебатираха по предложение за отпускане на 14 000 лв. за дейности на сдружение Скаутски клуб „Мадарски конник“, в крайна сметка с 24 гласа „за“ и 2 „въздържал се“ то бе прието, но средствата ще бъдат предоставени след одобряване на извършените разходи по законосъобразност от компетентния орган и становище от одиторите на община Шумен в едномесечен срок след приемане на настоящото решение. Групата на ГЕРБ отказа да участва във вота. „Около 20% от използваните в дебата думи са свързани с „дете“, „детски“, преакцентуване се и се експлоатира една изключително чувствителна и некоректно представена тема“, заяви проф. Добрин Добрев, председател на групата на ГЕРБ. В сесийна зала бе припомнено, че за скаутите вече са одобрени 6100 лв. за проекта „Великите готвачи“ от ресурса за финансиране на младежки проекти, който е в размер на 25 000 лв. От администрацията настояха за реален финансов отчет, съотносим към мероприятията, проведени от клуба през 2018 година. \r\nПо време на сесията станя ясно също, че са в ход текущи летни ремонти в детските ясли в Шумен. Д-р Светлана Маркова, заместник-кмет с ресор здравеопазване и социална политика, посочи, че дейностите обхващат покриви, помещения, козирки, стълбища, площадки и др., съобразно нуждите на конкретното детско заведение. Средствата са от отделените за тази година в бюджета 802 000 лв за издръжка на яслите. Започнали са дейностите по газификация на Детска ясла №5 „Буратино“, единствената в града, която не е на отопление със синьо гориво.  В момента се работи едновременно по смяна на котела и по профилактиката на отоплителната система. „След приключване на ремонта там, ще трябва да се направи профилактика на отоплителната система на Детска ясла №6. Надявам се да успеем с тази дейност и в Детска ясла №16 докато започне отоплителният сезон. И за трите ясли сме направили оглед и количествено- стойностни сметки“, каза д-р Маркова. \r\nИвелина ИВАНОВА", "date": "2019.06.27", "title": "Шумен: Филиалът на Медицински университет - Варна в града получи за 10-годишно безвъзмездно ползване третия етаж на бившия Тубдиспансер"}
{"url": "http://www.focus-news.net/news/2019/06/27/2674522/plovdiv-sluzhitel-na-oblastnata-direktsiya-po-bezopasnost-na-hranite-v-grada-e-zadarzhan-s-podkup.html", "text": "Служител на Областната дирекция по безопасност на храните в Пловдив е задържан с подкуп. Това съобщи на брифинг заместник-окръжният прокурор на Пловдив Галин Гавраилов, предаде репортер на   Радио „Фокус“ – Пловдив . Задържаният служител е на длъжност главен инспектор в сектор „Здравеопазване на животните“  и отговаря за община Първомай. „На 24 юни той е осъществил контакт със земеделски производител, регистриран като такъв в Министерството на земеделието, храните и горите, който се занимава с отглеждаме на животни в първомайско село и с производство на млечни екологични продукти за реализация на местния пазар. Служителят е преценил, че в близкото минало, в рамките на около месец-два назад във времето, земеделският производител и негов съдружник са извършили административни нарушения, свързани с транспортиране на селскостопански животни и отглеждането им във ферма в близост до град Първомай. Това е обуславяло, от гледна точка на спазването на закона, съответната реакция от страна на длъжностното лице – констатиране на нарушението, съставяне на акт и последваща санкция. Грубо казано, длъжностното лице е предложило на същия земеделски производител и на съдружника му да неглижира тези си задължения, тоест да наруши задълженията си като не констатира въпросното административно нарушение. За да направи това е пожелал да се облагодетелства с дар – пари на стойност 1000 лева, също определено количество млечни продукти“, каза заместник-окръжният прокурор. \r\nТой посочи, че на следващия ден, след отправяне на предложението, е сигнализирано на органите на полицията и е започнало разследване. В рамките на вчерашния ден е била осъществена среща между замесените лица, като длъжностното лице е получило поискания подкуп в района на град Първомай. Малко след това инспекторът е бил задържан за срок от 24 часа. Предстои да му бъде повдигнато обвинение за престъпление – че е получил неследващ му се дар, като е изнудвал земеделския производител, за да не изпълни своите задължения. \r\n„Парите и продуктите са намерени в автомобила на задържания.  Извършени са съответните процесуално-следствени действия за  приобщаване на доказателства, веществени такива, както и събиране на гласни доказателства“, каза Гавраилов. \r\nТой допълни, че след повдигане на обвинение, главният инспектор от Областната дирекция по безопасност на храните ще бъде задържан за 72 часа с постановление на наблюдаващия прокурор. „Ще бъдат преценени доказателствата и това дали има необходимост да бъде внесено в съда искане за вземане на най-тежката мярка „задържане под стража“‘ коментира заместник-окръжният прокурор на Пловдив. „ \r\nЗа престъплението, извършено от длъжностното лице, законът предвижда от 3 до 10 години лишаване от свобода и до 20 000 лева глоба. \r\nТони МИХАЙЛОВ", "date": "2019.06.27", "title": "Пловдив: Служител на Областната дирекция по безопасност на храните в града е задържан с подкуп"}
{"url": "http://www.focus-news.net/news/2019/06/27/2674521/burgas-v-meditsinskiya-fakultet-kam-universitet-prof-d-r-asen-zlatarov-shte-se-provede-preskonferentsiya-za-predstoyashtiya-za-parvi-pat-tazi-godina-priem-na-studenti-po-meditsina.html", "text": "Ръководството на Медицинския факултет към Университет „Проф. д-р Асен Златаров“ - Бургас ще даде пресконференция по повод предстоящия прием на студенти по медицина, който се осъществява за първи път тази година. Това съобщиха от пресцентъра на  Община Бургас . На срещата с медиите от 10.00 часа на 28 юни в аулата на висшето училище ще бъдат оповестени датите на приемните изпити и ще бъде представен кандидат-студентският справочник.", "date": "2019.06.27", "title": "Бургас: В Медицинския факултет към Университет „Проф. д-р Асен Златаров“ ще се проведе пресконференция за предстоящия за първи път тази година прием на студенти по медицина"}
{"url": "http://www.focus-news.net/news/2019/06/27/2674517/kyustendil-10-000-leva-shte-badat-otpusnati-ot-obshtinskiya-byudzhet-za-razhodi-po-izrabotvane-na-ikonostasa-na-hram-sv-vaznesenie-gospodne-v-selo-nikolichevtsi.html", "text": "10 000 лева ще бъдат отпуснати от общинския бюджет за разходи по изработване на иконостаса на храм „Св. Възнесение Господне” в село Николичевци. Това съобщиха за   Радио „Фокус” – Кюстендил  от църковното настоятелство към православния храм. С отпуснатите средства ще се покрият част от разходите, необходими за изработването, транспортът и монтажните дейности на иконостаса. Изграждането на самия храм е започнало през месец юни 2011 година, а в селото никога преди това не е имало православен храм. До момента храмът е построен, поставени са кубетата и кръстовете на тях. Монтирана е дограма, направена е външна топлоизолация, монтирана е църковната камбана. Изградени са пътеки около храма, направена е ограда, монтирани са дворните врати. Извършени са и дейности във вътрешността на храма. Поставен е под, изографисан е олтарът, куполът и барабанът под него. Изографисана е и западната стена на храма. 124 000 лева са необходими за пълното завършване на православния храм. \r\nВенцеслав ИЛЧЕВ", "date": "2019.06.27", "title": "Кюстендил: 10 000 лева ще бъдат отпуснати от общинския бюджет за разходи по изработване на иконостаса на храм „Св. Възнесение Господне” в село Николичевци"}
{"url": "http://www.focus-news.net/news/2019/06/27/2674524/burgas-vlado-mihaylov-i-mihaela-nenova-shte-sviryat-v-pokrepa-na-festivala-voda-do-solnitsite-na-atanasovskoto-ezero.html", "text": "Тази вечер, от 18.30 часа на пространството „симБиотично“ в Бургас (Атанасовско езеро, южни солници до басейните с луга и кал) ще се състои нестандартно откриване на новия сезон – с концерт в подкрепа на фестивала ВОДА. Това съобщиха от пресцентъра на  Община Бургас . \r\nПоканени са всички, които искат да го има този необикновен фестивал, който води международни артисти в Бургас и използва едно необичайно пространство – изпразненият от ВОДА плувен басейн на Младежкия културен център. \r\nИнициативата и концертът ще бъдат с благотяворителна цел, а средствата са за подкрепа на фестивала. \r\nВ концерта ще свирят Владо Михайлов (от Сленг, Нощни птици и Сафо) и Михаела Ненова като Rewind. Предстоят много танци, благотворителна разпродажба на фотографии, храна, напитки и др.", "date": "2019.06.27", "title": "Бургас: Владо Михайлов и Михаела Ненова ще свирят в покрепа на фестивала ВОДА до Солниците на Атанасовското езеро"}
{"url": "http://www.focus-news.net/news/2019/06/27/2674523/lovech-zadarzhan-e-31-godishen-shofyor-na-lek-avtomobil-prichinil-smartta-na-peshehodka-v-rayona-na-s-balgarski-izvor.html", "text": "Задържан е 31-годишен шофьор на лек автомобил, причинил смъртта на пешеходка в района на с. Български извор, съобщиха от ОДМВР-Ловеч. Подробности около инцидента и последвалите оперативно-издирвателни действия съобщиха директорът на ОДМВР-Ловеч ст. комисар Милен Маринов и окръжният прокурор на Ловеч Валентин Вълков. В 4.30 часа тази сутрин двама мъже и жена си тръгват от с. Български извор към родното село. Преди изхода на Български извор, на прав участък, водач на лек автомобил навлиза в насрещната пътна лента, отсича мантинелата и удря жената, която се движи по тротоара. Тя попада под колелата на колата, която я влачи няколко метра, след което автомобилът се удря в електрически стълб. 52-годишната жена умира на място, а шофьорът изоставя колата, напуска местопроизшествието и заедно с двамата си спътници тръгват в посока София.  При извършения оглед в автомобила криминалистите откриват документите на водача на автомобила и след установяване и на посоката на движението му, веднага са предприети издирвателни действия, в които се включва допълнителен  полицейски състав. Мъжът веднага е обявен и за държавно издирване. Униформените извършват  претърсване на над 12 къщи в района на с. Петревене с активното съдействие на кмета на селото и в една от тях откриват укрилите се 31-годишен водач, жената с която той живеел на семейни начала и 19-годишен пътник в автомобила. Те са задържани в РУ-Тетевен в рамките на 24 часа. В утрешния ден се очаква с постановление на прокуратурата мярката за задържане на 31-годишният мъж да бъде удължена до 72-часа, предстои и искане до съда за налагане на постоянна мярка за задържане. Ст. комисар Младенов  категорично заяви, че полицията реагира на всеки подаден сигнал, предприемат се и мерки за осигуряване на допълнителен полицейски състав на територията на натоварения участък. \r\nПо случая е образувано досъдебно производство, в рамките на което под наблюдението на прокуратурата ще се изясняват всички обстоятелства и причини за настъпилото произшествие, очакват се и резултатите от взетата кръвната проба на задържания.", "date": "2019.06.27", "title": "Ловеч: Задържан е 31-годишен шофьор на лек автомобил, причинил смъртта на пешеходка в района на с. Български извор"}
{"url": "http://www.focus-news.net/news/2019/06/27/2674520/afp-nyakolko-politseyski-sluzhiteli-sa-raneni-pri-samoubiystvena-ataka-v-stolitsata-na-tunis.html", "text": "Цивилен и няколко полицейски служители са ранени при самоубийствена атака в столицата на Тунис, предава кореспондент на  AFP  от мястото на събитието. \r\nНападението, насочено срещу представители на органите на реда, е извършено на една от главните улици в стария град на тунизийската столица. Източникът на агенцията съобщава, че в района на атаката се виждат разхвърляни части от телата на жертвите.  Тереза Герова", "date": "2019.06.27", "title": "AFP: Няколко полицейски служители са ранени при самоубийствена атака в столицата на Тунис"}
{"url": "http://www.focus-news.net/news/2019/06/27/2674526/glavniyat-prokuror-sotir-tsatsarov-se-sreshtna-s-generalniya-direktor-na-olaf-vile-itala.html", "text": "Главният прокурор Сотир Цацаров се срещна с генералния директор на Европейската служба за борба с измамите  /ОЛАФ/  Виле Итала. Това съобщиха от пресцентъра на  Прокуратурата . Г-н Итала е на посещение в България по покана, отправена му от министъра на вътрешните работи и главния прокурор.  \r\nГлавният прокурор и генералният директор на ОЛАФ обсъдиха по-ефективното провеждане на разследвания за защита на финансовите интереси на ЕС. Предмет на дискусия бяха както общото взаимодействие между МВР и прокуратурата, от една страна, и ОЛАФ, от друга, така и конкретни текущи разследвания.  \r\nДоговорен бе механизъм за пряка комуникация и подготовка на съвместните разследвания между Прокуратурата на Република България и ОЛАФ, чрез създаване на постоянно действаща контактна група от прокурори и служители на ОЛАФ. Очаква се първата среща на контактната група да се проведе в София до края на месец юли тази година.   \r\nВ разговорите с г-н Итала участваха също заместникът на главния прокурор Иван Гешев и ръководителят на отдел „Специализиран“ към Върховна касационна прокуратура  Румяна Арнаудова. В програмата на визитата на генералния директор на ОЛАФ са предвидени и срещи с министъра на вътрешните работи и с председателя на Държавна агенция „Национална сигурност“ г-н Димитър Георгиев.", "date": "2019.06.27", "title": "Главният прокурор Сотир Цацаров се срещна с генералния директор на ОЛАФ Виле Итала"}
{"url": "http://www.focus-news.net/news/2019/06/27/2674525/plyus-info-makedoniya-pozhar-bushuva-blizo-do-atina-evakuiran-e-migrantski-lager.html", "text": "Рано тази сутрин в района на гръцката столица Атина е избухнал пожар, предава скопската електронна медия  „Плюс Инфо“ . \r\nУточнява се, че огънят е пламнал сред суха трева и ниска растителност, в близост до град Лаврио на около 60 км от центъра на Атина. Като превативна мярка е разпоредена евакуацията на мигрантски лагер с около 60-70 души в него.  \r\nПротивопожарната служба на Гърция е изпратила 21 пожарникари със седем превозни средства, 12 пожарникари с шест превозни средства от специалното пожарно отделение, 2 пехотни единици, шест цистерни от общината и три хеликоптера. Силният вятър затруднява потушаването на огъня, но смекчаващото обстоятелство е, че морето е близо и се осигурява бързо вода.  \r\nСпоред гръцката държавна телевизия ERT, на около два километра от пожара има оръжеен завод, но засега няма опасност от разпространяване на огъня. Къщите в района също не са застрашени.  Тереза Герова", "date": "2019.06.27", "title": "„Плюс Инфо“ (Македония): Пожар бушува близо до Атина, евакуиран е мигрантски лагер"}
{"url": "http://www.focus-news.net/news/2019/06/27/2674529/izpalnitelnoto-byuro-na-pp-abv-shte-dade-preskonferentsiya-na-28-yuni.html", "text": "Изпълнителното бюро на ПП АБВ ще даде пресконференция на 28 юни, съобщиха от пресцентъра на  АБВ . Събитието ще се проведе от 12:30 часа в централата на ПП АБВ на улица „Врабча“-23.  Темите на пресконференцията ще са: Интерпретацията на историческия период 1944-1989 година в учебниците по история за 10 клас – позиция на ПП АБВ; Коментар на сделката за самолетите F-16; Взаимоотношенията на България с Република Северна Македония. Участие в пресконеференцията ще вземат: Румен Петков – председател на ПП АБВ; Емил Кало – председател на АБВ-София; Пламена Заячка – лидер на АБВ-Младежи.", "date": "2019.06.27", "title": "Изпълнителното бюро на ПП АБВ ще даде пресконференция на 28 юни"}
{"url": "http://www.focus-news.net/news/2019/06/27/2674527/burgas-pesni-po-tekst-na-petya-dubarova-shte-zvuchat-na-festivala-sezoni.html", "text": "Арт фестивал „Сезони“ ще бъде открит от 19.00 часа на 28 юни в Бургас с концерт на изявени млади изпълнители. Това съобщиха от пресцентъра на  Общината . Фестивалът се организира от Народно читалище „Пробуда -1880 г.“ и Община Бургас. В три поредни дни –  28, 29 и 30 юни в Експозиционен център „Флора“ ще си дадат среща участниците в пет конкурса и много съпътстващи прояви – изложби, открита читалня, творчески работилници. \r\nПървият фестивален ден започва от 10.30 часа за младите художници, приложници и фотографи. Арт ателиета ще заработят в същия час за всички, които искат да творят на тема „Моето усмихнато лято“ и продължават  през целия ден. От 17.00 часа в зала 4 започва конкурсът за най- малките певци. \r\nНа 29 юни, от 10.30 часа, художници и фотографи ще продължат работата си, а младите поп и рок изпълнители ще представят пред жури и публиката любими песни в конкурсите – „Сезони“,  „С песните на Стефан Диомов“ и „Песни по текст на Петя Дубарова“. Предварителна заявка за участие в конкурсите са подали 147 деца и младежи от цялата страна. \r\nНа 30 юни, от 11.00 часа, сцената е отредена на вокалните групи. В 15.00 ще се проведе церемония по награждаване на лауреатите на фестивала. Награди ще получат не само участниците в конкурсите, а и всички които  се включат във фестивала.", "date": "2019.06.27", "title": "Бургас: Песни по текст на Петя Дубарова ще звучат на фестивала „Сезони“"}
{"url": "http://www.focus-news.net/news/2019/06/27/2674528/spetsialen-vlak-shte-prevozi-uchastnitsite-v-initsiativata-klasika-v-parka.html", "text": "На 29 юни (събота) в 19.30 часа от Централна гара София ще потегли специален влак, който ще превози участниците в културната инициатива „Класика в парка”, съобщиха от  БДЖ . Събитието ще се проведе на 29 и 30 юни на сцена в двора на Висшето транспортно училище „Тодор Каблешков”, които са организатори, заедно със Синдикален дом на културата на транспортните работници в България и Опера „Нова”. \r\nМинистерството на транспорта, информационните технологии и съобщенията, БДЖ и НКЖИ подкрепят инициативата, като в първия ден допълнителна атракция на мероприятието ще бъде специалният влак, който ще пропътува разстоянието от Централна гара София до самата сцена в двора на Висшето транспортно училище „Тодор Каблешков” заедно с участниците в операта „Травиата”.  \r\nСпектакълът ще бъде представен от диригента със завидна дългогодишна международна кариера Иван Ангелов, който е съставил оркестър от някои от най-уважаваните столични музиканти, а като солисти в операта „Травиата” от Верди на 29 юни от 21.00 часа публиката ще види младият сопран от Гърция Зеня Ардженти, тенора Валерий Георгиев и баритона Иван Кабамитов. \r\nЧаст от средствата от продадените билети ще бъдат използвани за изграждането на храм в двора на Висшето транспортно училище.", "date": "2019.06.27", "title": "Специален влак ще превози участниците в инициативата Класика в парка"}
{"url": "http://www.focus-news.net/news/2019/06/27/2674531/varna-dvama-mazhe-sa-zadarzhani-pri-politseyska-operatsiya-po-razprostranenie-na-aktsizni-stoki-bez-banderol.html", "text": "Двама мъже са задържани при специализирана полицейска операция по линия на  разпространение на акцизни стоки без бандерол, предстои повдигане на обвинение. Това съобщиха от пресцентъра на  ОДМВР-Варна . При извършените във втория етап на мащабната операция действия, в момент на разтоварване на кашони, съдържащи цигари, от лек автомобил, са били задържани двама мъже.  Намерените и иззети цигари са от марката „Minsk Superslims” и кутиите не са облепени с акцизен бандерол. Общото количество иззети късове е 40 000. \r\nПо случая е образувано досъдебно производство срещу И.И. (44 г.) и Н.Н. (34 г.). И.И. е добре познат на органите на реда със същите прояви и е осъждан, като в момента изтърпява условна присъда за същото деяние. Работата по доказване и документиране на извършеното престъпление продължава под надзора на Районна прокуратура – Варна.  \r\nСтойността на иззетото количество е приблизително 15 000 лв.  \r\nПрипомняме, че само преди дни, по време на първия етап от операцията, бяха заловени 600 000 къса цигари без бандерол.", "date": "2019.06.27", "title": "Варна: Двама мъже са задържани при полицейска операция по разпространение на акцизни стоки без бандерол"}
{"url": "http://www.focus-news.net/news/2019/06/27/2674532/kyustendil-za-treti-pat-dupnitsa-shte-bade-domakin-na-avtomobilen-retro-parad.html", "text": "За трети път Дупница ще бъде домакин на автомобилен ретро парад. Това съобщи за  Радио „Фокус” – Кюстендил  организаторът на проявата Владимир Димитров. Събитието ще се проведе от 10.00 часа на 29 юни на площад „Свобода”, а съорганизатор е Община Дупница. Над 80 уникални машини ще бъдат паркирани на площада и всеки ще може да се докосне до тях. През целия ден, дупничани и гостите на града ще имат възможност да разгледат отлично реставрирани возила, колекционерски уникати, както и бъдещи проекти,  да се запознаят с интересни хора, чието хоби е колекциониране на ретро автомобили. От 11.00 часа в фоайето на сградата на Община Дупница ще бъде открита изложба-конкурс с макетни ретро и класически модели. За участниците в ретро парада също са предвидени награди. \r\nВенцеслав ИЛЧЕВ", "date": "2019.06.27", "title": "Кюстендил: За трети път Дупница ще бъде домакин на автомобилен ретро парад"}
{"url": "http://www.focus-news.net/news/2019/06/27/2674533/kmetat-na-kazanlak-galina-stoyanova-organizatsiyata-i-kontrola-na-dvizhenieto-i-parkiraneto-v-grada-e-organizirano-chrez-nay-dobrite-formi-koito-se-prilagat-v-golemite-oblastni-gradove.html", "text": "Организацията и контрола на движението и паркирането в града за последните години е организирано чрез най-добрите форми, които се прилагат в големите областни градове-паркомати, репатриране, блокаж, SMS паркиране и фиш, каза за Радио „ Фокус” кметът Галина Стоянова. Тя подчерта, че за тази добра организация се грижат само 8 служители от общината. Стоянова поясни, че все повече граждани ползват паркоматите, поради удобство, ниска цена и увеличения им брой. При SMS паркирането се наблюдава двойно завишение, поради удобството за гражданите, че изпратения SMS важи в рамките на времето за всички зони в града. Затова таксите „блокаж“ намаляват двойно и тройно като тежест за гражданите. Увеличават се глобите за фиш, за да се обхване по-голям периметър от зоните със същите екипи от служители, които упражняват контрола с „блокаж“. Репатрирането на автомобили намалява относителната си тежест, поради дисциплиниране на водачите. \r\nОт началото на 2019 година до 30 май от паркомати са събрани 62 хил.830 лв., от SMS паркиране – 22 хил. 60 лв., от такса блокаж и деблокаж на МПС – 1050 лв., от глоба с фиш – 14 хил. 380 лв. и от репатриране на автомобили – 30 хил. 478 лв. \r\nСтоянова поясни, че със събраните приходи се покриват разходи на звено по кратковременно паркиране: заплата на 6 служителя към звено „Паркинги и кратковременно паркиране“ в т.ч. и допълнителни възнаграждения и работно облекло, изплащане на заплати на двама служители за охрана на наказателен паркинг и поддръжка на паркомати, гориво за автомобили на звено „Паркинги и кратковременно паркиране“, както и ремонтите и обслужването по тях.  \r\nСъс събраните средства се обезпечава още и техническо обслужване по договор с фирмата осъществяваща дейността по принудително отстраняване на неправилно паркирани МПС на територията на Казанлък със специализиран автомобил с краново устройство тип \"паяк\". Покриват се материали по поддържа на паркомати, издаване на инвалидни карти, пропуски, ежемесечни такси за оператор на SMS  паркирането на звено „Паркинги и кратковременно паркиране“, както и ремонтите и обслужването по тях. \r\nЗа по-голямо удобство на гражданите на Казанлък в Инвестиционната програма на  Бюджет 2019 година са заложени 60 хил. лева за закупуване на 6 броя нови паркинг автомати за платено паркиране, за които вече има и сключен договор за доставка и монтаж. \r\nПо време на 56-то заседание на Общинския съвет като точка от дневния ред бе отправено подобно питане от общински съветник за размера на средствата постъпили в общински бюджет за 2017, 2018 години и до 31 май 2019 година от зоните за платено паркиране и какъв е размерът на средствата от принудително преместване на неправилно паркиране на автомобили. Отговорът бе предоставен на съветника в писмен вид. \r\nСлавяна ГАЙДАРОВА", "date": "2019.06.27", "title": "Кметът на Казанлък Галина Стоянова: Организацията и контрола на движението и паркирането в града е организирано чрез най-добрите форми, които се прилагат в големите областни градове"}
{"url": "http://www.focus-news.net/news/2019/06/27/2674534/vitseadmiral-mitko-petev-nay-vazhno-e-da-se-zashtitavat-interesite-na-balgariya-v-nato-i-es.html", "text": "От тук нататък във външнополитически план най-важно е да се защитават интересите на България. Това заяви вицеадмирал Митко Петев пред репортер на  Радио „Фокус“ – Варна.  В момента доверието на съюзниците към България трябва да бъде централно в нашите действия, но разбира се, винаги пречупено през призмата на националните интереси. Това каза след сдаването на длъжността на командир на Военноморските сили и бъдещ представител на началника на отбраната във Военния комитет на НАТО и във Военния комитет на Европейския съюз, вицеадмирал Митко Петев, предаде репортер на Радио „Фокус“ – Варна. Той посочи, че се очаква скоро Флотът да получи два употребявани противоминни кораби. „Изграждането на Център за противоминна борба, както и добиването на автономни средства за противоминно търсене, са част от щрихите, които ще гарантират чистите фарватери на България. Нашите специални сили доказаха, че могат да действат в сложна обстановка. Същото можем да кажем и за нарасналите способности на комуникационната и информационната система на Флота“, каза вицеадмирал Петев. Той призна, че е нормално да бъде развълнуван на днешната церемония и определи наследника си контраадмирал Кирил Михайлов като най-достойния да заеме поста. Вицеадмирал Петев припомни, че двамата не за първи път сдаваме командирския мостик. „Като командир на дивизион той беше човекът, който го пое след мен. Заедно сме били командири на кораби в Първи дивизион, заедно сме служили в Щаба на Флота, заедно сме учили в академиите, където са ни изпращали, заедно сме служили на международни позиции. Пожелавам му да бъде себе си, защото това е най-важното. Убеден съм, че това е най-верният път. Неговото „Аз“ е верен компас, по който ще се сверяват всички часовниците във Флота“, каза вицеадмирал Петев. В своето прощално слово той добави, че се надява всички да подкрепят новия командващ, който е достоен адмирал, извървял пътя към командирския мостик, без да прескача нито една стълба и понесъл лишенията на корабната служба, познал трудностите на щабната дейност, навлязъл в подробностите на международните отношения. Вицеадмирал Петев заяви, че преди четири години е поел командването на Военноморските сили на Република България, очертавайки три приоритета – професионализъм на море, отговорност и инициативност, родолюбие и морски традиции. „За тези четири години вие не само ме разбрахте правилно, но и приехте тези приоритети във ваше верую. И то е така, защото те не бяха измислени от мен. Аз ги наследих от своите достойни предшественици – адмиралите, които са се борили с ежедневните проблеми. С морето, с мира и войната, за да изградят, създадат, укрепнат и дадат живот на българския боен флот. За да има България свое море и да бъдат защитени родните брегове“, каза той.  Вицеадмирал Петев обясни, че пътят му е бил предопределен от това, че произхожда от военно семейство и в цялата си служба до момента се е водил от принципите на чест, достойнство, родолюбие и всеотдайност. Обърна се с думи на благодарност към представителите на местната и държавната власт за единомислието и единодействието в дни на изпитания и в дни на празник.  Вицеадмирал Петев благодари за това, че Варна припознава своя Флот като неразделна част от своята обществена и социална култура. Със смирение и благодарност се обърна към Варненския и Великопреславски митрополит за молитвите и благословиите, които военните моряци получават, за да останат верни на своя дълг. „В рамките на тези четири години Военноморските сили със своето командване успяха да формулират какви са предизвикателствата към морската сигурност, към това от какви кораби имаме необходимост и направихме всичко необходимо, за да можем да разчитаме в бъдеще с адекватни способности“, добави той. Не на последно място вицеадмирал Петев се обърна към своето семейство, към хората, които винаги са били до него. Благодари на родителите си, че са го възпитали такъв, какъвто е и за примера на баща си за това какво означава офицерска чест. Най-голяма благодарност той изрази към своята спътница в живота, съпругата си Йорданка, която според него е написала най-красивите страници в книгата на неговия живот.", "date": "2019.06.27", "title": "Вицеадмирал Митко Петев: Най-важно е да се защитават интересите на България в НАТО и ЕС"}
{"url": "http://www.focus-news.net/news/2019/06/27/2674536/sport-taybe-yusein-se-klasira-za-polufinalite-na-evropeyskite-igri-v-minsk.html", "text": "Световната и европейска шампионка Тайбе Юсеин се класира за полуфиналите на Европейските игри в Минск. На старта на категория до 62 килограма българката победи Габриела Шлейс от Унгария с 6:0, а на четвъртфинал надви  двукратната европейска шампионка и двукратна бронзова медалистка от световни първенства Йохана Матсон с 4:0. \r\nСледващата съперничка на Юсеин е една от водещите състезателки в световен мащаб – украинката Юлия Ткач.", "date": "2019.06.27", "title": "Спорт: Тайбе Юсеин се класира за полуфиналите на Европейските игри в Минск"}
{"url": "http://www.focus-news.net/news/2019/06/27/2674537/vesela-komarevska-baseynova-direktsiya-dunavski-rayon-pleven-pastra-programa-za-denya-na-dunav-shte-ima-tazi-godina-v-balgariya.html", "text": "Пъстра програма за Деня на Дунав ще има  тази година в България. Това каза предаването „Екологичен резонанс“ на   Радио „Фокус“  Весела Комаревска, „Връзки с обществеността“ на Басейнова дирекция ,,Дунавски район“-Плевен. ,,Фестивали, пленери, екологични акции, изложби, състезание по триатлон, дискусии и градски тържества са само част от планираните инициативи. Във Видин организират фолклорен, а в Козлодуй и Никопол – рибен фестивал. В Оряхово ще рисуват върху речни камъни. „Традиционни ритуали подготвят за празника в село Байкал. Фестивал на реката ще владее за пореден път град Белене с детски забавления, риболовни и кулинарни състезания. В Гулянци ще има Дунавска викторина“, каза още Весела Комаревска. Тя допълни, че в няколко града ще посрещнат юлското утро на брега на Дунав. ,,В Русе организират природен триатлон, а в Тутракан – регата. Фестивали на китарата и на уличните изкуства ще има в Силистра. „В София отново е организирана научна конференция за представяне на изследвания и проекти в областта на устойчивото управление на водите в Дунавския басейн“, коментира още Весела Комаревска. Подробната програма за Деня на Дунав е  публикувана на интернет страницата на Министерство на околната среда и водите, на Басейнова дирекция „Дунавски район“, на регионалните инспекции по околната среда и водите, обхващащи Дунавските общини. „Нека всеки, които има желание, да намери най-близкото събитие и се присъдени към общата кампания за устойчиво управление и опазване на Дунав и притоците му“, добави Весела Комаревска. \r\nВиолета КРЪСТЕВА", "date": "2019.06.27", "title": "Весела Комаревска, Басейнова дирекция ,,Дунавски район“-Плевен: Пъстра програма за Деня на Дунав ще има тази година в България"}
{"url": "http://www.focus-news.net/news/2019/06/27/2674535/hristiyan-hristov-obshtina-dobrich-traditsiya-e-vsyako-lyato-v-zooparka-da-bade-organizirano-zeleno-uchilishte.html", "text": "Традиция е всяко лято в зоопарка да бъде организирано Зелено училище. Това каза в предаването  „Добрич - блян вихрен, понесен над степ ековита“ на Радио „Фокус“  Християн Христов, директор на Общинското предприятие „Център за защита на природата и животните“. И тази година ще има Зелено училище, то ще заработи от 1 юли. „Хубавото е, че всъщност увеличихме капацитета на това училище, благодарение на това, че успяхме да направим много нужния ремонт на покрива и въобще на сградата. Става дума за две големи козирки и самата сграда, която е много добре направена, с хубава, интересна архитектура, разчупена, но компрометирана с годините. И се оказа, че досега не е имало възможност да бъдат приемани в Зеленото училище повече от 15 деца, точно поради факта, че не са имали възможността да ги вкарат в голямата зала, където така или иначе на първо време идеята е децата да са точно там през лятото. Направихме покрива. Част от финансирането беше от нашите приятели швейцарците от „Про Зоо – Шафхаузен“, другата част беше осигурена от Община град Добрич. Всичко мина по план, а оттам нататък благодарение на Общинското предприятие „Комуналстрой“ организирахме измазване и подновяване на стените, шпакловане, където има нужда. Това са вътрешните работи, които не бяха включени в самия проект на покрива, а също бяха много важни за цялостния вид отвътре, за интериора“, каза Християн Христов. Той сподели, че негова приятелка Арда Граци, е прекарала доста дни в Центъра, за да изрисува на добра воля цялата начална стена на Зеленото училище. Екипът на зоопарка благодари на младия художник за този прекрасен подарък за децата, който ги среща с изкуството и красотата. Капацитетът на лятното училище в зоопарка е 30 деца, но това лято то ще бъде посещавано от 31. Това съобщи Християн Христов. На пълно работно време ще се занимават с децата двама начални учители. Общо броят на педагозите е трима, единият преподава биология. Идеята е децата да се информират повече, да бъдат образовани, да обичат природата, да се научат да я пазят и да се грижат за нея. Децата ще посещават Зеленото училище всеки делничен ден, ще се работи по специално разработена учебна програма, която ще включва и занимателни игри. Смарт телефони и таблети по време на заниманията ще бъдат съхранявани в специална кутия, заключена с катинарче. Християн Христов сподели, че екипът на зоопарка ще се радва децата да помагат и в грижите за животните и растенията там, за да преживеят наистина едно незабравимо еко лято.  \r\nЖулиета НИКОЛОВА", "date": "2019.06.27", "title": "Християн Христов, Община Добрич: Традиция е всяко лято в зоопарка да бъде организирано Зелено училище"}
{"url": "http://www.focus-news.net/news/2019/06/27/2674538/burgas-kontsertat-da-poslushame-kino-na-hilda-kazasyan-shte-se-provede-v-letniya-teatar-na-9-yuli.html", "text": "По повод един много, много важен и личен за мен празник, свързан с датата 9 юли, пък и за компенсация, че пропуснах Бургас в последните си три турнета, искам да направя подарък за вас, бургазлии… Правя специална тридневна промоция на билетите за нашия концерт в Бургас, на 9 юли, в Летния театър, посветен на най-красивата стара българска филмова музика. Наши специални гости са Теодосий Спасов и Васил Петров. Чакам ви да празнуваме заедно! С тези думи Хилда Казасян се обърна към бургаската публика. Това съобщиха от пресцентъра на  Община Бургас . \r\nПроектът „Да послушаме кино“ включва най-популярната българска филмова музика с нови, направени за този концерт аранжименти от невероятните музиканти Христо Йоцов и Живко Петров. На сцената до Хилда ще застанат Христо Йоцов – барабани, Живко Петров – пиано, Димитър Карамфилов – контрабас и Михаил Йосифов – тромпет. \r\nСпециални гости ще бъдат Теодоси Спасов и Васил Петров. Концертът ще се проведе от 21.00 часа 9 юли 2019 г. в  Летен театър – Бургас. Билети се продават на каса „Часовника“. За информация: тел. 0894 898 098.", "date": "2019.06.27", "title": "Бургас: Концертът „Да послушаме кино“ на Хилда Казасян ще се проведе в Летния театър на 9 юли"}
{"url": "http://www.focus-news.net/news/2019/06/27/2674540/redzhep-tayip-erdogan-v-intervyu-za-yaponskiya-vestnik-nikkei-ako-sasht-sprat-dostavkata-na-f-35-turtsiya-shte-si-poiska-parite-za-programata.html", "text": "В интервю за японския вестник  Nikkei Asia Review , държавният глава на Турция Реджеп Тайип Ердоган предупреди, че Анкара ще си поиска обратно средствата, инвестирани в програмата за F-35, ако Вашингтон спре доставката на изстребителите за страната.  \r\nЕрдоган отговори на дръзкия тон на САЩ, които заплашиха да наложат санкции срещу Турция, ако тя финализира сделката за доставка на руските зенитно-ракетни системи С-400. Вашингтон предупреди също, че Анкара ще бъде премахната от програмата за F-35 и ще загуби поръчката за 100 от най-модерните изтребители. \r\n„За нас е извън всякакво съмнение, че ще правим компромиси. Вече им платихме 1,25 млрд. долара за проекта за F-35. Ние сме просто пазар или купувач, но и партньор в производството\", припомни турският президент.  \r\nЕрдоган заяви, че планира да се срещне с американския държавен глава Доналд Тръмп, докато е в Япония за срещата на върха на Г-20 и разкри, че се водят дискусии за възможна визита на лидера на Белия дом в Турция. Това би могло да се случи следващия месец. „Тръмп много добре знае опасенията на Турция, защо имаме нужда от тази система и как сме стигнали до решението\", увери Ердоган, като същевременно допълни: „Надявам се, че ще получим най-добрите резултати и ще сложим край на този въпрос\". \r\nИ все пак Ердоган подчерта, че Анкара ще да получава системи С-400 следващия месец. Дали Тръмп ще се стреми да избегне или да забави обявените наказателни мерки, тепърва ще се разбере.   \r\nВ итнервюто Ердоган изрази оптимизъм по отношение на перспективите за турската икономика, която преживя две тримесечия на свиване. „Очакваме по-силно възстановяване през втората половина на годината\", каза той, цитирайки водещи показатели през второто и третото тримесечие, които предполагат положителна посока. \r\nНо икономическото подобрение ще изисква стабилизация на лирата, след като от началото на годината тя отслабна с близо 10% спрямо долара. При тази ситуация Турция може да се сблъска с нова валутна криза. \r\nЗапитан за споразумението между Япония и Турция от 2013 г. за изграждане на атомна електроцентрала в пристанищния град Синоп в северната част на страната, Ердоган мълчаливо призна, че проектът е мъртъв. \r\nПреценката, предоставена от японската страна, включително Mitsubishi Heavy Industries, „не е съвместима с първоначалното ни споразумение по отношение на разходите и календара на проекта\", каза той. Вместо това Ердоган подчертава сътрудничеството в други области, като „въглища, възобновяема енергия, научноизследователска дейност, развитие на човешки ресурси и транспортни проекти\". \r\nВ момента се водят преговори за споразумение за икономическо партньорство между двете страни, което Ердоган заяви, че възнамерява да подпише тази година. Турция се надява да увеличи износа на селскостопански продукти, който включва лешници и череши. Тереза Герова", "date": "2019.06.27", "title": "Реджеп Тайип Ердоган в интервю за японския вестник Nikkei: Ако САЩ спрат доставката на F-35, Турция ще си поиска парите за програмата"}
{"url": "http://www.focus-news.net/news/2019/06/27/2674539/veliko-tarnovo-izlozhba-posvetena-na-natsionalniya-poklonnicheski-pohod-svetiyat-pat-otkriha-v-tsarkvata-sv-sv-petar-i-pavel-v-grada.html", "text": "Изложба, посветена на Националния поклоннически поход „Светият път“, откриха в църквата „Св. св. Петър и Павел“ в старата столица. Експозицията разказва за това как е преминавала инициативата в годините до сега, преди да стане общодържавна, предаде репортер на  Радио „Фокус“ – Велико Търново . Неин домакин е Регионалният исторически музей, който стопанисва храма и я подкрепя активно. Председателят на комитета историкът проф. Пламен Павлов припомни, че през 2019 година се навършват 550 години от връщането на мощите на Св. Иван Рилски от Търново в Рилския манастир. Допълнии, че пътят, който предстои да преминат поклонниците, ще е същият като този през далечната 1469 година. „Трябва да подчертаем, че именно Търново е инициаторът на „Светият път“ и че ние първи осъзнахме, че преди 550 години това се оказва първата общонародна българска изява, след османското нашествие. Затова я и възраждаме. Генезисът на самата идея е много интересен и всеки, който иска да се осведоми,  може да го направи през интернет страницата на инициативата“, допълни проф. Павлов. Той подчерта,  че не е важен броят на поклонниците, а това, че походът ще доведе до една голяма каскада от локални турове във всички области, през които те ще преминат. Паскал Пиперков, единият от основателите на „Светият път“,  уточни че в изложбата са включени всички реликви, които до сега са преминавали по пътя. Сред тях са хоругви, икони, плащеници и специална книга, в която се вписват имената на всички участници. Заместник-кметът на Община Велико Търново Ганчо Карабаджаков поясни, че местната администрация стои плътно за каузата и отбеляза, че през следващите години ще се търсят възможности и за финансова подкрепа. Другият организатор Евгени Коев благодари на всички, които по един или друг начин са подпомогнали идеята и призова всеки, който има интерес да се включи в първия по рода си национален пешеходен поклоннически поход. \r\nЛуиза ТРАНЧЕВА", "date": "2019.06.27", "title": "Велико Търново: Изложба, посветена на Националния поклоннически поход „Светият път“, откриха в църквата „Св. св. Петър и Павел“ в града"}
{"url": "http://www.focus-news.net/news/2019/06/27/2674543/zeri-kosovo-kosovo-mozhe-da-tragne-po-patya-na-predsrochni-parlamentarni-izbori-prez-esenta.html", "text": "Правителството на Косово, водено от министър-председателя Рамуш Харадинай, може да падне от власт през есента и страната да отиде на предсрочни парламентарни избори, съобщава електронното издание на водещия прищински ежедневник  Zeri . \r\nДосега опозиционните партии са събрали 58 подписа от депутати за искане за гласуване на вот на недоверие срещу правителството. Необходими са само още три подписа от по-малките партии, които са част от управляващата коалиция. Междувременно политическите коментатори твърдят, че Демократическата партия на Косово (ДПК), основният партньор в управляващата коалиция, би могла да има решаваща роля за свалянето на правителството. Представителите на ДПК от друга страна заявиха, че няма да има предсрочни избори тази година, но че те са готови за такива, когато им дойде времето.", "date": "2019.06.27", "title": "Zeri (Косово): Косово може да тръгне по пътя на предсрочни парламентарни избори през есента"}
{"url": "http://www.focus-news.net/news/2019/06/27/2674544/razgrad-okrazhniyat-sad-postanovi-nalozhi-ot-25-godini-lishavane-ot-svoboda-na-podsadim-za-grabezh-pridruzhen-s-ubiystvoto-na-taksimetrov-shofyor.html", "text": "Точно на четвъртия месец след убийството на таксиметровия шофьор Красимир И., извършено на 27 февруари тази година, Разградският окръжен съд ефективно наложи наказание от 25 години лишаване от свобода при строг режим. Това съобщиха от  Апелативна прокуратура – Варна . До произнасяне на присъдата нсе стигна, след като 22-годишният Сали П., който за 20 лева извърши грабежа, а след това уби 63-годишния шофьор на такси, се призна за виновен и поиска делото срещу него да се гледа при условията на съкратено съдебно следствие. Така подсъдимият избегна доживотен затвор, колкото поиска в обвинителната си реч представителят на обвинението за извършеното тежко престъпление.  \r\nСлед намаляване на присъдата с една трета заради съкратената съдебна процедура състав на Разградския окръжен съд прие поисканото от прокурора наказание от 25 години лишаване от свобода за подсъдимия. В последната си дума Сали изрази формално съжаление за „постъпката“ си и се извини на присъстващите в залата близки на убития таксиметров шофьор.  \r\nНа 27 февруари тази година Сали наел таксиметровия автомобил, управляван от Красимир И. Два дни преди фаталната среща таксиметровият шофьор навършил 63 години, а Сали П. се върнал от Германия, където работел. След като проиграл на хазарт спечелените в чужбина пари, 22-годишният мъж замислил да си набави средства по престъпен начин. \r\nНаел таксито и по пътя от Разград до село Дянково нанесъл 6 удара в областта на шията на водача. Един от ударите прерязал сънната артерия на 63-годишния мъж. За да не бъде разкрит, Сали извлачил тялото на шофьора от автомобила в гориста местност край пътя. Взел оборота от 20 лева, мобилния телефон и таблета на Красимир.  \r\nПо пътя пътувала жена, която забелязала изоставеното такси. Решила, че е станала катастрофа и предложила на  Сали помощ, вземайки го за шофьора на таксито. Така Сали бил отведен в центъра на Разград, където камера го засякла в 21,38 ч.  \r\nОграбените 20 лева поиграл веднага, после отишъл при своя позната, където разследващите открили кървавите му дрехи, с които е бил в нощта на грабежа, придружен с убийството. Връхната си дреха и мобилния телефон на Красимир Сали изгорил.  \r\nПрисъдата на Разградския окръжен съд подлежи на обжалване пред Апелативния съд във Варна.", "date": "2019.06.27", "title": "Разград: Окръжният съд постанови наложи от 25 години лишаване от свобода на подсъдим за грабеж, придружен с убийството на  таксиметров шофьор"}
{"url": "http://www.focus-news.net/news/2019/06/27/2674542/gd-granichna-politsiya-trafikat-e-intenziven-na-gkpp-kulata-i-gkpp-makaza-na-izhod-na-gkpp-kalotina-na-vhod-za-leki-koli-a-na-gkpp-dunav-most-ruse-za-tovarni-avtomobili.html", "text": "Трафикът е интензивен на ГКПП \"Кулата\" и ГКПП \"Маказа\" на българо-гръцката граница на изход за леки, на ГКПП \"Дунав мост-Русе\" на българо-румънската - за товарни автомобили, а на ГКПП \"Калотина\" на границата със Сърбия - на вход за леки автомобили. Това съобщиха от  ГД „Гранична полиция“ . Преминаването през всички контролно-пропускателни пунктове на българо-турската и българо-македонската граница се осъществява нормално.", "date": "2019.06.27", "title": "ГД „Гранична полиция“: Трафикът е интензивен на ГКПП \"Кулата\" и ГКПП \"Маказа\" на изход, на ГКПП \"Калотина\" на вход за леки коли, а на ГКПП \"Дунав мост-Русе\" - за товарни автомобили"}
{"url": "http://www.focus-news.net/news/2019/06/27/2674545/kontraadmiral-kiril-mihaylov-nachalnik-na-vms-novite-korabi-sa-svarzani-s-izgrazhdaneto-na-badeshtite-voennomorski-sili.html", "text": "Новите кораби са нещо, свързано с изграждането на бъдещите Военноморски сили. Това е процес, който не е започнал от днес. Искрено се надявам да завърши по-скоро и ако имам късмета и божието благоволение да вдигна флага на един от тези кораби, ще бъда щастлив. Това коментира новият началник на Военноморските сили (ВМС) контраадмирал Кирил Михайлов във връзка с придобиването на два нови многофункционални патрулни кораби за нуждите на Флота, предаде репортер на  Радио „Фокус“ – Варна . „Мисля, че адмирал Петев е начертал верния път и ще продължа да го следвам. Надявам се да имам и подкрепата на всички, които и досега са подкрепяли Военноморските сили. Те са неразделна част от българското общество и срастването с хората, които живеят по крайбрежието е важен фактор за развитието на Военноморските сили, а и за бъдещето на държавата. Всяка една държава, която има излаз на море, има суверенитет върху морски пространства, е богата и ние трябва да се възползваме от това богатство. Военноморските сили са призвани да го защитават за бъдните поколения“, каза контраадмирал Михайлов, след като прие поста от досегашния началник на Флота вицеадмирал Митко Петев. Той увери, че познава добре всички от личния състав, защото е бил отделен от Военноморските сили само пет години и не е прекъсвал връзките си. „Работил съм и за благото на Флота, така, както съм работил за благото на цялата Българска армия в качеството си и на национален военен представител в съюзното командване по операциите, а преди това и в Министерството на отбраната като директор на Дирекция „Операции и подготовка“, каза контраадмирал Михайлов. \r\nДиана СТОЕВА", "date": "2019.06.27", "title": "Контраадмирал Кирил Михайлов, началник на ВМС: Новите кораби са свързани с изграждането на бъдещите Военноморски сили"}
{"url": "http://www.focus-news.net/news/2019/06/27/2674546/zadarzhanite-sluzhiteli-na-odbh-plovdiv-sa-otstraneni-ot-rabota.html", "text": "Задържаните двама служители на Областна дирекция по безопасност на храните – Пловдив са отстранени от работа. Това съобщиха от пресцентъра на  БАБХ . ОДМВР – Пловдив води разследване по случая. Днес се очаква Окръжна прокуратура – Пловдив да повдигне обвинения за подкуп.", "date": "2019.06.27", "title": "Задържаните служители на ОДБХ – Пловдив са отстранени от работа"}
{"url": "http://www.focus-news.net/news/2019/06/27/2674530/nova-tv-makedoniya-sadat-v-budapeshta-postanovi-gruevski-nyama-da-bade-ekstradiran.html", "text": "Бившият министър-председател на Македония и лидер на ВМРО-ДПМНЕ Никола Груевски няма да бъде екстрадиран от Унгария, защото има статут на бежанец. Това постанови съдът в Будапеща на заседанието, проведено по-рано през деня, предава скопската  „НОВА ТВ“ . \r\nСъдията Ева Варежи, както съобщиха унгарските медии, заяви, че „статутът на бежанец е пречка за по-нататъшно връщане и екстрадиция, което е в съответствие с унгарските закони за убежището\".  Задържането на Груевски бе отменено и съдията разпореди оправдаването му. \r\nСлед като обявиха решението, Груевски заяви, че разбира решението и не възнамерява да се оплаква. \r\nГруевски бе задържан в Будапеща в сутрешните часове на деня, след искане за екстрадиция, подадено от Министерството на правосъдието на Македония във връзка с обвиненията за организирането на щурма в парламента в Скопие от април 2017 г.  \r\nГруевски бе придружен от полицейски служители в съда, носеше очила и бейзболна шапка. Имаше белезници на ръцете, които той прикри с връхната си дреха.  \r\nПо искане на адвоката на Груевски, заседанието бе проведено при закрити врати поради „чувствителността на информацията“. След като напусна съдебната зала, Груевски не отговори на въпросите на журналистите. Тереза Герова", "date": "2019.06.27", "title": "„НОВА ТВ“ (Македония): Съдът в Будапеща постанови: Груевски няма да бъде екстрадиран"}
{"url": "http://www.focus-news.net/news/2019/06/27/2674541/kmetat-na-kostenets-e-s-myarka-domashen-arest.html", "text": "Кметът на Костенец Радостин Радев излиза от ареста. Апелативният специализиран съд му определи втората по тежест мярка за неотклонение - „домашен арест“, предаде  БНР . Радев е обвинен, че е предложил 30 000 лв. подкуп на местен общински съветник, за да гласува по определен начин. Според прокуратурата това гласуване е било в полза на другия обвиняем по делото - бизнесменът Ивайло Пашов.  \r\nПървоинстанционният наказателен съд беше определил мярка за неотклонение на Пашов 10 000 лв., която днес съдиите от Апелативния спецсъд увеличиха - на 30 000. Решението на съда е окончателно.", "date": "2019.06.27", "title": "Кметът на Костенец е с мярка „домашен арест“"}
{"url": "http://www.focus-news.net/news/2019/06/27/2674547/afp-izvarshena-e-vtora-samoubiystvena-ataka-v-tunis-raneni-sa-chetirima-sluzhiteli-po-sigurnostta.html", "text": "Второто самоубийствено нападение е извършено в тунизийската столица, предава  AFP , като допълва, че при него са пострадали четирима членове на Националната гвардия на северноафриканската страна.  \r\n„В 11:00 ч. (1000 GMT) един човек се взриви пред задната врата\" на базата на гвардията, ранявайки четирима служители по сигурността, поясни за агенцията говорителят на Министерството на вътрешните работи Софиене Зааг. \r\nПо-рано цивилен и няколко полицейски служители бяха ранени при самоубийствена атака в столицата на Тунис. Нападението, насочено срещу представители на органите на реда, бе извършено на една от главните улици в стария град на тунизийската столица.  Тереза Герова", "date": "2019.06.27", "title": "AFP: Извършена е втора самоубийствена атака в Тунис, ранени са четирима служители по сигурността"}
{"url": "http://www.focus-news.net/news/2019/06/27/2674550/predsedatelyat-na-narodnoto-sabranie-tsveta-karayancheva-prisastva-na-otkrivaneto-na-robotizirana-hirurgichna-sistema-da-vinci-v-bolnitsa-maychin-dom-v-sofiya.html", "text": "Председателят на Народното събрание Цвета Караянчева присъства на откриването на нова технология за безкръвни операции – роботизирана хирургична система „Da Vinci“ в Университетската акушеро-гинекологична болница “Майчин дом” и на обновеното фоайе на лечебното заведение, съобщиха от пресцентъра на парламента.  \r\nЦвета Караянчева е член на новоучреденото болнично настоятелство, което беше представено днес в аулата на болницата. Тя благодари за честта да бъде част от това настоятелство, защото „Майчин дом“ е болница с мисия да помага, да пази и да поема в ръцете си най-крехките същества, толкова обичани от родителите си.  \r\nПредседателят на парламента поздрави екипа на болницата за новата придобивка – робота „Da Vinci“ и отбеляза, че каквато и техника да има, трябват обучени лекари, хора със сърце, с душа и мисъл за пациентите. Цвета Караянчева изрази благодарност към директора на болницата проф. Иван Костов и към всички лекари за грижите, които полагат за своите пациенти. Като председател на Народното събрание, тя обеща, че в нейно лице ще имат законодателна подкрепа винаги, когато има нужда да се помогне и да се подаде ръка за благото на българските граждани.  \r\nНовата апаратура и обновеното фоайе на \"Майчин дом\" бяха открити в присъствието на патриарх Неофит, Западно- и Средноевропейския митрополит Антоний, министъра на здравеопазването Кирил Ананиев, представители на съсловните организации, директори на болници, лекари и много гости.", "date": "2019.06.27", "title": "Председателят на Народното събрание Цвета Караянчева присъства на откриването на роботизирана хирургична система „Da Vinci“ в болница “Майчин дом” в София"}
{"url": "http://www.focus-news.net/news/2019/06/27/2674549/gruziya-iska-opita-na-balgariya-v-proizvodstvoto-na-eterichno-masleni-kulturi.html", "text": "Грузия иска опита на България в производството на етерично-маслени култури. Това стана ясно по време на среща между министъра на земеделието, храните и горите Десислава Танева и извънредния и пълномощен посланик на Грузия в България Н.Пр.Тамара Лилуашвили, съобщиха от пресцентъра на МЗХ.  \r\nОт страна на Грузия бе поискано експертно сътрудничество и научен опит в областта на розопроизводството. Министър Танева заяви, че страната ни е готова да сътрудничи и подчерта, че има ръст  при производството на етерично-маслени култури. Тя допълни, че има изградени големи преработвателни предприятия, а и българското розово масло е със защитено географско указание от Европейската комисия.  \r\n„България има Институт по розата в Казанлък, където работят едни от най-добрите научни специалисти, от които Грузия може да почерпи опит“, категорична бе тя.  \r\nОт своя страна Н.Пр.Тамара Лилуашвили благодари и заяви, че за Грузия е чест да почерпи опит от България, която е сред водещите производители  на етерично-маслени култури.  По време на срещата двете страни обсъдиха и възможността за сътрудничество в областта на винопроизводството и търговията със селскостопански стоки.", "date": "2019.06.27", "title": "Грузия иска опита на България в производството на етерично-маслени култури"}
{"url": "http://www.focus-news.net/news/2019/06/27/2674554/plovdiv-mazh-e-osaden-na-15-g-lishavane-ot-svoboda-za-prichinyavane-na-smart-pri-katastrofa-na-poveche-ot-dve-litsa.html", "text": "Мъж е осъден на 15 г. лишаване от свобода за причиняване на смърт при катастрофа на повече от две лица. Това съобщиха от пресцентъра на   Съдебната палата  в града. Окръжният съд наложи на подсъдимия Борислав П. наказание в размер на 15 г. лишаване от свобода, което е редуцирано съгласно закона с една трета и след редукцията размерът на наказанието е 10 г. лишаване от свобода при първоначален общ режим на изтърпяване. Съдът лиши подсъдимия Борислав П. от право да управлява моторно превозно средство за срок от 13 години, считано от влизане на присъдата в сила. Окръжен съд – Пловдив призна подсъдимия Борислав П. за виновен в това, че на 24.12.2017 г. на път III -375 км 23 /гр. Пещера – гр. Пловдив/ при управление на моторно превозно средство – товарен автомобил, марка „Фолксваген“ е нарушил правилата за движение и по непредпазливост е причинил смърт на повече от две лица, а именно: Е. Ш., Н. Р.,Ш. Ш. и Д. Ш., като деянието е извършено след употреба на наркотични вещества – амфетамин и кокаин, установени по надлежния ред – със съдебно-химическа /токсикологична/ експертиза на Военномедицинска академия – гр. София, и представлява особено тежък случай.  \r\nНаказанието в размер на 10 години лишаване от свобода е резултат от приложението на чл. 58а ал.1 от НК, съгласно който, когато подсъдимият признае изцяло фактите, изложени в обвинителния акт, определеното от съда наказание лишаване от свобода по силата на закона се намалява с една трета. \r\nОкръжният съд постанови на основание чл. 68 ал.2 вр. с ал.1 от НК подсъдимият Борислав П. да изтърпи изцяло и отделно от наложеното му наказание в размер на 10 години лишаване от свобода по настоящото дело и наложеното му по НОХД №1707/2016 г. общо най-тежко наказание в размер на 2 години лишаване от свобода при първоначален общ режим на изтърпяване. \r\nПрисъдата подлежи на протест и обжалване в 15-дневен срок пред Апелативен съд Пловдив.", "date": "2019.06.27", "title": "Пловдив: Мъж е осъден на 15 г. лишаване от свобода за причиняване на смърт при катастрофа на повече от две лица"}
{"url": "http://www.focus-news.net/news/2019/06/27/2674551/sofiya-80-godishen-mazh-e-otkrit-v-bezpomoshtno-sastoyanie-sled-kato-nepoznati-go-napadnali-i-obrali-doma-mu.html", "text": "80-годишен мъж е открит в безпомощно състояние, след като непознати го нападнали и обрали дома му, съобщават от  МВР.  Столични полицаи изясняват обстоятелствата около извършеното престъпление. Сигналът е подаден на 25 юни около 20.00 часа, когато 36-годишната дъщеря на пострадалия разказала, че отворила жилището с ключар и намерила баща си. Той бил транспортиран в болнично заведение с повърхностни рани, а след прегледа е освободен. На мястото е извършен оглед, като до момента е изяснено, че на 23 юни около обяд непознати позвънили на вратата на пострадалия и обяснили, че са представители на общината, а след това набили възрастния мъж. Установено е, че са откраднали пари, мобилни телефони и картини от дома му. По случая е образувано досъдебно производство, а работата по установяването на извършителите продължава под ръководството на прокуратурата.", "date": "2019.06.27", "title": "София: 80-годишен мъж е открит в безпомощно състояние, след като непознати го нападнали и обрали дома му"}
{"url": "http://www.focus-news.net/news/2019/06/27/2674555/sofiya-46-godishen-mazh-e-zadarzhan-za-pritezhanie-na-nelegalni-aktsizni-stoki.html", "text": "46-годишен мъж е задържан за притежание на нелегални акцизни стоки, съобщават от  МВР . Сигналът, получен на 19 юни в Трето РУ, се отнасял за обект, в който се съхраняват нелегални стоки. Предприето е разследване и след него е установено наличието на 170 литра алкохол и 2220 къса контрабандни цигари. Задържан е собственикът на акцизните стоки в резултат на проведени оперативно-издирвателни действия. Той е 46-годишен мъж. Повдигнато му е обвинение за престъпление след доклад на материалите в Софийската районна прокуратура.", "date": "2019.06.27", "title": "София: 46-годишен мъж е задържан за притежание на нелегални акцизни стоки"}
{"url": "http://www.focus-news.net/news/2019/06/27/2674553/kmetat-galina-stoyanova-proektat-svetat-na-trakite-e-edin-ot-nay-mashtabnite-proekti-na-obshtina-kazanlak.html", "text": "Общинският съвет гласува „ за” решението, да бъде поет дългосрочен общински дълг във връзка с реализацията на проект „Светът на траките” по процедура „ Развитие на туристически атракции”, в приоритетна ос „ Регионален туризъм” на Оперативна програма „ Региони в растеж”. Това предаде кореспондент на  Радио „Фокус” . От гласуване се въздържаха съветниците на БСП с аргумента, че в докладната на кмета има много неясноти.  \r\nБюджетът на проекта е близо 9 милиона лева, от които близо 7 милиона се предвижда да бъдат финансирани с безвъзмездна финансова помощ и около 2 милиона лева ще бъдат финансирани чрез финансов инструмент – кредит.  \r\nОбщинският дълг ще бъде изплатен за 16 години, като месечната вноска е 11 хил. лв. Кметът Стоянова поясни на съветниците, че всички параметри на кредита са посочени в докладната и посочените от тях неясноти, са некоректни. \r\n„Общинският съветник от БСП Румяна Друмева за пореден път омаловажи труда на Общинска администрация, твърдейки че „Светът на траките” е от времето на кмета Стефан Дамянов. За осма година съветниците от БСП се опитват да направят това. Този проект е изключително и само заслуга на колегите, които работят сега в Общината. Проектът е много голям и тежък като изработване и ви моля, да престанете да омаловажавате това. Обидно е да продължавате да твърдите, че \"Светът на траките\" има нещо общо с управлението на кмета Стефан Дамянов”, категорична бе кметът Галина Стоянова. \r\nПроектът „Светът на траките” е един от най – мащабните, които в момента разработваме, каза заместник – кметът Лилия Цонкова. Тя поясни, че проектното предложение е подадено още през месец февруари към финансовия посредник „ Фонд за устойчиви градове”. В момента проектът е в оценка и преминава през няколко комисии, които оценяват различни неща. „Особеното при тези проекти е, че те не получават финансиране на сто процента, защото самите те генерират приходи. Именно това налага и получаването на кредит. Исканият кредит е сведен до минимум и е с изключително ниска лихва – до 1,8 процента. Документът за кредита, предложен на съветниците, няма окончателен вид, защото все още нямаме окончателно решение на финансовия посредник”, каза Цонкова. \r\nЕдна от дейностите, които ще се финансират е изграждане на велоалея, която да свърже съществуващите велоалеи, които са направени по предходни проекти. Велоалеята ще бъде от Крънско ханче до атракциона „Светът на траките”, който ще свързва всички туристически обекти – гробниците в Долината. Ще бъде направена и реставрация, консервация и социализация на тракийска гробница „Оструша”. В рамките на атракциона ще бъдат изградени хотелска част, ресторант с винарна, макет на тракийския град Севтополис. В основната сграда ще има тронна зала, многофункционална конферентна зала и други атракции.  \r\nДо края на месец юли проектът трябва да приключи своята оценка при финансовия посредник, за да може да бъде подаден формулярът за кандидатстване към оперативната програма, от която ще бъдат взети близо 80 процента безвъзмездна помощ. „Това, което ще постигнем с реализирането на проекта „ Светът на траките” е цялостен общ туристически продукт, базиран на тракийското наследство, като ще обхванем всички тракийски гробници, ще имаме възможност да представим и градът Севтополис. Като цяло се предвиждат множество събития в рамките на проекта, с които ще можем да популяризираме Долината и да привлечем много туристи и да направим така, че туризмът тук да не бъде само сезонен, а целогодишен”, поясни Лилия Цонкова. \r\nСлавяна ГАЙДАРОВА", "date": "2019.06.27", "title": "Кметът Галина Стоянова: Проектът „ Светът на траките” е един от най – мащабните проекти на Община Казанлък"}
{"url": "http://www.focus-news.net/news/2019/06/27/2674557/dobrich-v-kk-albena-sa-izzeti-stoki-imitirashti-svetovni-marki.html", "text": "На 26 юни в к.к. „Албена“ са иззети стоки, имитиращи световни марки, съобщиха от  МВР . При проверка на търговски обект в комплекса са открити дрехи и аксесоари, носещи логото на марките. Експерти обясняват, че пазарната им стойност е около 30 000 лева. Работата по документирането на случая продължава.", "date": "2019.06.27", "title": "Добрич: В к.к. „Албена“ са иззети стоки, имитиращи световни марки"}
{"url": "http://www.focus-news.net/news/2019/06/27/2674556/sport-livarpul-privleche-17-godishen-igrach-na-tsvole.html", "text": "Ливърпул обяви първото си ново попълнение през летния трансферен прозорец. Това е 17-годишният централен защитник на Цволе -  Сеп ван ден Берг.  \r\nСпоред медийни доклади, Ливърпул ще плати 1,1 милиона паунда за младежкия национал на Холандия, но с бонусите сумата може да нарасне до 4.4 милиона паунда.  \r\nВан ден Берг ще се присъедини към Ливърпул на 1 юли. От „Анфийлд\" обявиха, че той е подписал дългосрочен договор с клуба.", "date": "2019.06.27", "title": "Спорт: Ливърпул привлече 17-годишен играч на Цволе"}
{"url": "http://www.focus-news.net/news/2019/06/27/2674552/kathimerini-kipar-protestira-pred-oon-vav-vrazka-s-turskite-narusheniya-na-vazdushnoto-prostranstvo-i-morskite-granitsi.html", "text": "Кипър протестира пред ООН заради турските нарушения на въздушното пространство на острова, на международните правила за въздушното движение и незаконното използване на затворени пристанища и летища, съобщава електронното издание на гръцкия вестник  Kathimerini . \r\nВ писмо до генералния секретар на ООН, Антонио Гутереш, посланикът на Кипър при ООН Поли Йоану прилага четири документа с подробности за нарушенията, извършени от Турция през март и април 2019 г. \r\nЙоану казва, че постоянната политика за нарушаване на международното право и на международните правила и разпоредби е постоянна заплаха за международния мир и сигурност, има отрицателно въздействие върху регионалната стабилност, застрашава сигурността на международната гражданска авиация, създава трудности за въздушния трафик над Кипър и предотвратява създаване на благоприятна среда за придвижване напред на кипърския мирен процес. \r\nТя също така заяви, че Турция продължава систематично да възпрепятства спокойното движение на граждански и военни самолети в района за полетната информация на Никозия чрез радиоповиквания. \r\nВ писмото също се посочва още, че турските търговски въздухоплавателни средства системно използват летище на острова, което продължава да работи незаконно след затварянето на всички пристанища на влизане в райони, в които Кипър не упражнява ефективен контрол. \r\nДействията на Турция „очевидно са насочени към подкопаване на суверенитета на Кипър, консолидиране на съществуващото де факто разделение и повишаване на статута на отцепилата се северна част на острова чрез претендиране за предполагаемо въздушно пространство над окупираната територия на Републиката”, категорична е Йоану.  \r\nОсвен това тя призова Турция и турските киприоти да допринесат за възобновяване на мирния процес. Тереза Герова", "date": "2019.06.27", "title": "Kathimerini: Кипър протестира пред ООН във връзка с турските нарушения на въздушното пространство и морските граници"}
{"url": "http://www.focus-news.net/news/2019/06/27/2674561/predsedatelyat-na-pg-na-gerb-d-r-daniela-daritkova-i-menda-stoyanova-uchastvaha-v-sreshta-na-zhenite-lideri-v-yaponiya.html", "text": "Председателят на ПГ на ГЕРБ д-р Даниела Дариткова взе участие в среща на върха на жените лидери в Токио, Япония. Това съобщиха от пресцентъра на  ГЕРБ . Заедно с нея бе и Менда Стоянова, председател на бюджетната комисия в Народното събрание. Домакин на форума е Камарата на представителите и организацията „Жени лидери в политиката“ (Women Political Leaders - WPL). Събитието за първи път се провежда в Източна Азия, като в него участваха над 350 водещи жени политици от 87 страни. Срещата на върха цели да постави основните водещи дискусии, които ще се проведат в рамките на Срещата на върха на Г-20, на която Япония ще бъде домакин на 28 - 29 юни. \r\n„По време на международното събитие се дискутираха глобални теми, свързани с бедността, неравенството, климата, замърсяването на околната среда, просперитета, мира и справедливостта“, заяви д-р Дариткова и допълни, че на форума бе отделено внимание на ролята на парламентаристите в насърчаването на многообразието от различни възрастови групи, пол, способности, етнически принадлежности и други фактори за развитие на политики, адаптиращи специфичните им нужди. \r\nПо думите на д-р Дариткова една от водещите теми на срещата в Токио е била свързана със здравето, благосъстоянието на жените и тяхното въздействие върху икономическия растеж. Споделени бяха най-добрите практики, които правителствата, работодателите и неправителствените организации могат да следват.  \r\n„Доброто здраве и благосъстояние на жените е социална характеристика на Япония. Средната продължителност на живота там е 87 години, която е най-дългата в света. Чрез наръчниците за майчиното и детското здравеопазване Япония е достигнала едни от най-високите стандарти в света в тази област“, заяви председателят на ПГ на ГЕРБ. Тя подчерта, че са били споделени добри практики, които да допринесат за осигуряване на здравословен начин живот и стимулиране на благосъстоянието за всички възрасти. По-особено внимание бе отделено и на проблема с намаляването на количеството пластмаси в океаните и моретата, достигнало опасни нива.  \r\nИзводите и препоръките от форума на жените лидери в политиката ще бъдат представени на форума на Г-20, който започва утре в Осака, Япония.  \r\nВ рамките на посещението си в Япония народните представители д-р Даниела Дариткова и Менда Стоянова имаха среща с японски депутати и с Фумико Хаяши - кмет на Йокохама - първата жена кмет на града. \r\nВ последния ден от официалното си посещение депутатите от ГЕРБ бяха приети от генералния директор на Японско-българската асоциация за приятелство и културни връзки в Япония - Акико Игая. По време на срещата бе обсъдено развитието на двустранните отношения между двете държави с акцент върху отбелязването на трите важни годишнини през 2019-а - 110 години от първите официални контакти  между България и Япония, 80 години от установяване на дипломатически отношения между двете страни и 60 години от тяхното възстановяване.", "date": "2019.06.27", "title": "Председателят на ПГ на ГЕРБ д-р Даниела Дариткова и Менда Стоянова участваха в среща на жените лидери в Япония"}
{"url": "http://www.focus-news.net/news/2019/06/27/2674558/api-initsiativnite-komiteti-ot-dragichevo-i-mala-koriya-zaedno-tryabva-da-reshat-dali-da-ima-reversivno-dvizhenie-po-pat-i-1-prez-vladaya.html", "text": "Агенция „Пътна инфраструктура“ (АПИ) организира работна среща с инициативните комитети от Драгичево и Мала Кория по повод организацията на движение по път I-1 през Владая от 09.30 ч. на 28 юни. Това съобщиха от пресцентъра на  АПИ . Жителите на Драгичево желаят да се запази реверсивното движение с осигуряване на две ленти за движение за София сутрин, с което се подобрява пропускателната способност в отсечката, а жителите на Мала Кория настояват то да се премахне. \r\nАгенция „Пътна инфраструктура“ предлага в диалог с инициативните комитети да се реши въпросът, защото е неприемливо две съседни населени места, които са на разстояние около 9 км едно от друго, да не могат да постигнат съгласие и да предприемат блокиране на натоварен пътен участък, застрашаващи безопасността на движение на всички останали шофьори. На срещата е поканен и кметът на район Витоша Теодор Петков.", "date": "2019.06.27", "title": "АПИ: Инициативните комитети от Драгичево и Мала Кория заедно трябва да решат дали да има реверсивно движение по път I-1 през Владая"}
{"url": "http://www.focus-news.net/news/2019/06/27/2674559/afp-samoubiystvenite-ataki-v-tunis-zaginal-e-politseyski-sluzhitel.html", "text": "Полицейски служител е загинал вследствие от раните, получени при самоубийствената атака на една от централните улици в стария град на тунизийската столица, предава  AFP . \r\nПри нападението, насочено срещу полицейски автомобил, пострада още един полицай и трима цивилни, поясниха от Министерството на вътрешните работи на северноафриканската страна.  \r\n„Един от двамата полицаи, ранени в самоубийствената атака тази сутрин, е починал\", поясни говорителят на ведомството Софиене Зааг. \r\nВторо самоубийствено нападение бе извършено в тунизийската столица малко по-късно, като при него са пострадали четирима членове на Националната гвардия на северноафриканската страна.  \r\n„В 11:00 ч. (1000 GMT) един човек се взриви пред задната врата\" на базата на гвардията, ранявайки четирима служители по сигурността, поясни за агенцията говорителят на МВР. Тереза Герова", "date": "2019.06.27", "title": "AFP: Самоубийствените атаки в Тунис – загинал е полицейски служител"}
{"url": "http://www.focus-news.net/news/2019/06/27/2674560/prokuraturata-shte-razsledva-druzhestvoto-chistota-iskar-obzor.html", "text": "Прокуратурата ще разследва дейността на дружеството „Чистота Искър“ ЕАД. Първоначално проверката е била възложена от кмета на София Йорданка Фандъкова, непосредствено след като е получила сигнал за злоупотреби. Към момента проверката е приключила и резултатите показват изключително сериозни нарушения. След редовно заседание на Столичния общински съвет Фандъкова обяви, че провиненията са свързани основно с подбора на кадри, сключването на договори и превъзлагане на дейности, което не е в компетенциите на дружеството. Проверката е продължила 3 години.  \r\nВ началото на миналата година в резултат на нарушенията беше освободен управителят на \"Чистота Искър\" Юлиан Михайлов. Той беше уволнен заради договора за наем на техника с \"Грийн партнерс\" за 12 млн. лв. На негово място в Съвета на директорите на \"Чистота Искър\" беше избран Стефан Пейков. Обвиненията към Михайлов са, че сключвал още договори неправомерно, без конкурси, възлагал е дейности без процедури, а при проверката от Столична община има данни за конфликт на интереси и източване на пари.  \r\nЗам.-председателят в Столичния общински съвет от БСП Милка Христова заяви пред журналисти, че групата им ще настояваме да се запознае с резултатите от проверката, защото общинските съветници имат право на информация. Според нея за пореден път кметът на София Йорданка Фандъкова се опитва да „дръпне завесата“ с изявлението, че докладът е предаден на прокуратурата, с което се смята, че случаят е приключен. „Категорично заявявам, че това не може да се случи, защото даването на доклада на прокуратурата не означава, че случаят е засекретен и общинските съветници нямат право на информация за това какво се случва в дружеството, за да постигнем резултат от 2,7 млн. лв. – печалба 18 хил. и изключително лоши практики с източване на дружеството, неправомерни сключени договори и конфликт на интереси“, обясни тя. „Тези въпроси не могат да бъдат предмет само на прокуратурата. Ние сме длъжни и настояваме да се запознаем с този доклад, защото каква е гаранцията дали тези лоши практики не продължават и в този момент“, допълни Христова. \r\nДаяна ДЮЛГЕРОВА", "date": "2019.06.27", "title": "Прокуратурата ще разследва дружеството „Чистота Искър“ (ОБЗОР)"}
{"url": "http://www.focus-news.net/news/2019/06/27/2674548/denitsa-zlateva-bsp-gruba-politicheska-greshka-sa-lansiranite-ot-premiera-nelepi-sravneniya-mezhdu-gotse-delchev-i-ernesto-che-gevara.html", "text": "Оценяваме като груба политическа грешка лансираните от премиера Борисов нелепи сравнения между Гоце Делчев и Ернесто Че Гевара. Те поставят под въпрос българската позиция за обща история между България и Северна Македония до 1944 г., вредят на българския интерес и на практика обслужват чужда политика в момент на изострени противоречия с македонската страна. Това заявява зам.-председателят на БСП по международна дейност Деница Златева в своя позиция, изпратена от пресцентъра на  партията . Според нея нито по своя характер, нито по своите цели борбите на тези две исторически личности могат да бъдат сравнявани и всякакви паралели между тях показват незнание и повърхностно отношение и към историята, и към настоящето. „Настояваме българското правителство да се съсредоточи върху изпълнението на Договора за добросъседство, сътрудничество и приятелство между България и Република Северна Македония, а министър-председателят да информира Народното събрание за резултатите от прилагането на Договора във връзка с две години от неговото подписване (01-08-2017 г.)“, заяви Деница Златева.", "date": "2019.06.27", "title": "Деница Златева, БСП: Груба политическа грешка са лансираните от премиера нелепи сравнения между Гоце Делчев и Ернесто Че Гевара"}
{"url": "http://www.focus-news.net/news/2019/06/27/2674562/varna-44-godishen-mazh-e-privlechen-kato-obvinyaem-po-sluchaya-sas-otkritite-40-000-kasa-tsigari-bez-banderol.html", "text": "Районната прокуратура във Варна привлече като обвиняем и задържа за срок до 72 часа 44-годишния Искрен И. Мъжът е съпричастен към държането на 40 000 къса цигари без бандерол. Това съобщиха от  Апелативна прокуратура – Варна . Прокуратурата ще внесе утре искане за налагане на постоянна мярка за неотклонение „Задържане под стража“ във Варненския районен съд.  \r\nОбвиненият за държане на акцизни стоки без бандерол -  престъпление по член 234, ал. 3, т. 1, във връзка с ал. 1 от НК, е извършил деянието в изпитателния срок на предходно осъждане. През януари тази година Искрен И. е бил осъден условно за същото престъпление от състав на Варненския районен съд.  \r\nУстановяването му като извършител е станало по време на втория етап на специализирана полицейска операция по противодействието на  разпространение на акцизни стоки без бандерол във Варна. Искрен И. е бил установен в момент на разтоварване на кашони с цигари от лек автомобил заедно с още едно лице. Иззетите 40 000 къса цигари са от марката „Минск суперслимс“. Кутиите не са били облепени с акцизен бандерол.  \r\nПо време на първия етап от полицейската операция са били заловени 600 000 цигари без бандерол – марки „Карелия“ и „Реджина“. Стойността им се изчислява на около 200 000 лева. Установени са били двама мъже, които обяснили, че не са знаели какво транспортират.  \r\nДействията по разследването продължават.", "date": "2019.06.27", "title": "Варна: 44-годишен мъж е привлечен като обвиняем по случая със откритите 40 000 къса цигари без бандерол"}
{"url": "http://www.focus-news.net/news/2019/06/27/2674565/margarita-gancheva-obshtinski-mladezhki-tsentar-dobrich-za-poredna-godina-ekipat-ni-sazdava-prostranstvo-v-koeto-detsa-i-mladi-hora-da-satvoryat-svoeto-eko-lyato.html", "text": "За поредна година екипът на Младежки център - Добрич създава пространство, в което деца и млади хора от нашия град да сътворят своето поредно и незабравимо „Еко лято“. Това каза в предаването „Добрич - блян вихрен, понесен над степ ековита“ на  Радио „Фокус“  Маргарита Ганчева, организатор дейности в Общинския младежки център (ОМЦ) „Захари Стоянов“. С всяка изминала година интересът към летните занимания нараства. Тази година в „Еко лято“ в ОМЦ са включени рекорден брой деца – 90. Те са разпределени в пет групи, като всяка си има ръководител, подкрепен от младежките работници. „Интересното при нас е, че освен типичните забавления - посещение на басейн, разходки сред природата, игри на открито, посещение на кино, на всички видове културни институции в нашия град, ние си поставям и по една тема, която е характерна за всяка година. В изданието на програма „Еко лято“ миналата година като акцент поставихме темата: „Човешките права и по-специално правата на децата“. По-предната година това беше темата: „Страните членки на Съвета на Европа“. А тази година е темата за 100-те национални туристически обекта в България. Всички знаем, че за едно лято е непосилно да посетим толкова много места, но ще направим това със своите виртуални пътувания, посредством ежедневни презентации“, разказа Маргарита Ганчева. Децата също се включват в презентациите, като споделят и допълват със свои впечатления от обектите, които са посетили заедно със своите семейства. Различните дейности са разпределени тематично - има седмица на музиката, на танца, на екологията, на изобразителното изкуство, на настолните игри. Идеята е с този вид игри да се насърчи реалното общуване между децата и младите за сметка на виртуалното. Паралелно с всичко това, по време на заниманията ще бъдат отбелязани и някои дати от периода, в който се провежда „Еко лято“, допълни Маргарита Ганчева. По думите ѝ една от любимите дати на децата е Денят на шоколада. Акцент в заниманията ще бъде и близостта с природата, защото това според ръководителите в Младежкия център е много ценно и особено важно в контекста на днешния стил на живот, при който децата живеят изолирано от природата и са твърде зависими от новите технологии. Затова в програмата на „Еко лято“ са включени походи, експедиции, пикници, спортни игри на открито. Екипът на ОМЦ се надява то да бъде вълшебно и незабравимо за всеки един участник. \r\nЖулиета НИКОЛОВА", "date": "2019.06.27", "title": "Маргарита Ганчева, Общински младежки център - Добрич: За поредна година екипът ни създава пространство, в което деца и млади хора да сътворят своето „Еко лято“"}
{"url": "http://www.focus-news.net/news/2019/06/27/2674566/nzok-utochnyava-kade-mogat-da-se-podavat-dokumenti-kam-dvete-spetsializirani-komisii-v-kasata-za-lechenie-na-detsa-i-na-grazhdani-na-vazrast-nad-18-godini.html", "text": "Националната здравноосигурителна каса (НЗОК) уточнява къде могат да се подават документи към двете специализирани комисии в касата за лечение на деца и на граждани на възраст над 18 години във връзка със запитвания от граждани къде биха могли да подават заявления за лечение на деца и възрастни към специализираните комисии в институцията. Това съобщиха от пресцентъра на  НЗОК . \r\nОсвен лично в Централното управление на НЗОК, гражданите могат да подават документи и на адрес: 1407 София, ул. „Кричим“ №1: \r\n-\tпо пощата;  \r\n-\tчрез куриерска фирма. \r\nОт 1 октомври 2019 г. документите ще могат да се подават и в районните здравноосигурителни каси. \r\nНа сайта на институцията –  , линк „Услуги за граждани“, подрубрика „Лечение в България и чужбина“ е публикувана информация за документите, които задължително се представят от заявителя при кандидатстване за лечение.", "date": "2019.06.27", "title": "НЗОК уточнява къде могат да се подават документи към двете специализирани комисии в касата за лечение на деца и на граждани на възраст над 18 години"}
{"url": "http://www.focus-news.net/news/2019/06/27/2674563/ministar-nikolina-angelkova-integrirani-turisticheski-obekti-i-umelo-predstavyane-na-mestniya-kolorit-izvedoha-turizma-kato-moshten-faktor-za-rastezh-na-regionite.html", "text": "Водеща цел на Министерството на туризма е държавата в пряко сътрудничество с бизнеса и местната власт да утвърди България като разпознаваема целогодишна дестинация. Работим с интегрирани туристически обекти, за да се улеснят възможностите за популяризирането им и достъпът до тях. Това съживява икономиката в малките населени места и ги прави по-разпознаваеми като дестинации, заяви министърът на туризма Николина Ангелкова пред участниците във второто издание на Пловдивския икономически форум, съобщиха от пресцентъра на  министерството . Министър Ангелкова и министърът на културата Боил Банов бяха презентатори в панела „Туризмът и културата като инструменти за растеж“ и отговаряха на въпроси от залата.  \r\nМинистър Ангелкова приветства усилията на местната власт и бизнеса да работят за диференциацията на туристическите продукти и да поставят фокус върху местната специфика и открои доброто сътрудничество с Министерството на културата. \"За втора поредна година туризмът намира място на международния форум, така имаме възможност да обсъдим тенденциите в сектора и заложеното в него, за да продължим да насърчаваме туристопотока към България и той да бъде устойчив\", отбеляза министър Ангелкова, като изказа благодарност към организаторите и към домакините от Пловдив като европейска столица на кулутрата-2019. \"Смятам, че на място, където са се събрали професионалисти, правителството, местната власт, може да се получи ключов дебат за посоките, които да предприемем не само за да рекламираме България, но и да насърчим този важен сектор за развитието на икономиката\", акцентира още тя.   \r\n\"Освен да представим богатото културно-историческо наследство на страната и разнообразната ѝ природа, искаме да предложим на нашите гости автентично усещане\", отбеляза министър Ангелкова. Тя припомни мястото на страната ни сред трите най-богати държави в Европа по разкрити артефакти – у нас те са над 40 хил. \"Над 1600 са българските минерални извори, които предлагат много разнообразни възможности за растеж на балнео-, СПА и медикъл туризма – един от водещите специализирани видове с голям потенциал за добавена стойност на туристическите услуги. Най-добрата оценка за нас е, когато при този голям избор туристът се върне отново в България\", подчерта тя и илюстрира това с резултатите, постигнати през последните години след създаването на самостоятелното Министерство на туризма.  \r\nПрез миналата година за първи път в историята на българския туризъм бяха отчетени над 9 млн. чуждестранни туристически визити, като общите постъпления в сектора са над 8,4 млрд. лв. Туризмът формира около 12% от БВП на страната и осигурява 11% от заетостта. \r\nЗа първите четири месеца на 2019 г. имаме близо 590 млн. евро приходи от международен туризъм, ръст от над 4% спрямо същия период на 2018 г. Това показва, че за последните три години вървим устойчиво в посока по-високи приходи от отрасъла. Спрямо 2015 г. се отчита ръст от 34 процента на приходите и 31% повече чуждестранните туристи. Страната ни е в топ 5 сред държавите членки на ЕС по ръст на  нощувките, реализирани от чужденци  в места за настаняване за периода 2015 – 2018 г.   \r\nМинистър Ангелкова отбеляза важността на летния туризъм, който все по-успешно се комбинира с културно-историческия и балнеотуризма. Поддържа се регистър на туристическите фестивали, чрез който насърчаваме тези събития и им помагаме да рекламират страната. За да стимулира интереса към специализираните туристически услуги, които носят висока добавена стойност и разширяват потенциала на инвестициите и на активните сезони, Министерството на туризма разработи общо 27 тематични дестинации за цялата територия на страната – 8 културно-исторически, 12 винено-кулинарни и 7 балнео- и СПА. \r\nПаралелно с това активно се развива и международното партньорство. През миналата година в рамките на Българското председателство на Съвета на ЕС Министерството на туризма стартира общ балкански маршрут с акцент върху паметниците на ЮНЕСКО в региона. Обявена бе и инициатива за създаване на карта на 500-те туристически обекта на ниво ЕС. През есента на 2018 г. София бе домакин на второто издание на Международния конгрес на световните цивилизации и историческите маршрути на Световната организация по туризъм към ООН.    \r\nСъщевременно България става все по-привлекателна дестинация за инвестиции в туризма и аутсорсинг дейностите. Стъпваме на изключително благоприятния данъчен режим и законовите стимули. Според данните на НСИ над 18% от всички туристически посещения на чужденци у нас през 2018 г. са били с  цел бизнес туризъм. През миналата година страната ни е била посетена от над 1,7 млн. такива чужди туристи, което е близо 11% ръст спрямо 2017, подчерта в заключение министър Ангелкова.", "date": "2019.06.27", "title": "Министър Николина Ангелкова: Интегрирани туристически обекти и умело представяне на местния колорит изведоха туризма като мощен фактор за растеж на регионите"}
{"url": "http://www.focus-news.net/news/2019/06/27/2674564/ministar-petya-avramova-shte-uchastva-v-konferentsiya-na-nsorb.html", "text": "Министърът на регионалното развитие и благоустройството Петя Аврамова ще участва в Заключителната конференция за мандат 2015-2019 г. на Националното сдружение на общините в Република България, съобщиха от пресцентъра на  МРРБ . Министър Аврамова ще се включи в панела, в който ще бъдат коментирани европрограмите след 2020 г. Той ще се проведе утре, 28 юни, от 9.30 часа, в зала „Рила“ на хотел „Рила“, в к.к. Боровец.", "date": "2019.06.27", "title": "Министър Петя Аврамова ще участва в конференция на НСОРБ"}
{"url": "http://www.focus-news.net/news/2019/06/27/2674568/dobrich-letniyat-detski-tsentar-v-narodno-chitalishte-yordan-yovkov-1870-g-tazi-godina-e-narechen-mladi-vazrozhdentsi.html", "text": "Летният детски център в Народно читалище „Йордан Йовков – 1870 г.“ тази година е наречен „Млади възрожденци“. Това съобщи в предаването  „Добрич - блян вихрен, понесен над степ ековита“  на  Радио „Фокус“  Димитър Стефанов, експерт „Връзки с обществеността“ в читалището. „Радваме се че центърът през летните месеци е едно от местата, където децата могат да прекарат по интересен начин свободното си време – с образователни и занимателни игри и с възможност да си починат. По време на заниманията децата научават нови и полезни неща. При нас тази форма се провежда за поредна година. Има деца, които посещават центъра всяко лято. Винаги се радваме на голям интерес“, заяви Димитър Стефанов. Летният детски център ще функционира до 27 септември за деца на възраст между 6 и 12 години. Идеята за името му тази година е породена от желанието на екипа на културния институт да предложи една по-различна програма, ориентирана към ключови моменти и личности от българската история. Децата, посещаващи центъра, поетапно ще бъдат запознавани с важни за българското Възраждане имена, а също така ще имат възможност да посетят техни паметници на територията на град Добрич, посочи Димитър Стефанов. Традиционно в рамките на Летния детски център читалището организира посещение на децата в сградата на Регионална дирекция „Пожарна безопасност и защита на населението“ и Художествената галерия, среща с представител на сектор „Пътна полиция“ при Областна дирекция на МВР – Добрич, тематични образователни беседи, например безопасно каране на колело и др. В началото нa седмицата, на 24 юни, децата са се запознали с традициите, характерни за Еньовден. Освен че усърдно са събирали различни билки, децата са изненадали колектива на Народно читалище „Йордан Йовков - 1870 година“ с лековита вода, с която всички са измили лице и ръце за здраве, както повелява народната традиция на този ден. На 26 юни децата са се включили в честването на Международния ден за борба със злоупотребата и нелегалния трафик на наркотици, който е бил отбелязан със зумба парти, много танци, музика и усмивки. Предстоят още много забавни, интересни и незабравими летни дни, които читалището ще предложи на децата.  \r\nЖулиета НИКОЛОВА", "date": "2019.06.27", "title": "Добрич: Летният детски център в Народно читалище „Йордан Йовков – 1870 г.“ тази година е наречен „Млади възрожденци“"}
{"url": "http://www.focus-news.net/news/2019/06/27/2674567/ministar-ekaterina-zaharieva-pozdravi-vitsepremiera-i-vanshen-ministar-na-harvatiya-po-sluchay-naznachavaneto-za-generalen-sekretar-na-saveta-na-evropa.html", "text": "Вицепремиерът и министър на външните работи Екатерина Захариева поздрави по случай назначаването ѝ за генерален секретар на Съвета на Европа Мария Пейчинович – Бурич, която в момента е вицепремиер и външен министър на Хърватия. Това съобщиха от пресцентъра на  МВнР . „Назначаването е от безспорно голямо значение поради съвпадащата 70-та годишнина от създаването на Съвета на Европа. Това е годината, в която организацията отбелязва седем десетилетия на съществуване като стълб за демокрация и върховенство на закона. Нейните многобройни постижения в развитието и защитата на човешките права осигуряват силна мотивация за предстоящата работа“, посочва Екатерина Захариева в поздравителен адрес до генералния секретар на Съвета на Европа.  \r\nВицепремиерът изтъква, че през настоящата година държавите-членки на Съвета на Европа са изправени пред предизвикателството да демонстрират воля за единство, като същевременно запазват и укрепват принципите, върху които е изградена организацията. „Приоритетите и взетите днес решения ще имат огромно значение за бъдещата му международна роля и развитие“, заявява министър Захариева.  \r\n„Вашият професионализъм, енергия и всеотдайност ще имат огромен принос за посрещане и преодоляване на тези предизвикателства. Уверявам ви, че Република България ви подкрепя изцяло в тази важна мисия“, подчертава Екатерина Захариева и пожелава на Мария Пейчинович - Бурич успех във всички нейни професионални начинания и изразява увереност в плодотворно сътрудничество в бъдеще.  \r\nМария Пейчинович - Бурич е вицепремиер и министър на външните работи и европейските въпроси на Хърватия. Тя бе една от първите, подкрепили приоритета на Българското председателство на Съвета на ЕС за европейска интеграция на страните от Западните Балкани.  Сътрудничество между България и Хърватия е насочено освен към укрепване на стабилността в Западните Балкани и към справянето с общите предизвикателства пред региона и Европа, включително миграционният натиск и борбата с тероризма.", "date": "2019.06.27", "title": "Министър Екатерина Захариева поздрави вицепремиера и външен министър на Хърватия по случай назначаването ѝ за генерален секретар на Съвета на Европа"}
{"url": "http://www.focus-news.net/news/2019/06/27/2674572/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран  пред портите на Родопите“ на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. \r\nЗапочва лятната академия „Шарена ваканция” в Асеновград. Общо 212 деца от 1 юли ще имат възможността да се занимават с плуване, колоездене и разнообразни дейности в Градската библиотека. Участниците са разпределени по групи и е изготвен график на включените дейности в лятната академия. Повече подробности ще научите в първите минути на предаването днес. \r\nПразник на минералната вода, който е и празник на селото, ще се проведе в Нареченски бани. Как ще се отбележи той? За това ще ни информира Васил Куртев, кмет на населеното място. Той ще ни разкаже и интересната история на селото и лековитите извори. \r\nМанастирски събор по случай храмовия празник на Араповски манастир „Света великомъченица Неделя“ ще се проведе на 5, 6 и 7 юли. Съборът ще премине под мотото „Да съхраним българските традиции и дух“. По традиция ще има литийно шествие до аязмото и водосвет, също богата фолклорна програма. Повече за предстоящия тридневен събор, както и за историята на Араповския манастир, ще научите във втората част на предаването. Предаването „Асеновград – Богоизбран пред портите на Родопите“ се излъчва всеки четвъртък между 16.00 и 17.00 часа. Водещ е Тони Михайлов.", "date": "2019.06.27", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/06/27/2674576/blagoevgrad-obshtinskiyat-savet-v-bansko-glasuva-otpuskane-na-finansovi-sredstva-za-remont-na-manastira-sveti-velikomachenik-georgi-zograf-v-aton.html", "text": "На редовната сесия на Общинският съвет в Банско бе представен отчет за дейността на Общинския съвет и ресорните комисии. Това съобщиха от пресцентъра на  Общината . Бе представен отчет и за изпълнение решенията на Общинския съвет от Общинската администрация. Съветниците отпуснаха десет хиляди лева за дофинансиране на млечната кухня в ДГ „Здравец” – Банско. Разгледано бе и предложение, относно избора на нов представител на Общината в „Хидроенерджи Банско” АД. Бяха разисквани въпроси за бъдещи изменения на Общия устройствен план на Общината.  \r\nПо Оперативна програма „Развитие на човешките ресурси” и в изпълнение на проект „Патронажна грижа в община Банско, бе прието решение за предоставяне на безвъзмездна финансова помощ. Удължен бе и срокът на договор за наем на топлоцентралата, между „Термо” ЕООД и „Топлоснабдяване – Банско” ЕООД.  \r\nИ тази година, по предложение на кмета на Общината - Георги Икономов, общинските съветници гласуваха финансова помощ в размер на двайсет хиляди лева за ремонт на манастира „Свети Великомъченик Георги Зограф” в Атон.", "date": "2019.06.27", "title": "Благоевград: Общинският съвет в Банско гласува отпускане на финансови средства за ремонт на манастира „Свети Великомъченик Георги Зограф” в Атон"}
{"url": "http://www.focus-news.net/news/2019/06/27/2674573/natsionalna-elektronna-platforma-za-dostap-do-obshtestvena-informatsiya-shte-bade-predstavena-na-28-yuni.html", "text": "Национална електронна платформа за достъп до обществена информация бе създадена в рамките на проект с европейско финансиране от администрацията на Министерския съвет. Това съобщиха от  правителствената информационна служба . Така се изпълнява законовото изискване заявленията до всички администрации в страната да могат да се подават и по електронен път, а отговорите по тях да бъдат публични за всеки заинтересован потребител. \r\nОчаква се през втората половина на годината Платформата да заработи в пълен мащаб, след като задължените по закон субекти - централните, областните и общинските администрации - определят своите служители-модератори за работа с нея. \r\nПотребителските и технологичните параметри на Платформата ще бъдат представени на конференция в петък, 28 юни, от 10.30 часа в Гранитна зала на Министерския съвет.  \r\nПлатформата за достъп до обществена информация е разработена по проект с европейско финансиране BG05SFOP001-2.001-0001 „Подобряване на процесите, свързани с предоставянето, достъпа и повторното използване на информацията от обществения сектор“ с бенефициент администрацията на Министерския съвет.", "date": "2019.06.27", "title": "Национална електронна платформа за достъп до обществена информация ще бъде представена на 28 юни"}
{"url": "http://www.focus-news.net/news/2019/06/27/2674574/kyustendil-122-dokladni-zapiski-sa-razgledani-v-ramkite-na-polovin-godina-ot-obshtinskiya-savet.html", "text": "122 докладни записки са разгледани в рамките на половин година от Общинския съвет в Кюстендил. Това стана ясно от отчета на настоящия председател на Общинския съвет Михаела Крумова, предаде репортер на  Радио „Фокус“ – Кюстендил . За това време са свикани седем заседания на общинските съветници. Разгледани са 122 докладни записки, внесени са 20 извънредни докладни записки. 113 от докладните записки са били внесени от страна на кмета на Община Кюстендил Петър Паунов. Четири от докладните записки са били внесени от страна на председателя на Общинския съвет, а останалите са от общински съветници. В рамките на половин година са приети 126 решения. С най-много изказвания за това време е общинският съветник Огнян Атанасов – 17, следван от Кирил Станчев – 15, Димитър Велинов е трети по изказвания с осем. В рамките на периода са върнати четири решения от страна на областния управител. По реда на законност от Районна прокуратура – Кюстендил не са протестирани решения. Окръжна прокуратура – Кюстендил е оспорила четири нормативни акта, които в процеса на тяхното оспорване са изменени от страна на Общинския съвет.  Административните производства са прекратени. \r\nВенцеслав ИЛЧЕВ", "date": "2019.06.27", "title": "Кюстендил: 122 докладни записки са разгледани в рамките на половин година от Общинския съвет"}
{"url": "http://www.focus-news.net/news/2019/06/27/2674569/mosv-zapochva-izgrazhdane-na-nova-sistema-za-upravlenie-na-vodite-na-reka-iskar-v-realno-vreme.html", "text": "Проект за „Създаване на Система за управление на водите в басейна на река Искър (СУВ-БРИ)“ беше представен от заместник-министъра на околната среда и водите Красимир Живков, директора на дирекция „Управление на водите“ Илияна Тодорова и изпълнителите на дейностите на пресконференция. Проектът е пилотен и поставя началото на изграждане на Национална система за управление на водите в реално време (НСУВРВ). Това съобщиха от пресцентъра на  Министерството на околната среда и водите  (МОСВ). \r\nПри изграждането на новата система ще се използва високотехнологичен геодезичен дрон, който ще събере пространствени и геодезични данни за басейна на реката. Ще бъдат инсталирани метеорадар и мониторингови станции, които ще конструират и прилагат хидравлични модели, за да се събира и прогнозира информация при наводнения, включително обхватът, скоростта и нивото на повишение на водата в реално време. Ще бъде изработена географска информационна система, която ще показва цифров модел на терена и ще интегрира данните от мониторинговите станции. Системата ще служи, за да се предприемат адекватни мерки от всички отговорни институции при аварийни ситуации, както и за уведомяване на населението при риск от наводнения.  Мерките за защита ще обхванат 1,3 млн. жители от 8 общини по поречието на реката – Столична, Своге, Костинброд, Елин Пелин, Горна Малина, Сливница, Роман и Ботевград, като в процеса на изпълнение може да се идентифицират и други общини, които ще се ползват от нея.     \r\nПилотният проект се финансира от Оперативна програма „Околна среда 2014 – 2020“  и е на обща стойност 6 964 000 лв., от които 5 919 400 лв. са европейско финасиране и 1 044 600 лв. - национално съфинансиране. Срокът за реализацията му е април 2022 г. \r\n„Новата система е свързана с изпълнението на първите планове за управление на риска от наводнения, които бяха приети от Министерски съвет през декември 2016 г.“, обясни зам.-министър Красимир Живков, който откри събитието. Той уточни, че плановете са изготвени в изпълнение на европейската Директива за наводнения, която изисква изпълнение на мерки и действия за намаляване на опасността от настъпване на неблагоприятни последици за човешкото здраве и околната среда. Тя е част от общата стратегия за прилагане на Рамковата директива за водите и въвежда подход на дългосрочно планиране в три етапа – предварителна оценка на риска от наводнения чрез определяне на райони със значителен потенциален риск; изготвяне на карти и на планове за управление на риска, включително програми от мерки. „Основна мярка в тези програми е именно изграждането на Националната система за управление на водите с едно управленско звено за вземане на решения. Чрез системата ще се въведе интегриран междуведомствен инструмент за оперативно наблюдение и управление на водите в страната“, подчерта зам.-министър Живков. \r\n„Чрез централизираното събиране на информация, обработването й и нейния анализ в реално време ще се осигури възможност за вземане на ефективни решения за управление и правилно разпределение на задачите между всички участници в процеса по управление, мониторинг  на водите и стопанисване на водностопанските системи“, обясни Илияна Тодорова. Проектът за управление на водите в басейна на река Искър има още две специфични цели. „Първата - да намали риска от наводнения в 4 от общо 116 идентифицирани райони със значителен потенциален риск от наводнения чрез навременно подаване на необходимата информация за предприемане на адекватни и навременни действия от страна в случай на прогнозирано наводнение или недостиг на вода. Втората цел е да се повиши готовността на административните структури, участващи в управлението на водите за взаимосвързани действия - и превантивни, и в случай на бедствия, както и информираността на населението и повишаване степента на защита“, допълни Илияна Тодорова. \r\nБенефициент по проекта е дирекция „Управление на водите“. По тяхна покана в събитието участваха представители на консорциум ДЗЗД „Български поречия“,  с които е сключен договор за изпълнение на основните дейности по проекта, представители на асоциираните партньори – НИМХ, НЕК ЕАД и „Напоителни системи“ ЕАД, както и представители на общини и областни администрации, които попадат в райони определени със значителен потенциален риск от наводнения. \r\nЦелта на проект „Създаване на Система за управление на водите в басейна на река Искър (СУВ-БРИ)“ е осигуряване функционирането на национална интегрирана, междуведомствена система за оптимизиране оперативното наблюдение и управлението на водите в страната, която ще бъде постигната чрез създаване на Система за управление на водите в басейна на река Искър (СУВ-БРИ) като първа фаза на Национална система за управление на водите в реално време (НСУВРВ) и чрез подготовка на цялостна концепция за оперативно управление на водите в реално време в Република България при нормални условия и при възникване на непредвидими обстоятелства – високи води и маловодие. \r\nОснова за изграждане на системата ще бъде съществуващата хидроложка информационна система за получаване на данни в реално време, която при доказана необходимост ще бъде оптимизирана и модернизирана. \r\nСистемата ще прогнозира в краткосрочна, средносрочна и дългосрочна перспектива вътрешните водни ресурси на страната, ще оценява риска от наводнения и засушаване и ще изпълнява функции, свързани с управлението на водите и защитата от вредното им въздействие, като дава възможност за вземане на своевременни решения и реакции, както от административни структури, така и от обществеността.", "date": "2019.06.27", "title": "МОСВ: Започва изграждане на нова система за управление на водите на река Искър в реално време"}
{"url": "http://www.focus-news.net/news/2019/06/27/2674575/dobrich-letniyat-detski-klub-igray-i-uchi-kam-regionalna-biblioteka-dora-gabe-veche-otvori-vrati.html", "text": "Летният детски клуб „Играй и учи” към Регионална библиотека „Дора Габе” вече отвори врати и посреща малките любопитковци. За него разказаха в предаването  „Добрич - блян вихрен, понесен над степ ековита“  на  Радио „Фокус“  ръководителите му Мира Христова и Иванка Вълчева. Клубът предлага на децата от Добрич и гостите на града, на възраст от 6 до 14 години, разнообразни занимания с много приключения в света на книгите и четенето, драматизации, куклен театър, рисуване, моделиране, забавни образователно-познавателни игри, прожекции на филми. Всеки ден включва разнообразни занимания. Деца и част от техните родители са се събрали в библиотеката за откриването на клуба. Директорът на културната институция Невяна Христова е поздравила участниците с избора да посещават библиотечните инициативи през лятото, като им е обещала интересна и незабравима лятна ваканция. Специален гост на откриването е била Савка Василева, дарител и доброволец в Летен клуб‘2018 г. По традиция клубът е отворил врати със своеобразна екскурзия във всички сектори  на библиотеката. Децата са се запознали със служителите, научили са за пътя на книгата от получаването ѝ до читателя, за библиотечните услуги, които се предлагат на потребителите, разгледали са фондовете, залите за заемане, читалните и информационния център. Новите приятели на библиотеката са разгледали също атрактивните книги в сектор „Работа с деца“ - панорамни книжки с обемни илюстрации и подвижни елементи , книжки с прозорчета, светещи и пеещи, както  и такива, които се гледат с 3D очила и специални лупи. Библиотечен специалист от сектор „Работа с деца“ е представил инициативата „Забавното четене” на сайта „Аз детето“ - как да се регистрират, как да си направят читателски дневник и как да гласуват за прочетената книга. Много от препоръчаните заглавия се намират във фонда на сектор „Работа с деца“, от където малчуганите могат да ги заемат за дома. В началото на всяка седмица по-големите деца четат на по-малките откъси от приказки, отбелязват се годишнини, правят се драматизации. В сряда е творческата работилница, когато децата изработват различни неща с естествени материали – хранилки за птици, колажи. Четвъртък е денят, когато децата гледат анимационни филми по техен избор. Клубът продължава до 22 август, всички занимания се провеждат в залите на библиотеката. Екипът е създал лятна програма, която търси баланса между учене и забавление и от 20 години поддържа тази традиция. Доказателство за интереса е фактът, че много деца посещават клуба през лятото всяка година с огромно желание.  \r\nЖулиета НИКОЛОВА", "date": "2019.06.27", "title": "Добрич: Летният детски клуб „Играй и учи” към Регионална библиотека „Дора Габе” вече отвори врати"}
{"url": "http://www.focus-news.net/news/2019/06/27/2674571/predsedatelyat-na-abv-rumen-petkov-beshe-ofitsialen-gost-na-otkrivaneto-na-parvoto-po-roda-si-izlozhenie-na-livanski-firmi-lebanese-agro-food-expo-2019.html", "text": "Председателят на ПП АБВ Румен Петков беше официален гост на откриването на първото по рода си изложение на ливански фирми в областта на земеделието и хранително-вкусовата промишленост Lebanese Agro – Food Expo 2019 в София. Това съобщиха от пресцентъра на  АБВ . В разговорите с ливанските участници в изложението Петков изрази удовлетворение от това, че усилията на ПП АБВ са дали огромен резултат и след увеличаване на стокообмена между България и Ливан от миналата година с повече от 20%. \"Това първо по рода си изложение от повече от 30 години е много сериозна инвестиция в бъдещите взаимоотношения в такъв силен и за България, и за Ливан сектор като хранителната промишленост\", подчерта Румен Петков.   \r\nНа форума са представени над 25 ливански производители и износители. Изложени са храни - натурален зехтин, ядки, различни видове маслини, тестени изделия, традиционна халва, разнообразие от подправки, плодови сиропи и сладка, както и други продукти, представящи националната ливанска кухня. На събитието се предлага и дегустация, което дава възможност на всеки посетител да се запознае с традициите и културата на Ливан. \r\nОрганизатори са Българската търговско-промишлена палата, съвместно с Ливанската търговска палата и  Ливанско-българския бизнес съвет (Lebanese-Bulgarian Business Council).", "date": "2019.06.27", "title": "Председателят на АБВ Румен Петков беше официален гост на откриването на първото по рода си изложение на ливански фирми Lebanese Agro – Food Expo 2019"}
{"url": "http://www.focus-news.net/news/2019/06/27/2674570/nyama-da-se-vavezhdat-novi-zoni-za-plateno-parkirane-v-sofiya-obzor.html", "text": "Нямаме намерение да въвеждаме нови зони за платено паркиране, нито да увеличаваме цената на услугата. Това стана ясно от думите на столичния общински съветник от ГЕРБ Зафир Зарков, след като беше приет план за устойчива градска мобилност на Столична община. В него е записано, че \"Червена зона\" ще се обособи до 6 години в идеалния център на столицата. Предлага се новата зона за паркиране да е с по-рестриктивни условия спрямо синята – максимален престой до 1 час. Червена зона трябва да обхване най-представителната част от центъра на града с най-голяма концентрация на административни, културни и обществени обекти. Приетият план обхваща периода до 2035 г. Той съдържа над 200 мерки и препоръки. Той има за цел да приведе София към градовете с устойчива градска мобилност. Поставя се приоритет на пешеходното и велосипедното придвижване и обществения транспорт. Зарков отрече информацията, че се въвеждат червени зони за платено паркиране и увеличение на цената на услугите. „Нямаме намерение нито да повишаваме цената на зоните за платено паркиране, нито да въвеждаме нови зони, нямаме намерение да увеличаваме и техния обхват“, обяви Зарков.  \r\nКметът на София Йорданка Фандъков обясни пред журналисти, че тези мерки са част от дългосрочна стратегия и трудно би могло да се прогнозира каква ще бъде цената на зоната след 15 години. „Всичко се развива динамично. Ние не знаем цената на нищо след 15 години“, посочи тя. Според мен в един стратегически план не може да се поставя въпросът за цената. „Нашата стратегия след въвеждането на синя и зелена зона е практика в по-голямата част на европейските столици. Взехме модела от Виена“, поясни тя.  \r\nФандъкова обяви, че до края на годината или в началото на следващата софиянци ще имат още два буферни паркинга по третата линия на метрото. Те ще бъдат изградени в кв. „Овча купел“ и на „Околовръстния път“. Тя допълни, че ЦГМ има още задачи за паркингите на Централна гара. „Това са важните мерки. Червена, синя, зелена зона и пари, това за мен са само подвеждания за хората нито аз, нито Столичният общински съвет имаме намерение в близко бъдеще да се увеличават цените на зоните“, обяви Фандъкова. \r\nДаяна ДЮЛГЕРОВА", "date": "2019.06.27", "title": "Няма да се въвеждат нови зони за платено паркиране в София (ОБЗОР)"}
{"url": "http://www.focus-news.net/news/2019/06/27/2674579/dobrich-za-vtora-godina-se-provezhda-turnir-po-petank-za-dvoyki-v-kavarna.html", "text": "За втора година се провежда турнир по петанк за двойки, който официално стартира в Каварна. Участват състезатели от България, Русия, Румъния, Унгария Израел и Словакия. Това съобщиха от пресцентъра на  Община Каварна . Игрищата, на които се провежда турнира, са разположени между втора и трета буна на плажа в Каварна, под нос Чиракман.  \r\nУчастниците са 40 на брой, разпределени по двойки в 20 отбора.  \r\nПетанк е френска национална игра, чиито корени са още от осемнадесети век. В България първият клуб е създаден през 1996 година. В началото на играта се тегли жребий кой отбор ще започне пръв.  \r\nДруго правило за определяне реда е, че играта започва този, който е стигнал най-близо до очертанията на терена без да го докосва. Играчът, който започва пръв, чертае кръг в началото на игрището, откъдето хвърлят всички останали.  \r\nОт него се пуска едно малко дървено топче, което се нарича кошонет (буквално прасенце). Кошонетът трябва да се хвърли на разстояние минимум 5 метра от началния кръг. Позицията може да се променя по време на играта, след като е минал редът на всички.  \r\nИграта набира все по-голяма популярност в страната ни, защото може да се играе от деца и възрастни и не изисква определена физическа подготовка“ - това обясни организаторът на турнира Емил Макаров.  \r\nПрез 2024 година Франция ще бъде домакин на Олимпийските игри и тогава петанка ще бъде включен в олимпиадата.", "date": "2019.06.27", "title": "Добрич: За втора година се провежда турнир по петанк за двойки в Каварна"}
{"url": "http://www.focus-news.net/news/2019/06/27/2674577/plovdiv-apelativniyat-sad-potvardi-reshenieto-na-okrazhniya-sad-za-ekstraditsiya-na-gratski-grazhdanin-v-rodinata-mu.html", "text": ".Апелативните магистрати прецениха, че е спазена процедурата за  изпълнение на Европейската заповед за арест издадена за издирваното лице. Това съобщиха от пресцентъра на  Съдебна палата - Пловдив . Г. Д.  е обвинен в това, че на 21.11.2018 г. в Пирея – Атика е извършил  предумишлено убийство в съучастие с друго лице, както и грабеж в съучастие със същото лице, като двамата успели да избягат, а смъртта на пострадалата З. Т. настъпила няколко часа по-късно в болница.  Според гръцкото законодателство повдигнатите обвинения срещу Г. Д. са  за тежки престъпления, за които се предвиждат наказания доживотен затвор за убийството и лишаване от свобода от 5 до 20 години за грабежа. За това на 12 юни 2019 г. гръцките власти са издали Европейска заповед за арест за Г. Д. за провеждане на наказателно преследване срещу него. Исканото лице Г. Д. живее в гр. Пловдив и е със статут на чужденец, продължително пребиваващ в България.  \r\nСпрямо обвиняемия е взета най-тежката мярка за неотклонение „задържане под стража“. Решението на Апелативния съд е окончателно.", "date": "2019.06.27", "title": "Пловдив: Апелативният съд потвърди решението на окръжния съд за екстрадиция на гръцки гражданин в родината му"}
{"url": "http://www.focus-news.net/news/2019/06/27/2674584/blagoevgrad-vazstanovka-shte-demonstrira-kak-vaorazheni-komiti-slizat-ot-planinata-za-da-obyavyat-svobodata-na-bansko-v-ramkite-festivala-za-narodno-tvorchestvo-folklorna-magiya.html", "text": "Възстановка ще демонстрира как въоръжени комити слизат от планината, за да обявят свободата на Банско, жителите на града ги посрещат с народно веселие, в рамките на второто издание на Националния фестивал за народно творчество „Фолклорна магия“. Това съобщиха от пресцентъра на  Община Банско . Самодейците към Народно читалище „Никола Вапцаров 1894“ - Банско и сдружение „Перински айдути“ ще пресъздадат историческия момент от 5 октомври 1912 г. в последния трети фестивален ден.  \r\nНа 14 юли (неделя), От 12.00 ч., на входа на Градския парк в Банско групавъоръжени мъже, облечени като комити, ще запеят „Вървеа Гоце и Яне“, тръгвайки към сцената на фестивала в Градски парк. По средата на парка групата ще спре, за да изиграе тежко хайдушко хоро, след което с изстрели ще оповестят свободата на Банско.  \r\nНа фона на тържествения звън на банските камбани, комитите ще се качат на сцената, където ги очаква цялото население - деца, майки, бащи и невести. Докато всички са в еуфория от срещата със своите близки, се рецитират комитски бански песни. \r\n„Каним всички жители на Банско да се присъединят към възстановката. Нека облекат автентичните си и красиви народни носии, които има във всяка банска къща, и да се присъединят към посрещачите на нашите комити.“, призовава директорът на фестивал „Фолклорна магия“ Виктор Касъмов. Кметът на Общината - Георги Икономов, също призовава своите съграждани да участват във възстановката на това съдбовно събитие. \r\nДемонстрацията ще бъде част от богатата тридневна програма на фестивал „Фолклорна магия“. На 12, 13 и 14 юли в Градски парк, Банско любителите на българския фолклор ще могат да се насладят на целодневен конкурс за песни, танци, свирене и обичаи, на традиционни български храни, изложения на стоки, занаяти и традиции от цялата страна. Вечерните концерти ще съберат на една сцена най-големите звезди на народната музика у нас.", "date": "2019.06.27", "title": "Благоевград: Възстановка ще демонстрира как въоръжени комити слизат от планината, за да обявят свободата на Банско, в рамките фестивала за народно творчество „Фолклорна магия“"}
{"url": "http://www.focus-news.net/news/2019/06/27/2674582/burgas-ul-dimitar-dimov-se-zatvarya-za-asfaltirane-na-1-yuli.html", "text": "Ремонтът на една от главните пътни артерии на Бургас - ул. \"Димитър Димов\", напредва и предстои асфалтиране на платното. Това съобщиха от пресцентъра на  Община Бургас . По тази причина ще бъде затворен цялостно за движение на превозни средства участъкът от кръговия пътен възел при изхода към кв. \"Сарафово\" до кръстовището с ул. \"Димитър Аврамов\" (до хотел \"Фаворит\"). Временната организация на движението ще бъде въведена от 08.00 часа на 1 юли - понеделник, до 2 юли - вторник. \r\nОбщината призовава водачите на моторни превозни средства да спазват въведените ограничения и да шофират с повишено внимание.", "date": "2019.06.27", "title": "Бургас: Ул. \"Димитър Димов\" се затваря за асфалтиране на 1 юли"}
{"url": "http://www.focus-news.net/news/2019/06/27/2674578/rtk-kosovo-kosovo-shte-kandidatstva-otnovo-za-chlenstvo-v-interpol.html", "text": "Вицепремиерът и външен министър на Косово Беджет Пацоли съобщи, че членството на Прищина отново ще е в дневния ред на общото събрание на световната полицейска организация ИНТЕРПОЛ, което през тази година ще се проведе в Чили, предава обществената  „Радио и телевизия Косово“ (RTK) . \r\n„Днес седалището на Интерпол в Лион (Франция) обсъди кандидатурата на Република Косово и реши да представи досието на Косовската полиция за гласуване на Общото събрание на Интерпол, което ще се проведе в Чили. Косовската полиция беше оценена на най-високо ниво на професионализъм и надеждност като модерна полицейска организация със съвременни стандарти. От участниците от десет държави в днешното разискване на Изпълнителния комитет за 2019 г. само три държави бяха от онези, които признават независимостта на нашата страна и почти всички участници заявиха, че кандидатурата на Косовската полиция ще бъде предадена на Общото събрание.  Затова искаме Сърбия да призове гласа на разума и да не действа с препятствията си срещу мира и сигурността. Би било примитивно и лишено от всякаква логика да възпрепятства и лобира срещу членството на Косовската полиция в международната организация Интерпол, докато от друга страна говори за мира и сигурността“, пише Пацоли. \r\nПревод и редакция:", "date": "2019.06.27", "title": "RTK (Косово): Косово ще кандидатства отново за членство в Интерпол"}
{"url": "http://www.focus-news.net/news/2019/06/27/2674583/koha-ditore-kosovo-haradinay-ne-barza-s-demarkatsiyata-na-granitsata-s-cherna-gora.html", "text": "Водещото прищинско издание  Koha Ditore  отбелязва, че премиерът Рамуш Харадинай все още не е предприел никакви действия по определянето на границите с Черна гора. \r\nДокато президентът Хашим Тачи критикува правителството, че прави нищо, за да коригира „изгубените хектари“ косовска земя, кабинетът на Харадинай не коментира закъсненията в процеса на демаркация на границата. \r\n„Честно казано, не разбирам защо косовската комисия не отговори на молбата на Черна гора да започне да коригира проблема. Какво пречи на косовския парламент да препоръча на правителството спешно да започне работата на комисията за професионален, безпристрастен и аполитичен процес на корекция на границите\", припомня изданието думите на Тачи от предходните дни. \r\nПредседателят на държавната комисия за демаркация на границите Шпейтим Булики заяви пред вестника, че очакват зелена светлина от правителството. „Ние не сме тези, които инициират или приключват дискусии. Това зависи от съответните държавни институции. Когато нашите институции проправят дипломатическия път, ние сме готови да действаме”, увери той. Тереза Герова", "date": "2019.06.27", "title": "Koha Ditore (Косово): Харадинай не бърза с демаркацията на границата с Черна гора"}
{"url": "http://www.focus-news.net/news/2019/06/27/2674588/api-agentsiyata-predostavi-palen-dostap-na-deputatite-ot-bsp-do-iskanata-tehnicheska-dokumentatsiya-za-patni-proekti-v-prodalzhenie-na-mesets-nikoy-ne-se-zainteresova-ot-tyah.html", "text": "Агенция „Пътна инфраструктура“ предостави на депутатите на БСП пълен достъп по исканата по Закона за достъп до обществена информация техническа документация за строителството на големи пътни проекти. В продължение на месец нито един от 11-те народни представители от Парламентарната група на „БСП за България“ в 44-то Народно събрание, изискали документите, не се заинтересова от подготвения пълен обем технически документи. Това съобщиха от пресцентъра на  АПИ . Припомняме, че депутатите поискаха по ЗДОИ документи за участъци от автомагистралите „Хемус“, „Струма“, „Тракия“, „Марица“, път I-1 Видин – Монтана и път II-18 Околовръстния път на София, част от които са изграждани през 80-те години на 20 век. \r\nВъз основа на чл. 27, ал 1, т.2 и т. 3 от ЗДОИ, в законоустановения срок и по график - между 30 май и 27 юни, на народните представители Корнелия Нинова, Елена Йончева, Георги Свиленски, Петър Витанов, Крум Зарков, Христо Проданов, Драгомир Стойнев, Димитър Данчев, Чавдар Велинов, Румен Георгиев и Надя Клисурска, Агенция „Пътна инфраструктура“ осигурен пълен достъп до изисканата техническа документация, свързана с проектно решение в части „геология“, „геодезия“, „пътна“ и „технологичен ремонт“, по които са изпълнявани различните видове строително-монтажни работи, включително обяснителните записки, всички количествени сметки, детайли, пътна конструкция, допълнителни ведомости и приложения; рецептите на асфалтовите смеси на различните пластове; сертификатите за вложените материали; протоколите от проведените изпитвания на материалите по време на изпълнение на строително-монтажни работи; протоколите и актовете при приемане на извършените строително-монтажни работи и т. н. \r\nОт БСП все още не са отговори и кои пътни експерти и коя независима лицензирана лаборатория възнамеряват да ангажират за инспекция на пътни участъци, каквото искане имаха преди повече от половин година.", "date": "2019.06.27", "title": "АПИ: Агенцията предостави пълен достъп на депутатите от БСП до исканата техническа документация за пътни проекти, в продължение на месец никой не се заинтересова от тях"}
{"url": "http://www.focus-news.net/news/2019/06/27/2674581/sliven-daritelska-kampaniya-za-nabirane-na-sredstva-za-postradalite-ot-navodnenieto-obyavi-obshtina-kotel.html", "text": "Дарителска кампания за набиране на средства за пострадалите от наводнението обяви Община Котел, предаде репортер на  Радио „Фокус“ - Сливен . На сайта на администрацията са посочени реквизитите на сметката, в която се събират дарения в помощ на засегнатите от преливането на река Котленска и обилните валежи.  \r\nДнес на редовно заседание на Общинския съвет е била като извънредна точка е било внесено предложение за отпускане на средства за компенсации на пострадалите. 30 000 лв ще бъдат разпределени, след като нарочната комисия направи оценка на щетите от наводненията. По-рано кметът на Котел Коста Каранашев обяви, че ще търси и помощта на държавата за ликвидация на последствията от валежите.  \r\nОчаква се извънредното положение в Община Котел да бъде отменено до края на деня.  \r\nПред миналото денонощие в Котел са били отводнени  58 жилищни сгради, котелното помещение на Районен съд Котел, Пантеонът на Георги Раковски, Историческият музей, цех за пластмаси, бензиностанция и ресторант .Временно заради замътване се забранява ползването на водата за питейни нужди.  \r\nБанковата сметка за дарения е:  \r\nIBAN: BG 71 SOMB 9130 84 15510044  \r\nBIC: SOMBBGSF \r\nКОД НА ПЛАЩАНЕ: 44 51 00  \r\nЛюдмила ЙОРГОВА", "date": "2019.06.27", "title": "Сливен: Дарителска кампания за набиране на средства за пострадалите от наводнението обяви Община Котел"}
{"url": "http://www.focus-news.net/news/2019/06/27/2674586/api-ot-1-do-5-yuli-poetapno-shte-se-ogranichava-dvizhenieto-na-motorni-prevozni-sredstva-po-pat-ii-86-asenovgrad-chepelare-poradi-pochistvane-na-padnali-kamani.html", "text": "От 1 до 5 юли, от 08.00 до 17.00 ч., поетапно ще се ограничава движението на моторни превозни средства по път II-86 Асеновград – Чепеларе поради почистване на паднали камъни под предпазната мрежа на крайпътните скатове. Това съобщиха от пресцентъра на  Агенция \"Пътна инфраструктура\"  (АПИ). Автомобилите ще се пропускат в интервали от 30 – 40 минути, веднага след отстраняване на скалната маса. \r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.06.27", "title": "АПИ: От 1 до 5 юли поетапно ще се ограничава движението на моторни превозни средства по път II-86 Асеновград – Чепеларе поради почистване на паднали камъни"}
{"url": "http://www.focus-news.net/news/2019/06/27/2674585/plovdiv-postoyanni-politseyski-priemni-shte-badat-razkriti-v-karlovskoto-selo-rozino-i-v-grad-banya.html", "text": "Постоянна полицейска приемна ще бъде разкрита в карловското село Розино. Това съобщи на редовното заседание на Общинския съвет, проведено на 27 юни, заместник-кметът Данка Зидарова-Люртова, съобщиха от пресцентъра на  Община Карлово . Люртова внесе от името на кмета д-р Емил Кабаиванов докладна записка за промени в разчета за капиталови разходи за обособяване на приемната. \"Определен е теренът, в рамките на два месеца обектът ще бъде готов\", поясни тя. Сред аргументите на вносителя на докладната, подкрепена от общинските съветници, са ескалиралото в последно време напрежение в района и необходимостта от постоянно присъствие на полицейски служители там. \r\nПо време на дебатите в залата стана ясно, че по проект на МВР полицейска приемна ще бъде разкрита през настоящата година и в град Баня. \r\nНа редовното юнско заседание бяха гласувани изменения и допълнения в Наредбата за предоставяне на средства от бюджета на община Карлово за финансиране на младежки инициативи и проекти на организации в сферата на младежките дейности. \r\nОбщинският съвет одобри предложението на кмета и възложи на дирекция „Хуманитарни дейности” услугата „Патронажна грижа” по проект „Помогни на възрастни хора и лица с увреждания чрез патронажна грижа в община Карлово” и вътрешни правила за реализиране на тази услуга. \r\nАктуализирана бе Програмата за управление и разпореждане с имоти – общинска собственост за 2019 година. \r\nПреди да започнат работа, общинските съветници почетоха с едноминутно мълчание паметта на бившия председател на ОбС и кмет на община Карлово инж. Желязко Домусчиев, починал внезапно преди 15 години.", "date": "2019.06.27", "title": "Пловдив: Постоянни полицейски приемни ще бъдат разкрити в карловското село Розино и в град Баня"}
{"url": "http://www.focus-news.net/news/2019/06/27/2674587/sport-donski-se-klasira-za-14-finalite-vav-frantsiya.html", "text": "Българинът Александър Донски се класира за четвъртфиналите на турнира по тенис на червени кортове в Монтобан (Франция) с награден фонд 25 хиляди долара. Квалификантът надделя във втория кръг над представителя на домакините Максим Аму с 6:3, 6:4 за 91 минути. За място на полуфиналите Донски ще срещне Жул Окала от Франция.", "date": "2019.06.27", "title": "Спорт: Донски се класира за 1/4-финалите във Франция"}
{"url": "http://www.focus-news.net/news/2019/06/27/2674589/varna-posledno-pokolenie-aparatura-za-fyuzhan-biopsiya-pri-rak-na-prostatata-raboti-v-umbal-sv-marina.html", "text": "Клиниката по урология в УМБАЛ „Св. Марина“ във Варна вече разполага с нова, модерна и сигурна система за прецизна диагностика на карцинома на простатата – фюжън биопсия. Това съобщиха от  Медицински университет - Варна . Апаратът е от най-новото поколение система за трансректална фюжън биопсия, при която изображението от ядрено-магнитния резонанс на пациента се наслага върху живото изображение от ехографа. При този метод се  локализира с точност мястото за биопсия на пациента при лезии на простатата. Интервенцията е бърза и щадяща за пациента и изключително прецизна за лекаря. \r\n„Новата апаратура е златният стандарт в момента в Европа и в света. Точно това целим – таргетна биопсия, при която да вземем точната лезия и прицелно да знаем мястото. Апаратурата е изключително важна за рискови пациенти, при които има показания и предишни негативни биопсии. Именно от биопсията зависи какво лечение ще предприемем, за да е ефективно.“ Това обясни доц. д-р Деян Анакиевски, ръководител на клиниката по урология във варненската университетска болница „Св. Марина“. \r\nНовата апаратура се използва и за лапароскопски процедури, при които лезията е разположена вътре в бъбречния паренхима. „Откриваме лезиите интраоперативно, най-често при карцином на бъбреците, когато правим парциални резекции“, казва доц. Анакиевски.  \r\nПървите интервенции с апаратурата за фюжън биопсия, която е осигурена от МУ-Варна, вече са направени успешно в УМБАЛ „Св. Марина“.", "date": "2019.06.27", "title": "Варна: Последно поколение апаратура за фюжън биопсия при рак на простатата работи в УМБАЛ „Св. Марина“"}
{"url": "http://www.focus-news.net/news/2019/06/27/2674580/sofiya-si-vrashta-chetiri-imota-v-borisovata-gradina-obzor.html", "text": "На редовно заседание Столичният общински съвет прие решение за отнемане на управлението на имоти – общинска собственост, нахождащи се в парк „Борисова градина“ от Софийски имоти“ ЕАД. Става дума за връщане на четири имота на общината - заведението „Кривите огледала“, детски кът „Водно каналче“, „Велописта“ и „Трите дансинга“. В някои от терените в момента се намира и ресторантът „Веселото село“, „Маймунарника“ и автокъща „Капитоля“, за които са заведени дела и спечелени на първа инстанция от Столична община. \r\nПреди дни стана ясно, че кметът на София Йорданка Фандъкова връща за преразглеждане изготвеният от арх. Атанас Ковачев устройствен план на Борисовата градина. Тогава тя обясни, че преди да бъде приет планът трябва да бъде широко обсъден. Основно за изготвянето на плана се следи да не се допуска ново строителство на сгради в парка, позволява се намесата в резерватната част да е само за реставрационни или консервационни дейности. Предвидено е с механизмите на плана да се прецизира така, че да бъде решен проблемът със съществуващите обекти - частна собственост в полза на общественото им ползване.  \r\nПред журналисти кметът на София Йорданка Фандъкова заяви, че вече е възложила на зам.-кмета Ралица Стоянова да работи за създаването на сериозен правен анализ за всички казуси в Борисовата градина. Той трябва да представи и решения, за да не бъдат натоварени софиянци с десетки милиони лева. „Радвам се, че всички общински съветници осъзнаха, че за да защитим обществения интерес е важно да има устройствен план, който да не позволи никакви планове на частните собственици и съсобственици да се случват, да има вратичка затова“, поясни тя. Фандъкова увери, че чрез устройствения план Борисовата градина ще бъде защитена.  \r\nГлавният архитект на Столична община Здравко Здравков припомни, че на по време на обществените обсъждания на плана са постъпили около 400 възражения от граждани. Той заяви, че всички ще бъдат разгледани на експертен съвет.  \r\nСпоред председателя на БСП-София Калоян Паргов софиянци се нуждаят от това да бъде спряно всякакво строителство и издаване на разрешителни за строеж до момента, в който не се намери баланс между частния и обществен интерес. По думите му общият устройствен план на столицата трябва да бъде преразгледан. Той каза още, че последните години в София основно проблемите са свързани с качеството на живот. Паргов припомни и позицията на БСП-София за последните 10 години. „Трябва пълно картографиране на всички имоти, които са в рамките на капитала. Всички имоти, които имат публично правна стойност трябва да бъдат извадени и върнати на Столична община“, поясни той. „Имотите, за които има спорове и дела да бъдат оставени на „Софийски имоти“ ЕАД за да се реши спорът“, отбеляза Паргов. \r\nДаяна ДЮЛГЕРОВА", "date": "2019.06.27", "title": "София си връща четири имота в Борисовата градина (ОБЗОР)"}
{"url": "http://www.focus-news.net/news/2019/06/27/2674596/veliko-tarnovo-svishtov-praznuva-142-godini-svoboda.html", "text": "Свищов празнува 142 години Свобода. Празникът на града започна по традиция в храм „Света Троица“, където в 10.00 часа бе отслужен благодарствен молебен за здравето на военнослужещите и благополучието на България, съобщиха от пресцентъра на  Общината . Архиерейският наместник отец Руслан Личев говори за така жадуваната и изстрадана свобода на българския народ, която трябва да ценим и която не ни е дарувана, а е извоювана. „Свобода, която ние всеки ден трябва да приучваме и да ценим в себе си. Свобода, която ни дава ангажимент към това, което успяваме да придобием и да оставим на този свят. За всички нас е важно да оставим следа на свободата след себе си“, каза той, след което благослови жителите на Свищов. \r\nПрограмата продължи на Братската могила в м. „Паметниците”, където свещениците от Свищовска духовна околия отслужиха заупокойна панихида за загиналите в Руско-турската война. Гости на събитието бяха консулът на Генералното консулство на Руската Федерация в Русе Андрей Громов, заместник-областните управители на област Велико Търново инж. Детелина Борисова и Ивета Кабакчиева, ректорът на СА „Димитър А. Ценов“ доц. д-р Иван Марчевски, Борислав Борисов – началник отдел „Статистика“ в гр. Велико Търново, инж. Емануил Манолов – кмет на община Павликени, председатели на общински съвети, кметове на кметства и общини. \r\nПразнични слова произнесоха кметът на Свищов Генчо Генчев и консулът на Генералното консулство на Руската Федерация в Русе Андрей Громов, които подчертаха значимостта на изхода от битката на 27 юни 1877 година за свободата на цяла България. Н. Пр. Андрей Громов благодари на кмета на Свищов за съхраняване на паметта за историческите събития и историческите паметници. Той каза още: „Аз съм запознат с вашите планове за реконструкция на това прекрасно място, съвместно с Министерството на културата. Това е голям и важен проект, за което ви желая много успехи в това дело. Надявам се, че след неговото приключване град Свищов ще привлича още повече туристи от различни страни и най-вече от Русия. Тези хора ще могат отблизо да се запознаят с историята на освобождението на България.“. \r\nПоздравителни адреси по повод празника бяха изпратени от Н. Пр. Йон Гълеа – посланик на Румъния в Република България, народният представител от 44-то Народно събрание д-р Станислава Стоянова, Народните представители от ПП ГЕРБ в Великотърновски избирателен район, инж. Даниел Панов – председател на управителния съвет на Националното сдружение на общините в Република България (НСОРБ), Силвия Георгиева  – изпълнителен директор на НСОРБ, д.и.н. Янка Такева – председател на СБУ, Петър Горльовски – председател на Държавна агенция за метрологичен и технически надзор, Димитрий Котов – кмет на град Железногорск, Русия, кметове на кметства и общини в България. \r\nПрограмата завърши с церемония по поднасяне на венци и цветя в памет на загиналите при Свищов за освобождението и независимостта на България, а участие в нея взеха деца от детска градина „Радост“, които с изключителен патриотизъм рецитираха и пяха песни за славната история на България и любовта към Родината. \r\nПразникът на Свищов продължава от 20.00 ч. на пл. „Алеко“, където ще се състои едно театрално-музикално представление посветено на Освобождението на Свищов. Концерт под надслов „Възрождение“ на Симфониета-Враца и Трио „Тенорите“ ще накара всички присъстващи да се замислят за Родината, Историята, Живота и Любовта…", "date": "2019.06.27", "title": "Велико Търново: Свищов празнува 142 години Свобода"}
{"url": "http://www.focus-news.net/news/2019/06/27/2674591/komisar-mariya-gabriel-v-plovdiv-tsifrovizatsiyata-e-uslovie-za-po-konkurentna-evropeyska-ikonomika.html", "text": "Когато говорим за съвременната икономика, на преден план излиза цифровизацията като условие за повишаване на конкурентоспособността на нашите предприятия, за по-добър жизнен стандарт, за нови икономически модели. Нито един сектор днес не може да върви напред без технологиите – те са от земеделието до производството, от образованието до здравните услуги. Длъжни сме обаче да не изпускаме от контрол тази трансформация, за да сме сигурни, че човекът ще остане в центъра и ще сме способни да предвидим възможните нежелани ефекти. Това заяви българският еврокомисар за цифровата икономика и общество Мария Габриел по време на второто издание на Пловдивския икономически форум. Тя очерта и целта да продължи премахването на пречките пред цифровизацията, но при спазване на основните европейски ценности като недискриминацията, неприкосновеността, достойнството и справедливостта. \r\nБългарският еврокомисар наблегна, че благодарение на цифровия единен пазар вече няма такси за роуминг, блокирането на географски принцип бе премахнато, а неличните данни могат да се движат свободно. „Има обаче много предизвикателства по пътя към цифровото бъдеще. Само част от европейските компании са цифровизирани. През 2017 г. 25% от големите предприятия в ЕС и не повече от 10% от малките и средните предприятия са използвали анализ на голям обем от данни. Затова предложих нова програма „Цифрова Европа“ с бюджет 9,2 милиарда евро, която да подкрепя и цифровата трансформация на предприятията. Тя ще инвестира в цифрови иновационни хъбове, нови технологии като суперкомпютрите и изкуствения интелект, цифрови умения, киберсигурност. Трябва да има иновационен хъб във всеки един от 273-те региона на ЕС, за да бъде всяка компания на една ръка разстояние от него. Такава е моята амбиция“, заяви Мария Габриел.   \r\nКомисарят обърна специално внимание на цифровите умения като ключов елемент за успешна цифрова трансформация. За да се даде възможност на повече млади хора да придобият високи цифрови умения, вече една година се изпълнява схемата за трансграничен стаж „Цифрова възможност“. Предложението на Мария Габриел е тя да продължи и в следващия програмен период. Според нея, с развитието на нововъзникващи технологии като изкуствения интелект все по-осезаемо се усеща липсата на достатъчен брой специалисти с високи цифрови умения. По отношение на изкуствения интелект, комисарят прикани всички, които работят по темата, да се включат в тестовата фаза на етичните насоки, чието начало тя постави вчера. „Трябва да съберем колкото може повече опит, така че насоките да могат да бъдат подобрени допълнително през следващата година. Длъжни сме да развием своята политика така, че да позволим на Европа да бъде конкурентоспособна в областта на изкуствения интелект, като в същото време спазваме нашите основни ценности“, заяви Мария Габриел. \r\nТя подчерта и доброто позициониране на България в развитието на цифрова екосистема. Страната има традиции в информационните технологии и електрониката и е дом на около 10 000 компании в ИКТ сектора. Седем от всеки десет изнасят стоки и услуги. Оборотът на сектора е нараснал с 300% през последните седем години и сега е достигнал до 2,5 милиарда евро. България държи водеща позиция в по отношение на сертифицирани професионалисти в информационните технологии – трето място в Европа и десето в света. „През изминалата година имаше над 600 събития, организирани по време на Европейската седмица на програмирането, в редица от които участвах. Включиха се повече от 30 хиляди души в цялата страна. България беше избрана да бъде дом за един от осемте суперкомпютри в Европа от световен клас. Суперкомпютърът в София ще бъде най-мощният в Източна Европа и един от 50 най-мощни в света. Това показва потенциала на България да бъде в предните редици при оформянето и прилагането на европейската цифрова политика“, добави Мария Габриел. \r\nТя привлече вниманието върху новите програми „Цифрова Европа“ и „Хоризонт Европа“, насърчавайки участниците да използват възможностите, които те им предоставят.  Те предвиждат инвестиции в изкуствен интелект и роботика, интернет от ново поколение, суперкомпютри, анализ на големи обеми от данни, като основната им цел е върховите цифрови технологии да бъдат достъпни за всички. \r\nОтдел \"Преса и медии\" \r\nПредставителство на ЕК в България", "date": "2019.06.27", "title": "Комисар Мария Габриел в Пловдив: Цифровизацията е условие за по-конкурентна европейска икономика"}
{"url": "http://www.focus-news.net/news/2019/06/27/2674590/tsvetelina-petkova-ima-seriozen-spad-na-smartnite-sluchai-v-sledstvie-na-upotreba-na-narkotitsi-no-izpolzvaneto-im-se-uvelichava.html", "text": "Има сериозен спад на смъртните случаи в следствие на употребата на наркотици, но използването им се увеличава. Това каза директорът на Превантивно-информационния център по проблемите с наркоманиите Цветелина Петкова в интервю за  Агенция „Фокус“  по повод Международния ден за борба с наркоманиите и нелегалния трафик на дрога. „На фона на общото увеличение при употребата на наркотици, според данните на Националния статистически институт, за 2017 година смъртните случаи, които са регистрирани в страната ни са 18. Като сравнение, мога да посоча, че през 2007 година те са били около 52, а 2008 година дори 74. Това показва, че има сериозен спад на смъртните случаи, на фона на растящата употреба“, заяви Цветелина Петкова. Тя посочи, че в България над 300 хил. са тези, които не просто експериментират, а употребяват наркотични вещества. „Тези, които са опитвали веднъж в живота или са експериментирали са над 500 хил. Тази статистика е за възрастта от 15 до 64 години. Хората от 15-до 34-годишна възраст, които са употребявали веднъж в живота си са около 40-60 хил. души“, каза директорът на Превантивно-информационния център по проблемите с наркоманиите. По думите ѝ в тази възрастова категория се забелязва още, че в последните няколко години, нараства употребата на така наречените „дизайнерски дроги“. Тя се е увеличила с 1,1%, като превес в тази статистика имат мъжете, спрямо жените. Петкова посочи, че 15-16 години е възрастта, на която са повечето хора, които употребяват наркотични вещества за първи път. „Разбира се има и единици, които са дори под 13-годшина възраст. Около 1,7% от учениците над 13 години употребяват канабис. Това е доста травмираща статистика“, отбеляза Петкова.  \r\nПо думите ѝ много от младите хора посочват в анонимна анкета, че една от основните причина да посегнат към наркотиците, е любопитството. „Както казах, те обичат да експериментират и това личи и в анкетите. За тях е интересно да опитат нещо ново и непознато. Това е в 11% от случаите“, изтъкна Петкова. Като втора най-често посочвана причина тя посочи желанието на младите хора да изпитат някакъв временен ефект на удоволствие. „Тази причина са посочили 4% от младите хора. Като друга причина е посочено и приемането в дадена група. 3% от тях са изтъкнали това, като аргумент. Нашата роля е да се създаде едно пространство, където младите хора наистина да могат да намерят себе си. Именно за това им предлагаме това да стане чрез изкуството. Ние сме съпричастни към тази кауза и смятаме, че младият човек трябва да бъде устойчив в средата си, за да има по-малък риск от употреба на психоактивни вещества. Именно чрез алтернативите той получава тази подкрепа, която би могъл да намери“, каза още тя.  \r\nИрина ИВАНОВА  Пълния текст на интервюто четете в „Мнение”", "date": "2019.06.27", "title": "Цветелина Петкова: Има сериозен спад на смъртните случаи в следствие на употреба на наркотици, но използването им се увеличава"}
{"url": "http://www.focus-news.net/news/2019/06/27/2674592/radoslav-peev-vitosha-ski-liftovite-saorazheniya-na-vitosha-shte-rabotyat-za-parvi-pat-tova-lyato.html", "text": "Лифтовите съоръжения на Витоша ще работят за първи път това лято. Това каза в интервю за   Агенция „Фокус“  председателят на „Витоша ски“ Радослав Пеев по повод експлоатацията на лифтовете „Витошко лале 1“ и „Витошко лале 2“ през летния сезон. „Надяваме се, че времето ще позволи до средата на месец ноември да работят тези лифтове и да извозят всички желаещи, които искат да посетят високата част на планината“, поясни той. „Искам да подчертая, че ние не възобновяваме, а откакто „Витоша ски“ е собственик на тези съоръжения за първи път това нещо се случва. През годините при предишния собственик са правени опити, но нямаме информация защо не е продължила тази практика“, коментира той. „Ние се надяваме да продължим дълги години, докато ги подменим тези лифтове, да успяваме лятото да ги въвеждаме в експлоатация“, добави Пеев. Председателят на „Витоша ски“, обясни, че туристите могат да се прикачват на междинна станция и така да отидат до подножието на връх „Голям резен“. „До 30 минути биха могли да стигнат до „Черни връх“, поясни той. „Витоша“ ски предлага и различни билети за използване на съоръженията. „Атрактивната цена е 25 лв. за комбиниран билет, тоест може да ползвате кабинковия лифт плюс двата лифта „Витошко лале 1“ и „Витошко лале 2“ за отиване и връщане“, обясни той. „Също така предлагаме отстъпки за семейства с едно дете. Имаме друга цена и за семейства с две деца и с повече от две“, добави Пеев.   \r\nЗа колоездачи също има отстъпки. Те могат да си купуват билет на същата цена като туристите. „Въвели сме лифт карта, която струва 30 лв. и биха могли да ползват и двата лифта „Витошко лале 1“ и „Витошко лале 2“ през целия ден на тази стойност“, поясни още председателят на дружеството.  \r\nКабинковите лифтове работят от 9.00 до 17.30 часа. От 9.00 до 16.30 работят съоръженията „Витошко лале 1“ и „Витошко лале 2“.  Пълния текст на интервюто четете по-късно в „Мнение”  \r\nДаяна ДЮЛГЕРОВА", "date": "2019.06.27", "title": "Радослав Пеев, „Витоша ски“: Лифтовите съоръжения на Витоша ще работят за първи път това лято"}
{"url": "http://www.focus-news.net/news/2019/06/27/2674595/vitseprezidentat-iliyana-yotova-bez-zapadnite-balkani-es-ne-mozhe-da-bade-svetoven-lider.html", "text": "Мястото на страните от Западните Балкани е в Европейския съюз. Погледнете европейската карта и ще констатирате: без тясно сътрудничество със Западните Балкани Европа на може да бъде световен лидер в политическо и икономическо отношение, в сигурността. Тази категорична позиция заяви вицепрезидентът Илияна Йотова в черногорската столица Подгорица на международна конференция „Геополитика в Западните Балкани: поглед от региона“, съобщиха от  прессекретариата на държавния глава . Вицепрезидентът направи основното изказване на форума, в който участваха представители на черногорски институции и на дипломатическия корпус, както и множество експерти от България и страните от Балканския регион. „Следващите месеци са решаващи. Темата за разширяването не трябва да слиза от дневния ред на ЕС, трябва да бъде приоритет в следващите 5 години“, заяви Илияна Йотова и допълни, че ресор на следващия български еврокомисар трябва да е разширяването.  \r\nВицепрезидентът изтъкна важната роля на България за европейското бъдеще на Западните Балкани. „Години наред за европейската дипломация Балканите бяха мъртво пространство. По време на председателството на Съвета на ЕС България наложи темата за присъединяването на Западните Балкани в общата външнополитическа стратегия на Общността. Като естествен лобист за европейската им интеграция България постави убедително в европейския дневен ред интересите на тези страни“, посочи Илияна Йотова.  \r\nВицепрезидентът подчерта, че без срещата в София ЕС – Западни Балкани нямаше да бъдат възможни последвалите политически и държавни формати, двустранни преговори и споразумения. „Срещата в София направи реални двустранните споразумения като Договора за добросъседство между България и Северна Македония и Договора от Преспа между Северна Македония и Гърция, които отвориха пътя към ЕС и НАТО“, заяви Илияна Йотова.  \r\nСпоред вицепрезидента Европа не е била готова за тази среща заради липсата на политическо решение и на консенсус за разширяването на ЕС. „Тази липса е част от голямата криза на европейския проект, от дефицита на варианти за неговото развитие“, подчерта Илияна Йотова и посочи основните проблеми на ЕС – от начина на функциониране на институциите, през вземането на решения, до конкретното съдържание на политиките. Вицепрезидентът изрази мнение, че промените в ЕС трябва да преминават през убедителна визия за разширяването.  \r\nИлияна Йотова посочи, че страните от Западните Балкани трябва да решават своите проблеми не заради брюкселската администрация, която ги отбелязва в докладите си, а заради „собствените си общества, заради стандартите на собствения си живот“. „Тогава те ще бъдат разбрани от гражданите, които ще бъдат съюзници на правителствата за тяхното постигане“, категорична е вицепрезидентът.  \r\nИлияна Йотова заяви, че в усилията си за присъединяване към ЕС страните от Западните Балкани не са сами. „Много държави, включително и България, искат да помагат със своя опит. Ролята на дипломатите е огромна“, подчерта вицепрезидентът и добави: В лицето на българския посланик Меглена Плугчиева имате голям съюзник, от чийто експертен опит много може да почерпите.  \r\nСигурността и демографската криза са едни от най-големите предизвикателства пред Западните Балкани според Илияна Йотова. Вицепрезидентът предложи създаването на постоянно действащ форум за сигурност на Балканите, който ще направи по-силен гласа на тези страни при формирането на работещи европейски политики, особено в областта на миграцията. Вицепрезидентът Йотова подчерта голямата роля на държавите от Западните Балкани и при овладяването на миграционната криза, затова тези политики трябва да се правят заедно с тях.  \r\n„Успешното присъединяване към ЕС би ограничило до голяма степен „износа“ на икономически активни хора към другите държави членки“, посочи Илияна Йотова.  \r\nСпоред вицепрезидента не съществува дилемата икономическо партньорство със Западните Балкани или политическо разширяване. Илияна Йотова е категорична, че Берлинският процес не може да замени бъдещето реално членство в ЕС. Икономическата интеграция и свързаността на Балканите са само първи етап в процеса на присъединяване. „Този етап може да е само временен – без държавите от Западните Балкани години наред да останат в преддверието на ЕС. Ако не са налице срокове за реално членство, това би създало усещането за държави „втора ръка“ и би увеличило евроскептицизма. Европейската политика за Западните Балкани трябва да бъде предвидима, а не да следва стъпките на тангото“, заяви вицепрезидентът.  \r\nИлияна Йотова подчерта, че Балканите винаги са били върху тлееща жарава – заради геополитически интереси и заради собствената си специфика. „Тежи сянката на „тихата война“ – за идентичност, за „свои и чужди“, за подялбата на национални герои, за подялбата на история. Затова постигнатото трябва да се пази, много лесно е да се подпали националистическият огън“, изтъкна вицепрезидентът.  \r\nВицепрезидентът Йотова е категорична: На Балканите няма място за прекрояване на граници, достатъчно сме изпатили. Има място за премахване на граници, за свободното движение на хора, за развитие, за сътрудничество и общи проекти. Няма да допуснем нов Берлински конгрес за подялба на територии и разделение. Искаме конкретни резултати от Берлинския процес по пътя към присъединяването.  \r\nИлияна Йотова посочи, че България трябва да бъде участник в Берлинския процес като сериозен двигател на евроинтеграцията на страните от Западните Балкани.  \r\nПосещението на вицепрезидента в Черна гора продължава утре със срещи с президента Мило Джуканович, с министър-председателя Душко Маркович и външния министър Сърджан Дарманович.  \r\nВъв водената от Илияна Йотова делегация е и посланик Боби Бобев, представлявал българската държава в Албания и Косово и специалист по балканската тематика. Посланик Бобев е и член на Съвета за работа с българите в чужбина към вицепрезидента.", "date": "2019.06.27", "title": "Вицепрезидентът Илияна Йотова: Без Западните Балкани ЕС не може да бъде световен лидер"}
{"url": "http://www.focus-news.net/news/2019/06/27/2674593/tass-v-nato-prodalzhavat-da-se-nadyavat-na-progres-po-temata-za-s-400-sled-sreshtata-mezhdu-tramp-i-erdogan-v-osaka.html", "text": "НАТО се надява на прогрес по темата за доставянето на зенитно-ракетните системи С-400 на Анкара след срещата между президентите на Турция и САЩ Реджеп Таийп Ердоган и Доналд Тръмп на форума на Г-20 в японския град Осака. Това заяви в четвъртък генералният секретар на Северноатлантическия алианс Йенс Столтенберг след края на заседанието на министрите на отбраната от страните-членки на НАТО в Брюксел, предава  TАСС . \r\n„Приветствам диалога между Турция и САЩ, който се проведе и на това заседание и ще продължи на предстоящата среща между Тръмп и Ердоган в Осака. Надявам се, че ще има напредък по въпроса“, заяви той. \r\nПревод и редакция:", "date": "2019.06.27", "title": "ТАСС: В НАТО продължават да се надяват на прогрес по темата за С-400 след срещата между Тръмп и Ердоган в Осака"}
{"url": "http://www.focus-news.net/news/2019/06/27/2674597/ombudsmanat-maya-manolova-organizira-diskusiya-za-mashinnoto-glasuvane-na-28-yuni.html", "text": "Омбудсманът Мая Манолова организира дискусия на тема „Как да бъде успешно машинното гласуване на местни избори 2019?“,  от 12.00 часа на 28 юни 2019 г. в институцията – ул. „Георг Вашингтон“ № 22. Това съобщиха от пресцентъра на  Омбудсмана на Република България . \r\nФорумът е провокиран от анализите на Централната избирателна комисия (ЦИК) и на Обществения съвет към ЦИК за проведените европейски избори и констатираните проблеми и несъвършенства при организацията на машинното гласуване на 26 май 2019 г.  Идеята на омбудсмана е да се дискутират причините за проблемите и тяхното възникване, както и да се начертаят конкретни мерки за преодоляването им чрез своевременно мобилизиране на всички отговорни институции, натоварени с организационно-техническата подготовка за следващите местни избори през октомври.  \r\nВъв вторник Манолова предупреди, че има подозрение за започването на кампания за премахване на машинното гласуване, в която се включват организатори на изборите, различни експерти, свързани с Централната избирателна комисия. \r\nПоканени на форума са всички заинтересовани – президентът на Република България, ЦИК, Общественият съвет към ЦИК, народните представители от парламентарната комисия по правни въпроси към НС, представители от отговорните институции – вицепремиерът Томислав Дончев, министрите на вътрешните работи и на регионалното развитие и благоустройството, Главна дирекция „Гражданска регистрация и административно обслужване“, Националното сдружение на общините в Република България, „Информационно обслужване“ АД, Асоциация „Прозрачност без граници“, Движение „България на гражданите“, Институт за развитие на публичната среда, „Сиела норма“ АД, експертите, които са сертифицирали машините, представители на академичната общност, наблюдатели, граждани, анализирали резултатите от изборите и др.", "date": "2019.06.27", "title": "Омбудсманът Мая Манолова организира дискусия за машинното гласуване на 28 юни"}
{"url": "http://www.focus-news.net/news/2019/06/27/2674603/ek-prouchvane-na-evrobarometar-za-neobosnovanoto-blokirane-na-geografski-printsip.html", "text": "Едва няколко месеца след началото на прилагането на регламента относно блокирането на географски принцип, 50 % от гражданите на ЕС са като цяло запознати с мерките за прекратяване на неоправданата дискриминация от страна на търговците, според публикуваното днес ново проучване на Евробарометър. Необходими са обаче още усилия за осигуряване на по-широко познаване на конкретните цифрови права, залегнали в правото на ЕС, тъй като едва 29 % от анкетираните знаят кои права се отнасят конкретно до самите тях, съобщава  Представителството на ЕК в България . \r\nКомисарят по въпросите на цифровата икономика и цифровото общество Мария Габриел заяви: „Новите правила за прекратяване на необоснованото блокиране на географски принцип са в услуга както на потребителите, така и на търговците, тъй като предлагат по-справедлив достъп до продукти и услуги в рамките на единния пазар на ЕС. Дружествата, които продължават да ограничават достъпа на потребителите просто извършват нарушение. Комисията ще продължи да наблюдава ситуацията, за да гарантира спазването на правилата.“ \r\nПроучването на Евробарометър е част от текущата оценка на Комисията на нуждите на потребителите и реалностите на пазара в отраслите, в които правилата относно блокирането на географски принцип понастоящем не се прилагат или се прилагат само частично. Тази оценка ще бъде включена в планирания за март 2020 г. първи преглед на правилата, който ще проучи дали е необходимо да се разшири обхватът на регламента. Така например проучването ясно показва, че аудио-визуалното и другото електронно предоставяно съдържание, защитено с авторско право, като например стриймингът и свалянето на музикални файлове, електронните книги и игрите, е сред най-търсеното на трансграничен принцип съдържание от страна на потребителите. Настоящите правила не се прилагат спрямо този вид съдържание, но е вероятно в близко бъдеще съзаконодателите в ЕС да му обърнат специално внимание.", "date": "2019.06.27", "title": "ЕК: Проучване на Евробарометър за необоснованото блокиране на географски принцип"}
{"url": "http://www.focus-news.net/news/2019/06/27/2674604/ministar-desislava-taneva-shte-uchastva-v-zaklyuchitelna-konferentsiya-na-nsorb.html", "text": "Утре, 28 юни 2019 г. (петък), министърът на земеделието, храните и горите Десислава Танева ще вземе участие в заключителна конференция на Националното сдружение на общините в Република България (НСОРБ) за мандат 2015 – 2019 г. Това съобщиха от пресцентъра на  МЗХГ . Панелът, в който министър Танева ще участва, започва в 9.30 часа. Събитието ще се проведе в зала „Рила“ на хотел „Рила“, к.к. Боровец.", "date": "2019.06.27", "title": "Министър Десислава Танева ще участва в заключителна конференция на НСОРБ"}
{"url": "http://www.focus-news.net/news/2019/06/27/2674602/radoslav-peev-vitosha-ski-apeliram-vsichki-turisti-da-spazvat-ukazaniyata-zashtoto-planinata-krie-svoite-opasnosti.html", "text": "Апелирам всички туристи да спазват указанията, защото планината крие своите опасности. Това каза за в интервю за   Агенция „Фокус“  председателят на „Витоша ски“ Радослав Пеев по повод експлоатацията на лифтовете „Витошко лале 1“ и „Витошко лале 2“ през летния сезон. Попитан дали софиянци проявяват интерес към летния планински туризъм, той отговори: „За съжаление първият уикенд не бе добър за нас, тъй като имахме технически проблем с  „Витошко лале 2“. От изминалия уикенд до момента имаме добри резултати“.  \r\nПредседателят на дружеството посъветва всички туристи да спазват указанията на Планинска спасителна служба и указанията на техния персонал. „Колкото и да бъде приятна планината, тя крие своите опасности. Апелирам всички да използват маркираните пътеки и маршрути и да не изхвърлят боклук в планината“, добави той. „Всичко, което са носили в раниците си, биха могли да го свалят. Не вярвам, че ще има никакъв проблем да не оставят боклуци горе в планината“, поясни Пеев.   \r\nРадослав Пеев съобщи, че не разполага с информация дали планината ще бъде достъпна за влизане с автомобили през лятото. „Тези ограничения се въвеждат от Столична община. Трябва да се обърнете към тях за тази информация“, каза още той.  \r\nТова лято кабинковите лифтове ще работят от 9.00 до 17.30 часа, а от 9.00 до 16.30 часа съоръженията „Витошко лале 1“ и „Витошко лале 2“.  \r\nДаяна ДЮЛГЕРОВА", "date": "2019.06.27", "title": "Радослав Пеев, „Витоша ски“: Апелирам всички туристи да спазват указанията, защото планината крие своите опасности"}
{"url": "http://www.focus-news.net/news/2019/06/27/2674600/zamestnik-ministarat-na-zemedelieto-hranite-i-gorite-d-r-yanko-ivanov-uchastva-v-spetsializiranoto-izlozhenie-lebanese-agro-food-expo-2019.html", "text": "Заместник-министърът на земеделието, храните и горите д-р Янко Иванов участва в специализираното изложение „Lebanese Agro – Food Expo 2019“. Той обяви, че през 2018 г., търговията между България и Ливан е била на стойност 175 млн. щ.д., което бележи увеличение от над 20%. Това съобщиха от пресцентъра на  министерството . Обменът на селскостопански стоки между двете страни през същата 2018 г. възлиза на 43,5 млн. щ. д. Водещите селскостопански продукти в българския износ за ливанския пазар са сирена, цигари, царевица и пшеница. \r\nИзложението се провежда от днес до 29 юни в изложбената зала на ЦУМ в София. Участие в него взимат производители и износители на ливанска продукция в областта на земеделието и хранително-вкусовата промишленост. \r\n„Като мост между Изтока и Запада, Ливан предлага достъп на българските фирми до останалите арабски страни. За това свидетелства и участието на български компании на изложението за хранителни стоки, оборудване за хотели, ресторанти и други заведения, ХоРеКа в началото на април 2019 г. в Бейрут, както и успешните смесени бизнес форуми и семинари в София и Бейрут през последните три години, фокусирани върху възможностите за бизнес инвестиции в България. Те спомогнаха за насърчаване на търговските и инвестиционните контакти между двете страни”. Това заяви заместник-министърът на земеделието, храните и горите д-р Янко Иванов при откриването на изложението. \r\n„Убеден съм, че този форум ще даде силен тласък за задълбочаване на двустранните търговско-икономически отношения и се радвам, че София е негов домакин. Това е първото по рода си изложение в България с участието на ливански фирми от сектора на земеделието и хранително-вкусовата промишленост. Вярвам, че мероприятието ще пожъне голям успех и ще се превърне в традиция. Между двете страни има добър, интензивен и продуктивен диалог и това е най-добрата предпоставка за развитие на успешен бизнес”, допълни още зам.-министърът. Той посочи, че земеделието е традиционен и важен отрасъл за икономиката и на двете страни и България, и Ливан трябва да продължат доброто си сътрудничество в тази сфера.  \r\nИзложението дава възможност българският потребител да се докосне пряко до ливанския вкус, традиции и култура, а българският бизнес - да се срещне с представители на ливански фирми и да обсъдят многобройните перспективи за партньорство. Д-р Иванов припомни, че ливанските инвестиции в България са доказали своята ефективност във  времето и има създадена основа за активизиране на бизнес отношенията като резултат от създаденото взаимно доверие както между български и ливански компании, така и между търговско-промишлените и земеделски палати на двете страни.", "date": "2019.06.27", "title": "Заместник-министърът на земеделието, храните и горите д-р Янко Иванов участва в специализираното изложение „Lebanese Agro – Food Expo 2019“"}
{"url": "http://www.focus-news.net/news/2019/06/27/2674598/liderat-na-turskite-natsionalisti-gartsiya-si-igrae-s-oganya-tarpenieto-ni-svarshva.html", "text": "Девлет Бахчели, лидерът на Партията на националистическото действие, която е в съюз с Партията на справедливостта и развитието, предупреди в сряда, че Атина „си играе с огъня“, след като гръцкият премиер Алексис Ципрас заяви, че отношенията между Анкара и Европейския съюз ще се влошат сериозно, ако Турция „наруши международното право и суверенните права на Гърция и Кипър“, пише електронното издание на вестник  Kathimerini . \r\n„Нашето търпение свършва. Гърция си играе с огъня“, цитира думите на Бахчели турската държавна „Анадолска агенция“. \r\n„Гръцкото правителство трябва да знае, че някакви пирати в Егейско море и Средиземноморието не могат да ни блокират. Ципрас трябва да се откаже от заплахите (срещу Турция) и да си припомни историята“, заяви лидерът на турските националисти на среща на парламентарната група на партията в Анкара. \r\nОсвен това той повтори позицията на президента Реджеп Таийп Ердоган за придобиването на руски системи за противовъздушна отбрана от Турция. По думите на Бахчели, „независимо дали на САЩ им харесва или не, покупката на С-400 е екзистенциален въпрос“. \r\nПревод и редакция:", "date": "2019.06.27", "title": "Лидерът на турските националисти: Гърция си играе с огъня, търпението ни свършва"}
{"url": "http://www.focus-news.net/news/2019/06/27/2674605/georgi-pazderov-rzi-burgas-saglasno-protokolite-ot-izvarshenite-izsledvaniya-na-vodata-v-zonite-za-kapane-do-tozi-moment-e-vidno-che-te-otgovaryat-na-kategoriya-vodi-s-otlichno-kachestvo.html", "text": "Съгласно указание за планиране дейността за 2019 г. и одобрен план, Регионална здравна инспекция (РЗИ) – Бургас извършва мониторинг на качеството на водите за къпане в утвърдените зони за къпане, съгласно предварително изготвен график. Проби морски води се вземат от 48 зони за къпане на период не по-голям от 14 дни, т.е., минимум два пъти в месеца. Според Европейското законодателство класификацията на водите за къпане Бургаски регион за 2018 г. има 30 зони за къпане с отлично и 18 - с добро качество. Това каза за  Радио „Фокус“ – Бургас  д-р Георги Паздеров, директор на РЗИ – Бургас. По думите му през сезон 2019 г. до момента са взети 120 проби морска вода от всичките 48 зони за къпане. „Съгласно протоколите от извършените изследвания на водата в зоните за къпане до този момент е видно, че същите отговарят на категория „води с отлично качество“, посочи д-р Паздеров и добави, че от проведения до момента мониторинг се вижда, че водите за къпане в 48-те зони за къпане, прилежащи към регистрираните 84 плажа в областта, съответстват на изискванията на Наредба № 5 от 30 май 2008 г. за управление на качеството на водите за къпане (ДВ бр.53/2008г.) и Директива 2006/7/ЕО – няма добри и лоши проби. \r\nДеница ДИМИТРОВА", "date": "2019.06.27", "title": "Георги Паздеров, РЗИ-Бургас: Съгласно протоколите от извършените изследвания на водата в зоните за къпане до този момент е видно, че те отговарят на категория „води с отлично качество“"}
{"url": "http://www.focus-news.net/news/2019/06/27/2674608/stara-zagora-otbori-ot-vsichki-oblasti-na-stranata-vzeha-uchastie-v-natsionalniya-etap-na-hv-uchenichesko-sastezanie-zashtita-pri-bedstviya-pozhari-i-izvanredni-situatsii.html", "text": "Отбори от всички 28 области на България се събраха в Стара Загора, за участие в Националния етап на ХVІІ-то ученическо състезание \"Защита при бедствия, пожари и извънредни ситуации” – 2019. Това съобщиха от пресцентъра на  Община Стара Загора . Организатори на проявата са Главна дирекция „Пожарна безопасност и защита на населението” – МВР и Министерство на образованието и науката, в партньорство с Община Стара Загора и Български червен кръст – Стара Загора. \r\nПредвождани от мажоретен състав на Центъра за подкрепа за личностно развитие отборите се строиха на площада пред общината. На официалното откриване присъстваха Иванка Сотирова, зам.-кмет на Община Стара Загора, Татяна Димитрова, началник на Регионално управление на образованието, комисар Стоян Колев, директор на Регионална дирекция „Пожарна безопасност и защита на населението“, Пенка Чавдарова, началник отдел „Образование“ в Община Стара Загора . \r\n„Днес ще се състезавате и ще покажете какви умения имате за защита при бедствия, пожари и аварии. Напоследък времето ни изненадва и трябва да имаме готовност да се противопоставим на стихиите. Затова за Вас обучението е много важно. Пожелавам на всички добро присъствие и участие, и нека най-добрият спечели. Почувствайте се уверени в уменията си, създайте нови приятелства“, пожела Иванка Сотирова. \r\n„Това, че сте тук, означава, че вече сте победители, защото сте най-добрите от всяка област. Нека най-добрият победи“, каза Татяна Димитрова, която даде началото на състезанието. \r\nВ първия кръг, който се проведе вчера следобед, участниците трябваше да отговорят на  въпроси от специален тест за реакция при земетресение, наводнение, силен вятър, гръмотевична буря, радиоактивно и химическо замърсяване.  \r\nВъв втория кръг бяха проверени практическите им умения, знания, бързина и съобразителност чрез състезателни игри. Той се проведе в парк „Пети октомври“. Отборите последователно преминаха през четири учебни центъра. В първия „Защита при бедствия“ участниците демонстрираха умения за реакция при земетресение и наводнения. Във втория „Защита при промишлени аварии и радиационно замърсяване“ показаха как се работи с противогаз, умения за херметизиране на прозорци, врати и отдушници, защита на продукти от радиоактивно замърсяване. В третия учебен център „Първа помощ“  учениците оказаха първа помощ и подготвиха за транспортиране пострадал, в четвъртия учебен център „Противопожарна защита“ демонстрираха уменията за противодействие при пожари. \r\nСпециално жури, ръководено от инспектор Джина Асенова и членове гл. инспектор Стефан Стефанов и инспектор Владимир Николов, оценяваше представянето. \r\nСлед оспорвана надпревара първото място заслужи отборът на област Видин от Математическа гимназия „Екзарх Антим“ град Видин. Втори, само с половин точка разлика, се класираха участниците от област Кърджали - Основно училище „Отец Паисий“ с. Жълтуша. Третото място, също с половин точка разлика, спечели отборът на домакините от област Стара Загора – ученици от Шесто основно училище „Свети Никола“ Стара Загора. Наградите връчи областният управител Гергана Микова. \r\nСпециалната награда на БЧК Стара Загора за най-добре представил се отбор в първа долекарска помощ отиде при учениците от ПМГ „Атанас Радев“ град Ямбол. \r\nВсички отбори получиха сертификати за участие. С грамоти бяха наградени Регионалната дирекция „Пожарна безопасност и защита на населението“ и Български червен кръст – Стара Загора.", "date": "2019.06.27", "title": "Стара Загора: Отбори от всички области на страната взеха участие в Националния етап на ХVІІ ученическо състезание \"Защита при бедствия, пожари и извънредни ситуации”"}
{"url": "http://www.focus-news.net/news/2019/06/27/2674609/aktsenti-v-sutreshniya-blok-dobro-utro-balgariya-po-radio-fokus-na-28-yuni.html", "text": "Бъдещето на местното самоуправление за предстоящите 10 години дискутира Националното сдружение на общините в Република България (НСОРБ). Събитието започна днес и ще продължи до събота, а заключителната конференция ще обобщи мандат 2015 – 2019 година. Кои теми попадат под вниманието на сдружението ще научим от зам.-председателя на НСОРБ и кмет на Димитровград Иво Димов. Здравният министър Кирил Ананиев анонсира идея за преструктуриране на болници от Северозападна България, заради невъзможността някои от тях да получат достатъчно финансиране. Това беше и поводът от БСП да поискат изслужване на министъра с основния въпрос - как ще бъде обезпечена медицинската помощ в тези райони. За пропуските в предложението и правилния път за родните болнични заведения коментираме с народния представител на ПГ на „БСП за България“ и зам.-председател на Комисията по здравеопазване в НС доц. Георги Йорданов. С настъпването на все по-горещите летни дни ще попитаме директора на Столичния зоопарк арх. Добромир Бориславов как се справят обитателите с жегите. И още - фестивалът „Hills of Rock“ ще се проведе за трета поредна година в Пловдив. Повече за програмата и организацията на фестивала ще ни разкаже колегата Тони Михайлов от Радио „Фокус“ – Пловдив в минутите след 9 часа. Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.06.27", "title": "Акценти в сутрешния блок „Добро утро, България“ по Радио „Фокус“ на 28 юни"}
{"url": "http://www.focus-news.net/news/2019/06/27/2674594/georgi-mitsov-hotelier-investitorite-zhelaeshti-da-se-pritezhavat-otkriti-noshtni-zavedeniya-bi-sledvalo-da-investirat-v-spetsialni-sistemi-za-shumozaglushavane.html", "text": "Инвеститорите, желаещи да притежават открити нощни заведения, би следвало да инвестират в специални системи за шумозаглушаване. Това каза за  Радио „Фокус“ – Бургас  хотелиерът Георги Мицов по повод въведените промени в Закона за защита от шума. Според него в тази насока би могъл да бъде последван световният пример, който сочи, че вече са създадени много технически решения и изработки за шумозаглушаване. „Има специални прегради, изработени на база на винил, които намаляват шума. Освен това има и специални озвучителни системи с отрицателен звук, които се поставят около заведенията и по този начин убиват шума, който излиза навън“, отбеляза Мицов. Според него Законът за защита от шума в крайна сметка въвежда така необходимите регулации в бизнеса. „Това е един необходим закон, защото, разглеждайки индустрията „туризъм“ в цялостта ѝ, би следвало тя да бъде в баланс, т.е. за всяка една група туристи да бъдат осигурени подходящите условия за развлечение и почивка. Няма такова понятие в света като туристическа дестинация със сериозен нощен шум. Всички заведения, свързани с нощен шум, се изграждат в зони, където да работят без да смущават местните жители и туристите“, отбеляза хотелиерът.  \r\nСпоред него Законът за защита от шума ще изиграе ролята на спусък, който рано или късно ще доведе до това, нещата да се случват съобразно световеноприетите норми и стандарти. „Никъде по света няма открита дискотека в центъра на туристически град. Някъде някой позволил ли си е да шуми след 23.30 в туристическо място? Да вземем за пример гръцките туристически градчета. Ако там има лятна открита таверна, то тя е изнесена на 1-2 км от града. Инвеститорът се е постарал – организирал е транспорт и необходимата охрана. Така се прави в света, редно е да се случи и в България“, посочи още Мицов. Той смята, че разгарът на миналия летен сезон не е било подходящото време за прилагане на Закона за защита от шума. „Приемайки един закон, трябва да се даде срок за това до колко време да бъдат приведени в норма изискванията му и след това се определят органи, които да следят за правилното му прилагане. По този начин до 1-2 години хаосът ще приключи. Няма нищо страшно. След първоначални шок, настъпва мислене по темата и взимане на разумни и адекватни решения, така че този закон е едно добро“, каза още Мицов. \r\nМария ПОПЧЕВА", "date": "2019.06.27", "title": "Георги Мицов, хотелиер: Инвеститорите, желаещи да се притежават открити нощни заведения, би следвало да инвестират в специални системи за шумозаглушаване"}
{"url": "http://www.focus-news.net/news/2019/06/27/2674607/kyustendil-mihaela-krumova-shte-rakovodi-obshtinskiya-savet-do-kraya-na-mandata-mu.html", "text": "Михаела Крумова ще ръководи Общинския съвет в Кюстендил до края на мандата му. Това бе решено по време на сесия на Общинския съвет, предаде репортер на  Радио „Фокус” – Кюстендил . Съгласно действащия Правилник за дейността на Общинския съвет и неговото взаимодействие с общинска администрация, председателят на местния парламент се избира на всеки шест месеца. За тази цел по време на заседанието на Общински съвет беше определена комисия, която да проведе тайното гласуване. В рамките на процедурата по номинации беше издигната кандидатурата само на настоящия председател – Михаела Крумова. След проведения таен вот стана ясно, че в избора са участвали 30 общински съветници. В подкрепа на кандидатурата гласуваха 23 общински съветници. Това е седмият пореден мандат на Михаела Крумова като председател на Общински съвет – Кюстендил. \r\nВенцеслав ИЛЧЕВ", "date": "2019.06.27", "title": "Кюстендил: Михаела Крумова ще ръководи Общинския съвет до края на мандата му"}
{"url": "http://www.focus-news.net/news/2019/06/27/2674601/spetsializiraniyat-nakazatelen-sad-otstrani-ot-dlazhnost-glavniya-sekretar-na-dabch-krasimir-tomov.html", "text": "Днес, 27 юни 2019 г. Специализираният наказателен съд отстрани от длъжност главния секретар на Държавната агенция за българите в чужбина Красимир Томов. Това съобщиха от пресцентъра на  Апелативната специализирана прокуратура . Искането за отстраняване бе внесено от Специализираната прокуратура, след като мярката за неотклонение на Томов бе смекчена на „Парична гаранция“ в размер на 10 000 лева. Специализираният наказателен съд прие изцяло доводите на обвинението за това, че заеманата от него длъжност позволява той да въздейства на служители в агенцията (които са и свидетели по досъдебното производство), както и да заличава доказателства. \r\nКрасимир Томов е обвинен като участник в организирана престъпна група, ръководена от председателя на ДАБЧ Петър Харалампиев, в която са участвали и други лица, и която е била създадена с цел издаване на удостоверения за български произход на чужденци срещу подкупи. \r\nВ банкова касета, до която достъп е имал единствено Томов, бяха намерени и иззети пари в различни валути, равняващи се на близо 600 000 лева.", "date": "2019.06.27", "title": "Специализираният наказателен съд отстрани от длъжност главния секретар на ДАБЧ Красимир Томов"}
{"url": "http://www.focus-news.net/news/2019/06/27/2674611/paskal-piperkov-organizator-okolo-15-dushi-sa-zayavili-uchastie-za-tseliya-marshrut-na-initsiativata-svetiyat-pat-parviya-natsionalen-peshehoden-poklonnicheski-pohod-v-balgariya.html", "text": "Около 15 души са заявили участие за целия маршрут на инициативата „Светият път“ – първия национален пешеходен поклоннически поход, който ще се проведе в България. Това съобщи пред журналисти в старата столица единият от организаторите Паскал Пиперков, предаде репортер на  Радио „Фокус“  – Велико Търново . Той подчерта, че начинанието е благословено от Светия синод, което е голямо признание за инициаторите и всички участници.  \r\n„Благодаря на Бога за това, че се намериха поддръжници на идеята. Това до някъде ме обнадеждава, че тя не е само моя, а е нещо благословено и можем да я определим като добро дело. Надяваме се през следващите години този маршрут да се оформи по нужните правила, да се маркират пътеките, да се опише в пътеводител и всеки, който иска да го преминава, да го прави когато има възможност“, допълни още Пиперков. Той уточни, че постоянната група, която ще премине по целия път от Велико Търново до Рилския манастир, ще е от около 30 души, като повечето от тях ще се присъединяват само за определена част от тура. Походът тръгва на 1-ви юли и ще пристигне в края на месеца. Дължината на маршрута е общо около 570 км, а средно на ден ще се върви между 10 и 30 км. Местата за нощуване са много разнообразни – хижи, хотели, частни домове.  \r\n„Ще преминем през над 70 селища, 4 епархии, 19 общини и 9 административни области“, поясни още организаторът и благодари за подкрепата на всички институции, тъй като инициативата няма генерален спонсор. \r\nЛуиза ТРАНЧЕВА", "date": "2019.06.27", "title": "Паскал Пиперков, организатор: Около 15 души са заявили участие за целия маршрут на инициативата „Светият път“ – първия национален пешеходен поклоннически поход в България"}
{"url": "http://www.focus-news.net/news/2019/06/27/2674610/sport-grigor-dimitrov-shte-igrae-na-demo-turnir-v-petak-sledobed.html", "text": "Най-добрият български тенисист Григор Димитров ще изиграе двубоя си на демонстративния турнир на трева The Boodles срещу Филип Краинович в петък около 16:30 часа наше време. Организаторите все още не са обявили пълната програма за деня на кортовете в “Стоук парк” в Бъкингамшир, което е на около 40 км от Лондон. Следващият турнир на Димитров е „Уимбълдън“, който започва на 1 юли.", "date": "2019.06.27", "title": "Спорт: Григор Димитров ще играе на демо турнир в петък следобед"}
{"url": "http://www.focus-news.net/news/2019/06/27/2674612/glaven-inspektor-ivaylo-ivanov-patna-politsiya-po-vreme-na-aktsiya-na-teritoriyata-na-oblast-pleven-sa-sastaveni-100-akta-na-vodachi-za-shofirane-bez-predpazni-kolani.html", "text": "По време на специализираната акция за контрол на скоростта и правоспособността от 14 до 18 юни  на територията на област Плевен бяха проверени 1109 превозни средства и 1285 лица. Това каза за  Радио „Фокус“  главен инспектор Ивайло Иванов, началник сектор „Пътна полиция“ - Плевен. „От извършените проверки се установяват 100 съставени акта на водачи за шофиране без предпазни колани. От тях са установени 17 неправоспособни водачи, трима, управлявали след употреба на алкохол, един, управлявал след употреба на наркотици“, каза гл. инсп. Ивайло Иванов. „24 водачи са управлявали с превишена скорост. От статистиката е видно, че водачите отново управляват след извършване на нарушения“, каза още гл. инсп. Ивайло Иванов.  \r\nВиолета КРЪСТЕВА", "date": "2019.06.27", "title": "Главен инспектор Ивайло Иванов, „Пътна полиция“: По време на акция на територията на област Плевен са съставени 100 акта на водачи за шофиране без предпазни колани"}
{"url": "http://www.focus-news.net/news/2019/06/27/2674613/kyustendil-503-000-leva-shte-badat-prenasocheni-za-asfaltirane-na-ulitsi-v-grada.html", "text": "503 000 лева ще бъдат пренасочени за асфалтиране на улици в Кюстендил. Това стана ясно по време на заседанието на Общинския съвет в града, предаде репортер на  Радио „Фокус” – Кюстендил . Съветниците гласуваха предложение на кмета на Община Кюстендил Петър Паунов за компенсирано намаление на капиталовите разходи от целевата субсидия за 2019 година и увеличение на текущите разходи по стойности и обекти. В списъка с улиците за ремонт са включени 56, намиращи се в различни жилищни квартали, включително и централната градска част.  \r\n„Към момента има избран изпълнител, работи се адекватно. Тези средства ще бъдат инвестирани в градската мрежа, ако освободим ресурс – влизаме и в малките населени места”, каза кметът на Кюстендил Петър Паунов. Списъкът включва улиците, които според експертна комисия са належащи за ремонт, защото текущото им състояние повишава опасността от пътни произшествия. От края на зимния сезон до момента е направен детайлен анализ на състоянието на уличната мрежа и необходимостта от ремонтни дейности по настилката, за уличната мрежа в цялата община, включително и селата. Необходимите средства са повече от 10 млн. лева. \r\nВенцеслав ИЛЧЕВ", "date": "2019.06.27", "title": "Кюстендил: 503 000 лева ще бъдат пренасочени за асфалтиране на улици в града"}
{"url": "http://www.focus-news.net/news/2019/06/27/2674614/konstitutsionniyat-sad-v-prishtina-pregovaryashtiyat-ekip-v-dialoga-sas-sarbiya-e-v-protivorechie-s-konstitutsiyata.html", "text": "Конституционният съд на Косово констатира, че създадената с оспорвания закон държавна делегация за диалога със Сърбия не е предвидена в Конституцията и не е предвидена във формата на управление и разделяне на властта, предава обществената  „Радио и телевизия Косово“ (RTK) . \r\nКато такава, държавната делегация не може да участва във взаимодействието между разделянето, контрола и баланса на властите и не може да се намесва във формата на управление, а именно структурата на разделяне на властта, както е определено в член 4 от Конституцията. \r\n“Съдът също така констатира, че прехвърлянето на правомощията на конституционните институции към „специалния механизъм”, установен в оспорвания закон, е намеса в упражняването на компетенциите на конституционните институции, предвидени в Конституцията. Прехвърлянето на компетенции към „специалния механизъм“ представлява намеса под формата на управление, разделяне на властта и не е в съответствие с демократичните ценности и върховенството на закона, както е посочено в член 7 от Конституцията, тъй като предоставя на държавната делегация функции, които не отговарят на конституционните норми. \r\nСъдът също така констатира, че конституционните норми изрично предвиждат задължение за компетентните институции по отношение на упражняването на конституционни правомощия в областта на външната политика. Правомощията за диалог с трета страна не могат да се прехвърлят на държавната делегация като „специален механизъм“ чрез по-нисък правен акт като оспорвания закон. \r\nОсвен това Съдът установи, че Асамблеята на Република Косово е длъжна да наблюдава външната политика в рамките на конституционните правомощия, предвидени в параграф 12 от член 65 от Конституцията. Съдът също така подчертава, че чл. 93, ал. 1 от Конституцията определя компетенциите на правителството да “предлага и осъществява вътрешната и външната политика на страната”, а чл. 94, ал. 1 и 9 предвиждат, че министър-председателят като ръководител на правителството „представлява и ръководи правителството” и „се консултира с президента за изпълнението на външната политика на страната”. \r\nЗатова Съдът заключи, че представителството в областта на външната политика е задължение на конституционните институции на Република Косово. Тази компетентност е определена от Конституцията и означава, на първо място, че всички преговори или други действия, свързани със сключването на международни споразумения от името на Република Косово, трябва да бъдат в рамките на конституционните задължения на институциите на Република Косово. Съдът също така заключи, че компетентността за постигане на международни споразумения не може да бъде прехвърляна или трансферирана от конституционните институции към „специален механизъм“, както е предвидено в оспорвания закон“, се подчертава в решението на Конституционния съд. Агенция „Фокус“ припомня , че във връзка с появилата се идеята на президента на Косово Хашим Тачи и сръбския му колега Александър Вучич за „корекция на границите“ между Косово и Сърбия, правителството на премиера Рамуш Харадинай, което е категорично против размяна на територии, инициира приемането на закон и съставянето на правителствена делегация, която да контролира действията на държавния глава в диалога Белград-Прищина. \r\nПревод и редакция:", "date": "2019.06.27", "title": "Конституционният съд в Прищина: Преговарящият екип в диалога със Сърбия е в противоречие с Конституцията"}
{"url": "http://www.focus-news.net/news/2019/06/27/2674619/sliven-vremenno-e-ogranicheno-za-dvizhenieto-na-mps-po-patya-beronovo-gradets-v-uchastaka-ot-selo-sadovo-do-selo-gradets.html", "text": "Пътните настилки в Сливенска област са сухи и нормално проходими, съобщиха от  Областно пътно управление . Трафикът е интензивен, но без задръствания. Няма въведени ограничения  по  пътищата. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно е въведено ограничение на движението на МПС по път ІІІ-7006 Бероново – Градец в участъка от с. Садово до с. Градец от км 9+645 до км 13+042. Ограничено е движението на МПС над 12 тона на мостово съоръжение на км 10+868, поради намалена носимоспособност.  \r\n Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срокът на двата ремонта  е до 30 юни.", "date": "2019.06.27", "title": "Сливен: Временно е ограничено за движението на МПС по пътя Бероново – Градец в участъка от село Садово до село Градец"}
{"url": "http://www.focus-news.net/news/2019/06/27/2674616/plovdiv-nad-200-detsa-shte-uchastvat-v-lyatnata-akademiya-sharena-vakantsiya-v-asenovgrad.html", "text": "Общо 212 деца ще участват в лятната академия „Шарена ваканция” в Асеновград. Това съобщиха за  Радио „Фокус“ – Пловдив  от Общината. На 21 юни бе крайният срок за записване в безплатната лятна академия, организирана от Община Асеновград, Местната комисия за борба срещу противообществените прояви на малолетните и непълнолетните, Градска библиотека „Паисий Хилендарски” и спортен клуб „Тритон Екстрийм”. От 1 юли всички записали се деца ще имат възможността да се занимават с плуване, колоездене и разнообразни дейности в Градската библиотека. Участниците са разпределени по групи и е изготвен график на включените дейности в лятната академия. \r\nНай-голям е интересът към плуването. Там децата са в 6 групи, като са общо 191. \r\nЗа „Ваканция в библиотеката“ са се записали общо 98 деца, а за колоездене – 32. \r\n„Шарена ваканция” е насочена към деца от 7 до 13 години и е с продължителност до 30 август. \r\nТони МИХАЙЛОВ", "date": "2019.06.27", "title": "Пловдив: Над 200 деца ще участват в лятната академия „Шарена ваканция” в Асеновград"}
{"url": "http://www.focus-news.net/news/2019/06/27/2674617/veliko-tarnovo-raboti-se-po-obnovyavane-pochistvane-i-ozelenyavane-na-parka-v-selo-oresh.html", "text": "Работи се по обновяване, почистване и озеленяване на парка в село Ореш. В дейностите, които стартираха през миналата седмица, се включиха представители на Кметството, Народно читалище „Филип Станиславов  – 1903“, децата от детска градина „Зорница“ и служители на общинската администрация, съобщиха за  Радио „Фокус“ – Велико Търново  от Общината и уточниха, че проектът „Обновяване, почистване и озеленяване на парк в село Ореш, община Свищов“ се финансиран по програма „Чиста околна среда“ на Министерството на околната среда и водите и Предприятието за управление на дейностите по опазване на околната среда (ПУДООС). Общата стойност на дейностите е в размер на 9 982 лева. Те са насочени към повишаване на екологичната култура, опазване на околната среда и загрижеността към мястото, в което живеем. Това ще се постигне чрез реализиране на мерки, допринасящи за осигуряването на по-здравословна, красива жизнена среда и обновяването на облика на съществуваща паркова територия. Предвидено е и почистване, засаждане на паркова растителност и цветя, закупуване и монтиране на беседка, детско съоръжение, ударопоглъщаща каучукова настилка, кошчета за разделно събиране на отпадъци и ремонтиране съществуващи люлки и пейки. По този начин ще се допринесе за създаване и възстановяване на зони за отдих и игри в парка като бъдат изградени приветливи места за отдих, отмора и игри, както за възрастни, така за млади хора и деца. \r\nСлед като предварително бе извършено почистване на парка – санитарна сеч, отстраняване на растителни и битови отпадъци, стартираха и дейностите по залесяване с дървета и храсти. Доброволци се включиха в изкопаване на дупки, торене, засаждане и поливане. \r\nПрез следващия месец предстоят и купуване и монтиране на беседка, пейки и кошчета за отпадъци, комбинирано детско съоръжение и засаждане на останалите дървета и храсти. Продължителността на проекта е 6 месеца. \r\nЛуиза ТРАНЧЕВА", "date": "2019.06.27", "title": "Велико Търново: Работи се по обновяване, почистване и озеленяване на парка в село Ореш"}
{"url": "http://www.focus-news.net/news/2019/06/27/2674620/georgi-ignatov-obshtina-ruse-zapochva-rehabilitatsiyata-na-bul-lipnik-v-grada.html", "text": "Започва рехабилитацията на бул. „Липник“ в град Русе. Това каза за предаването „Екологичен резонанс“ на  Радио „Фокус“  Георги Игнатов, директор на дирекция „Екология и транспорт“ към Община Русе. Той обясни, че в петък предстои да бъде направена първа копка. „Ще бъде решен един от проблемите, а именно увеличаване дебита на отводнителните шахти. Другият проблем е при бул. „3-ти март“, където имаме проект също за неговата рехабилитация. Работим усилено, за да не се стига до проблеми, които сега се случват, но не бива да се повтарят. Виждате, че метеорологичната обстановка се усложнява – през лятото обилни дъждове, а през зимата обилни снеговалежи и застудяване“, коментира Игнатов. Той коментира и пораженията от поройните валежи от началото на седмицата. „Имахме четири паднали дървета в различни участъци на територията на град Русе. Своевременно беше взето отношение от екипите на противопожарна и аварийна безопасност и дърветата бяха отстранени. Имахме пътни участъци, които бяха наводнени. Това беше участък от бул. „Липник“ под жп прелеза, ул. „Чипровци“, бул. „3-ти март“, отделни пътни участъци от бул. „България“ бяха с наноси от кал и малки камъчета, но ангажираните фирми, с които работим и имаме договор за поддръжка, увеличиха дебита на отводняването, а след това почистиха и шахтите“, коментира Георги Игнатов. Той каза още, че на терен, по време на усложнената обстановка в града, са били сформирани три групи за реагиране. \r\nЙоланда ПЕЛОВА", "date": "2019.06.27", "title": "Георги Игнатов, Община Русе: Започва рехабилитацията на бул. „Липник“ в града"}
{"url": "http://www.focus-news.net/news/2019/06/27/2674618/pregled-na-mezhdunarodnite-novini-do-18-chasa-agentsiya-fokus.html", "text": "САЩ не искат война с Иран, но са готови да изпратят свои кораби за защита на плавателните съдове в Ормузкия пролив. Това заяви в четвъртък изпълняващият длъжността министър на отбраната на САЩ Марк Еспер след края на срещата на военните министри от НАТО в Брюксел, предава  ТАСС . \r\n„САЩ не искат война с Иран. Но имаме намерение да предприемем мерки за обезпечаване на сигурността в Ормузкия пролив от въвеждане на мониторинг на ситуацията от въздуха до изпращане на кораби за ескортиране на плавателните съдове“, заяви той. \r\n***  Конституционният съд на Косово констатира, че създадената с оспорвания закон държавна делегация за диалога със Сърбия не е предвидена в Конституцията и не е предвидена във формата на управление и разделяне на властта, предава обществената  „Радио и телевизия Косово“ (RTK) . \r\nКато такава, държавната делегация не може да участва във взаимодействието между разделянето, контрола и баланса на властите и не може да се намесва във формата на управление, а именно структурата на разделяне на властта, както е определено в член 4 от Конституцията. \r\n“Съдът също така констатира, че прехвърлянето на правомощията на конституционните институции към „специалния механизъм”, установен в оспорвания закон, е намеса в упражняването на компетенциите на конституционните институции, предвидени в Конституцията. Прехвърлянето на компетенции към „специалния механизъм“ представлява намеса под формата на управление, разделяне на властта и не е в съответствие с демократичните ценности и върховенството на закона, както е посочено в член 7 от Конституцията, тъй като предоставя на държавната делегация функции, които не отговарят на конституционните норми. \r\nСъдът също така констатира, че конституционните норми изрично предвиждат задължение за компетентните институции по отношение на упражняването на конституционни правомощия в областта на външната политика. Правомощията за диалог с трета страна не могат да се прехвърлят на държавната делегация като „специален механизъм“ чрез по-нисък правен акт като оспорвания закон. \r\nОсвен това Съдът установи, че Асамблеята на Република Косово е длъжна да наблюдава външната политика в рамките на конституционните правомощия, предвидени в параграф 12 от член 65 от Конституцията. Съдът също така подчертава, че чл. 93, ал. 1 от Конституцията определя компетенциите на правителството да “предлага и осъществява вътрешната и външната политика на страната”, а чл. 94, ал. 1 и 9 предвиждат, че министър-председателят като ръководител на правителството „представлява и ръководи правителството” и „се консултира с президента за изпълнението на външната политика на страната”. \r\nЗатова Съдът заключи, че представителството в областта на външната политика е задължение на конституционните институции на Република Косово. Тази компетентност е определена от Конституцията и означава, на първо място, че всички преговори или други действия, свързани със сключването на международни споразумения от името на Република Косово, трябва да бъдат в рамките на конституционните задължения на институциите на Република Косово. Съдът също така заключи, че компетентността за постигане на международни споразумения не може да бъде прехвърляна или трансферирана от конституционните институции към „специален механизъм“, както е предвидено в оспорвания закон“, се подчертава в решението на Конституционния съд. Агенция „Фокус“ припомня , че във връзка с появилата се идеята на президента на Косово Хашим Тачи и сръбския му колега Александър Вучич за „корекция на границите“ между Косово и Сърбия, правителството на премиера Рамуш Харадинай, което е категорично против размяна на територии, инициира приемането на закон и съставянето на правителствена делегация, която да контролира действията на държавния глава в диалога Белград-Прищина. \r\n***  НАТО се надява на прогрес по темата за доставянето на зенитно-ракетните системи С-400 на Анкара след срещата между президентите на Турция и САЩ Реджеп Таийп Ердоган и Доналд Тръмп на форума на Г-20 в японския град Осака. Това заяви в четвъртък генералният секретар на Северноатлантическия алианс Йенс Столтенберг след края на заседанието на министрите на отбраната от страните-членки на НАТО в Брюксел, предава  TАСС . \r\n„Приветствам диалога между Турция и САЩ, който се проведе и на това заседание и ще продължи на предстоящата среща между Тръмп и Ердоган в Осака. Надявам се, че ще има напредък по въпроса“, заяви той. \r\n***  Вицепремиерът и външен министър на Косово Беджет Пацоли съобщи, че членството на Прищина отново ще е в дневния ред на общото събрание на световната полицейска организация ИНТЕРПОЛ, което през тази година ще се проведе в Чили, предава обществената  „Радио и телевизия Косово“ (RTK) . \r\n„Днес седалището на Интерпол в Лион (Франция) обсъди кандидатурата на Република Косово и реши да представи досието на Косовската полиция за гласуване на Общото събрание на Интерпол, което ще се проведе в Чили. Косовската полиция беше оценена на най-високо ниво на професионализъм и надеждност като модерна полицейска организация със съвременни стандарти. От участниците от десет държави в днешното разискване на Изпълнителния комитет за 2019 г. само три държави бяха от онези, които признават независимостта на нашата страна и почти всички участници заявиха, че кандидатурата на Косовската полиция ще бъде предадена на Общото събрание.  Затова искаме Сърбия да призове гласа на разума и да не действа с препятствията си срещу мира и сигурността. Би било примитивно и лишено от всякаква логика да възпрепятства и лобира срещу членството на Косовската полиция в международната организация Интерпол, докато от друга страна говори за мира и сигурността“, пише Пацоли. \r\n***  Полицейски служител е загинал вследствие от раните, получени при самоубийствената атака на една от централните улици в стария град на тунизийската столица, предава  AFP . \r\nПри нападението, насочено срещу полицейски автомобил, пострада още един полицай и трима цивилни, поясниха от Министерството на вътрешните работи на северноафриканската страна.  \r\n„Един от двамата полицаи, ранени в самоубийствената атака тази сутрин, е починал\", поясни говорителят на ведомството Софиене Зааг. \r\nВторо самоубийствено нападение бе извършено в тунизийската столица малко по-късно, като при него са пострадали четирима членове на Националната гвардия на северноафриканската страна.  \r\n„В 11:00 ч. (1000 GMT) един човек се взриви пред задната врата\" на базата на гвардията, ранявайки четирима служители по сигурността, поясни за агенцията говорителят на МВР. \r\n***  Кипър протестира пред ООН заради турските нарушения на въздушното пространство на острова, на международните правила за въздушното движение и незаконното използване на затворени пристанища и летища, съобщава електронното издание на гръцкия вестник  Kathimerini . \r\nВ писмо до генералния секретар на ООН, Антонио Гутереш, посланикът на Кипър при ООН Поли Йоану прилага четири документа с подробности за нарушенията, извършени от Турция през март и април 2019 г. \r\nЙоану казва, че постоянната политика за нарушаване на международното право и на международните правила и разпоредби е постоянна заплаха за международния мир и сигурност, има отрицателно въздействие върху регионалната стабилност, застрашава сигурността на международната гражданска авиация, създава трудности за въздушния трафик над Кипър и предотвратява създаване на благоприятна среда за придвижване напред на кипърския мирен процес. \r\nТя също така заяви, че Турция продължава систематично да възпрепятства спокойното движение на граждански и военни самолети в района за полетната информация на Никозия чрез радиоповиквания. \r\nВ писмото също се посочва още, че турските търговски въздухоплавателни средства системно използват летище на острова, което продължава да работи незаконно след затварянето на всички пристанища на влизане в райони, в които Кипър не упражнява ефективен контрол. \r\nДействията на Турция „очевидно са насочени към подкопаване на суверенитета на Кипър, консолидиране на съществуващото де факто разделение и повишаване на статута на отцепилата се северна част на острова чрез претендиране за предполагаемо въздушно пространство над окупираната територия на Републиката”, категорична е Йоану.  \r\nОсвен това тя призова Турция и турските киприоти да допринесат за възобновяване на мирния процес. \r\n***  Второто самоубийствено нападение е извършено в тунизийската столица, предава  AFP , като допълва, че при него са пострадали четирима членове на Националната гвардия на северноафриканската страна.  \r\n„В 11:00 ч. (1000 GMT) един човек се взриви пред задната врата\" на базата на гвардията, ранявайки четирима служители по сигурността, поясни за агенцията говорителят на Министерството на вътрешните работи Софиене Зааг. \r\nПо-рано цивилен и няколко полицейски служители бяха ранени при самоубийствена атака в столицата на Тунис. Нападението, насочено срещу представители на органите на реда, бе извършено на една от главните улици в стария град на тунизийската столица.  \r\n***  Правителството на Косово, водено от министър-председателя Рамуш Харадинай, може да падне от власт през есента и страната да отиде на предсрочни парламентарни избори, съобщава електронното издание на водещия прищински ежедневник  Zeri . \r\nДосега опозиционните партии са събрали 58 подписа от депутати за искане за гласуване на вот на недоверие срещу правителството. Необходими са само още три подписа от по-малките партии, които са част от управляващата коалиция. Междувременно политическите коментатори твърдят, че Демократическата партия на Косово (ДПК), основният партньор в управляващата коалиция, би могла да има решаваща роля за свалянето на правителството. Представителите на ДПК от друга страна заявиха, че няма да има предсрочни избори тази година, но че те са готови за такива, когато им дойде времето.  \r\n***  Бившият министър-председател на Македония и лидер на ВМРО-ДПМНЕ Никола Груевски няма да бъде екстрадиран от Унгария, защото има статут на бежанец. Това постанови съдът в Будапеща на заседанието, проведено по-рано през деня, предава скопската  „НОВА ТВ“ . \r\nСъдията Ева Варежи, както съобщиха унгарските медии, заяви, че „статутът на бежанец е пречка за по-нататъшно връщане и екстрадиция, което е в съответствие с унгарските закони за убежището\".  Задържането на Груевски бе отменено и съдията разпореди оправдаването му. \r\nСлед като обявиха решението, Груевски заяви, че разбира решението и не възнамерява да се оплаква. \r\nГруевски бе задържан в Будапеща в сутрешните часове на деня, след искане за екстрадиция, подадено от Министерството на правосъдието на Македония във връзка с обвиненията за организирането на щурма в парламента в Скопие от април 2017 г.  \r\nГруевски бе придружен от полицейски служители в съда, носеше очила и бейзболна шапка. Имаше белезници на ръцете, които той прикри с връхната си дреха.  \r\nПо искане на адвоката на Груевски, заседанието бе проведено при закрити врати поради „чувствителността на информацията“. След като напусна съдебната зала, Груевски не отговори на въпросите на журналистите. \r\n***  Рано тази сутрин в района на гръцката столица Атина е избухнал пожар, предава скопската електронна медия  „Плюс Инфо“ . \r\nУточнява се, че огънят е пламнал сред суха трева и ниска растителност, в близост до град Лаврио на около 60 км от центъра на Атина. Като превативна мярка е разпоредена евакуацията на мигрантски лагер с около 60-70 души в него.  \r\nПротивопожарната служба на Гърция е изпратила 21 пожарникари със седем превозни средства, 12 пожарникари с шест превозни средства от специалното пожарно отделение, 2 пехотни единици, шест цистерни от общината и три хеликоптера. Силният вятър затруднява потушаването на огъня, но смекчаващото обстоятелство е, че морето е близо и се осигурява бързо вода.  \r\nСпоред гръцката държавна телевизия ERT, на около два километра от пожара има оръжеен завод, но засега няма опасност от разпространяване на огъня. Къщите в района също не са застрашени.", "date": "2019.06.27", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/27/2674626/shumen-dva-ekipa-shte-izvarshvat-arheologicheski-prouchvaniya-na-teritoriyata-na-niar-veliki-preslav.html", "text": "Два екипа ще извършват археологически проучвания на територията на  Дворцовия център в Национален историко-археологически резерват (НИАР) „Велики Преслав“. Това съобщи за  Радио „Фокус“ - Шумен  Пламен Славов, директор на Археологиченския музей във Велики Преслав. Екипите са от Националния археологически институт с музей към БАН, а финансирането на разкопките от Министерството на културата. В началото на юли се очаква да започнат проучвания под ръководството на доц. Маргарита Ваклинова и доц. Снежана Горанова, а през август на терен ще работи и екип с ръководители д-р Петър Димитров и д-р Мария Манолова. „Двата екипа продължават своите проучвания на терена- първият екип пработи северно от Тронната палата, а вторият северно от Владетелската базилика. Целта е постепенно да се разкрива районът“, каза Пламен Славов. И тази година се очаква в археологическите проучвания да се включат доброволци от чужбина. \r\nИвелина ИВАНОВА", "date": "2019.06.27", "title": "Шумен: Два екипа ще извършват археологически проучвания на територията на  НИАР „Велики Преслав“"}
{"url": "http://www.focus-news.net/news/2019/06/27/2674622/kardzhali-ministar-boil-banov-se-sreshtna-s-predstaviteli-na-teatralno-muzikalniya-tsentar-v-grada-i-obeshta-nov-avtobus-za-turneta-na-artistite.html", "text": "Министърът на културата Боил Банов се срещна с представители на Театрално-музикалния център в Кърджали и обеща нов автобус за турнета на артистите, предаде кореспондент на  Радио „Фокус“  от града. Той обсъди проблеми на културния център, като обясни, че обича театъра и самият той е преминал през всички етапи в едно такова средище – от чистач и оператор до актьор и ръководител. Министър Банов заяви, че подкрепя усилията на ръководството на театъра в Кърджали да бъде на нивото на съвременните изисквания, като обеща подкрепа и по други належащи за проблеми.  \r\nМинистърът на културата каза пред журбалисти, че не е идвал отдавна в театъра в Кърджали и иска да се види както с колектива, така и с директора, да обмени с тях мисли, да чуе хората. Той каза още, че иска да е близо до проблемите, за да се опитва да бъде максимално полезен. „Има някакво напрежение в кърджалийския театър от синдиката, от съюза на артистите, най-вече. Затова искам да разбера и да чуя всички, и ако мога с нещо да бъда полезен. Финансирането на театрите е ясно установено и няма да бъде част от темата. Искам да видя как се движат нещата, искам да видя хората, ако има недоволни - от какво са недоволни, за да си помогнем всички заедно“, посочи Боил Банов. Той каза още, че театърът е нещо много важно и хората трябва да имат самочувствие, да работят като екип. „Не можем всички да се харесваме, разбира се, но театърът е много екипна работа“, отбеляза министър Банов. \r\nТой заяви също, че проф. Николай Овчаров го чака след срещата в Регионалния исторически музей, за да му покаже там нещо, за което не му е казал предварително, и добави, че всяка година се отпускат много пари за археология. „Това е много устойчив процес и той ще продължава. Става дума за теренни проучвания, става въпрос и за консервация и реставрация, защото вадим, неща но това е добре - те да се съхранят първо, и след това да се социализират. Тук имате много хубав пример с Перперикон в тази посока, за съжаление не навсякъде е така“, каза още министърът на културата Боил Банов. \r\nДарина ДЕЕНИЧИНА", "date": "2019.06.27", "title": "Кърджали: Министър Боил Банов се срещна с представители на Театрално-музикалния център в града и обеща нов автобус за турнета на артистите"}
{"url": "http://www.focus-news.net/news/2019/06/27/2674625/tass-generalniyat-sekretar-na-nato-otkaza-da-otgovori-dali-v-evropa-shte-badat-razpolozheni-novi-raketi-sled-prekratyavaneto-na-drsmo.html", "text": "Генералният секретар на НАТО Йенс Столтенберг отказа да отговори на въпроса, дали в Европа ще бъдат разположени нови ядрени ракети с въздушно и морско базиране след разпадането на Договора за ликвидация на ракетите със среден и малък обсег (ДРСМО), предава  ТАСС . \r\n„ДРСМО никога не е регулирал разполагането на морски и въздушни ракети, затова няма да коментирам този въпрос“, заяви той в четвъртък, в отговор на съответстващ въпрос на кореспондент на руската агенция. \r\nПревод и редакция:", "date": "2019.06.27", "title": "ТАСС: Генералният секретар на НАТО отказа да отговори дали в Европа ще бъдат разположени нови ракети след прекратяването на ДРСМО"}
{"url": "http://www.focus-news.net/news/2019/06/27/2674621/kathimerini-gartsiya-dade-litsenz-na-exxon-i-total-da-prouchvat-za-vaglevodorodi-kray-ostrov-krit.html", "text": "В четвъртък Гърция предостави лицензи на ExxonMobil и Total за търсене на въглеводороди край остров Крит, което бе първото сериозно действие на страната за проучване за нефт и газ в региона, съобщава електронното издание на вестник  Kathimerini . \r\nКомпаниите, в консорциум с Hellenic Petroleum, имат осемгодишен лиценз за проучване и експлоатация в два офшорни блока, разположени на юг и югозапад от Крит. \r\n\"В рамките на две до четири години очакваме да имаме ясна представа за това какво и какви резерви има\", каза гръцкият премиер Алексис Ципрас в реч на церемонията по лицензирането. \r\nГърция има редица по-малки концесии предимно по западното си крайбрежие, но критските концесии обхващат 40 хиляди квадратни километра територия, която е неизследвана досега. \r\nСтраната се стреми да постигне успехите на страни като Израел и Кипър в проучването на офшорни резерви през последното десетилетие, въпреки че успехът на Кипър в откриването на природен газ подчертава дългосрочното напрежение около офшорната юрисдикция с Турция. \r\nМинали проучвания показват, че малко изследваният регион край Крит, разтърсван от сблъскващи се тектонични плочи, които образуват гънки или петролни капани, обещаваща геология, която сега изисква проучване, за да се потвърдят всички действителни залежи. \r\nПревод и редакция:", "date": "2019.06.27", "title": "Kathimerini: Гърция даде лиценз на Exxon и Total да проучват за въглеводороди край остров Крит"}
{"url": "http://www.focus-news.net/news/2019/06/27/2674624/arhitekt-yuliy-farkov-beshe-udostoen-sas-zvanieto-pocheten-grazhdanin-na-kyustendil.html", "text": "Архитект Юлий Фърков беше удостоен със званието „Почетен гражданин на Кюстендил”. Това стана по време на заседанието на Общинския съвет, предаде репортер на  Радио „Фокус” – Кюстендил . Арх. Юлий Фърков е роден през 1946 година. Завършва магистърска степен по архитектура във ВИАС – София. През годините работи по различни проекти, касаещи консервация, реставрация, адаптация и експониране на паметници на културата в цялата страна. През 2010 година негово дело е проект за консервация, реставрация и експониране на Късноантична и средновековна крепост „Хисарлъка” – Кюстендил. Зад гърба си има богата изследователска работа и селекция от публикации. Носител е на множество награди и отличия. Само в община Кюстендил е работил по десетки проекти. Сред тях са Лекарската къща, Взаимното училище, камбанарията и благоустрояването на черквата „Свето Успение Богородично”, параклисът „Св. Петър и Павел в Осоговска планина и други. Негово дело е и проект за преустройство и реконструкция на градската художествена галерия, включващ археологическо изследване, консервация, реставрация и експониране на археологически структури и фрагменти от Северната крепостна стена „Хисарлъка”. \r\nВенцеслав ИЛЧЕВ", "date": "2019.06.27", "title": "Архитект Юлий Фърков беше удостоен със званието „Почетен гражданин на Кюстендил”"}
{"url": "http://www.focus-news.net/news/2019/06/27/2674623/kristina-sidorova-bsp-upravlyavashtite-nyamat-realna-volya-za-namalyavane-na-partiynite-subsidii-otvlichat-vnimanieto-i-zamazvat-ochite-na-horata.html", "text": "Управляващите нямат реална воля за намаляване на партийните субсидии - отвличат вниманието и замазват очите на хората. Това каза народният представител от ПГ на „БСП за България“ в 7-ми Многомандатен избирателен район - Габрово Кристина Сидорова в интервю за предаването „Червена линия“ по  Радио „Фокус“ .  „11 лв. партийна субсидия определено притеснява хората и по някакъв начин „боде“ в очите. Истинският проблем на хората е бедността. Област Габрово не се отличава по нищо от цялата страна. Бедността е повсеместна. Община Севлиево нямат вече години вода“, каза Сидорова и уточни, че в летните жеги водата на хората там спира. Депутатът от БСП обърна внимание, че това се случва в 21 век. „Проблемите на хората в Габрово са като навсякъде: лоша инфраструктура, ниски доходи. Изведнъж вместо те да се решават, ние започваме да търсим възможно най-лесното и популистко решение за трупане на точка, като казваме, че намаляме субсидията“, каза Сидорова по адрес на управляващите.  Попитана защо точно сега се повдига въпросът за субсидиите, Сидорова коментира: „Няколко са възможните варианти, които са предизвикали и са причина за повдигане на тази толкова болезнена за обществото ни тема. Едната е отвличане на вниманието. В момента върви сделката за самолетите за превъоръжаване на военновъздушните ни сили. Подготвя се нов скок на цените на тока, продава се ЧЕЗ в една сделка, която буди много въпросителни. По-скоро причината е отвличане на вниманието от обществено значими теми. Резултатите от евроизборите ясно показаха, че нашите съграждани не харесват политическата ни система в този вариант. Като един умел популист министър-председателят реши да отреагира с нещо, което наистина е много болезнено за нашите съграждани, а именно парите на партиите“.  \r\nДеница КИТАНОВА", "date": "2019.06.27", "title": "Кристина Сидорова, БСП: Управляващите нямат реална воля за намаляване на партийните субсидии - отвличат вниманието и замазват очите на хората"}
{"url": "http://www.focus-news.net/news/2019/06/27/2674606/tass-premierat-na-estoniya-se-obyavi-protiv-spiraneto-na-chlenstvoto-na-stranata-v-pase-zaradi-rusiya.html", "text": "Правителството на Естония не подкрепя идеята за преустановяване на членството на страната в Парламентарната асамблея на Съвета на Европа (ПАСЕ), която бепредложена по-рано от първия вицепремиер и министър на вътрешните работи Март Хелме. Това заявиха в четвъртък от кабинета на министрите на републиката, предава  ТАСС . \r\n„В момента правителството не подкрепя идеята за цялостно оттегляне и спиране на диалога“, заяви началникът на кабинета Юри Ратас на пресконференция. \r\nПо-рано в четвъртък Март Хелме заяви, че Естония трябва да спре членството си в ПАСЕ, след като пълномощията на руската делегация бяха възстановени изцяло. Той също така призова за засилване на сътрудничеството „с истинските съюзници“ на Естония „в сферата на сигурността в Източна Европа“ и да се изпрати на Западна Европа мощен сигнал, „че държавно-правният нихилизъм е неприемлив“. \r\nУчастниците в сесията на ПАСЕ на 26 юни одобриха резолюция, която потвърждава пълномощията на руската делегация в пълен обем. Всички предложени изменения на документа бяха отхвърлени. В знак на протест делегацията на Украйна напусна сесията, подкрепена от представители на Естония, Латвия, Литва, Грузия, Словакия и част от делегатите на Полша. \r\nПревод и редакция:", "date": "2019.06.27", "title": "ТАСС: Премиерът на Естония се обяви против спирането на членството на страната в ПАСЕ заради Русия"}
{"url": "http://www.focus-news.net/news/2019/06/27/2674628/predstoyashti-mezhdunarodni-sabitiya-za-28-yuni-agentsiya-fokus.html", "text": "*** Среща на върха на Г-20 \r\n*** Преговори между Ердоган и Тръмп в кулоарите на срещата на върха на Г-20 \r\n*** Един век от подписването на Версайския договор, с който бе сложен край на ПСВ \r\n*** Среща на комисията, която надзирава иранската ядрена сделка \r\n*** Първо задгранично посещение на новия японски престолонаследник Акишино \r\n***", "date": "2019.06.27", "title": "Предстоящи международни събития за 28 юни (Агенция „Фокус“)"}
{"url": "http://www.focus-news.net/news/2019/06/27/2674630/nimh-utre-predi-obyad-shte-se-razviva-kupesta-i-kupesto-dazhdovna-oblachnost-s-kratkotrayni-prevalyavaniya.html", "text": "През нощта ще бъде ясно и почти тихо. Утре още преди обяд ще се развива купеста и купесто-дъждовна облачност. След обяд на много места ще превали краткотрайно. В планинските райони преваляванията ще са временно интензивни и на места ще са придружени с гръмотевици. В западната половина от страната вятърът ще е от запад-северозапад, а в източните райони ще е от североизток, до умерен. Атмосферното налягане ще се понижи и ще е по-ниско от средното за месеца. Това съобщи за Агенция „Фокус“ дежурният синоптик  Мартин Славчев от  Националния институт по метеорология и хидрология (НИМХ) . Максималните температури ще са от 27° - 28° в Източна България до 34° в югозападните райони.   \r\nПреди обяд по Черноморието ще бъде предимно слънчево, но след пладне ще се развива купеста и купесто-дъждовна облачност и ще превали краткотрайно. Ще духа до умерен вятър от север-североизток. Максималните температури ще са между 25° и 29°, близки до температурата на морската вода. Вълнението на морето ще е 2 - 3 бала. \r\nСутринта в планините ще е слънчево, но още преди обяд ще се развива купеста и купесто-дъждовна облачност. След обяд на много места ще има краткотрайни, временно итензивни валежи и ще прегърми. Ще духа умерен до силен северозападен вятър, който привечер ще се ориентира от север-североизток. Максималната температура на височина 1200 метра ще е около 21°, на 2000 метра - около 15°. \r\nВ събота вятърът ще се усили, особено в планините, ще бъде от север-северозапад. С него ще захладнее. Облачността ще е разкъсана, предимно значителна преди обяд над източната половина от страната, а след обяд - над планинските райони. На отделни места ще превали краткотраен дъжд, с по-голяма вероятност в Централна България. В неделя в Западна България вятърът ще отслабне, в Източна ще се обърне отново от североизток. Ще бъде предимно слънчево, с временни увеличения на облачността сутринта по Черноморието, без валежи. В планините, по откритите била и върхове, през почивните дни ще бъде много ветровито. В понеделник ще се установи слънчево време. Вятърът ще е слаб, предимно от запад-северозапад. Ще се затопли и максималните температури ще са между 31° и 36°.", "date": "2019.06.27", "title": "НИМХ: Утре преди обяд ще се развива купеста и купесто-дъждовна облачност с краткотрайни превалявания"}
{"url": "http://www.focus-news.net/news/2019/06/27/2674629/veliko-tarnovo-voleybolistkite-na-voleybolen-klub-svishtov-pobediha-v-priyatelski-mach-momichetata-na-olimpiets-pleven.html", "text": "В Свищов се проведе приятелски мач между волейболистките на „Волейболен клуб – Свищов“ и момичетата на „Олимпиец“ – Плевен. Срещата бе в зала „Септември“, където домакините категорично победиха с резултат 3:1, съобщиха от пресцентъра на  Община Свищов . Треньорът Здравена Радева сподели радостта си от победата и благодари на момичетата за щастливите споделени мигове. \r\nНа срещата присъстваха ресорният зам.-кмет Борислав Замфиров и председателят на Общински съвет – Свищов д-р Кристиян Кирилов, които поздравиха общинския волейболен клуб за успеха и пожелаха още много победи по пътя към върха.", "date": "2019.06.27", "title": "Велико Търново: Волейболистките на „Волейболен клуб – Свищов“ победиха в приятелски мач момичетата на „Олимпиец“ – Плевен"}
{"url": "http://www.focus-news.net/news/2019/06/27/2674631/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнително ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. Ремонтни дейности на мост над река Тополница се извършват по пътя Кюстендил – Дупница в района на град Дупница, като движението там се осъществява в една лента до 12 август 2019 година. Участъкът е сигнализиран с пътни знаци и светофарна уредба. \r\nВенцеслав ИЛЧЕВ", "date": "2019.06.27", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/06/27/2674632/dora-yankova-bsp-shte-rabotim-po-seriozno-s-predlozheniyata-za-kampinguvane-na-grazhdanskoto-obshtestvo-i-shte-se-opitame-da-napravim-zakonodatelna-initsiativa.html", "text": "Ще работим по-сериозно с предложенията за къмпингуване на гражданското общество и ще се опитаме да направим законодателна инициатива. Това каза народният представител от ПГ на „БСП за България“ и заместник-председател на Регионална комисия Дора Янкова в интервю за предаването „Червена линия“ по  Радио „Фокус“ . Дора Янкова се обърна към всички любители на диво къмпингуване и подчерта, че правилата в Закона за устройство на Черноморското крайбрежие няма да влязат в сила това лято. Тя уточни, че в последната част на текста от Закона за устройство на Черноморското краюбрежие, касаещ къмпингуването е записано, че министрите на регионалното развитие, на земеделието, на околната среда и водите и на туризма трябва с наредба на приемат правилата и нормите за устройването и ползването на престоя и това, което се визира в частта за дивото къмпингуване. По думите й това няма да стане за един месец. „Ако не се преодолее ветото, с министрите ще трябва гражданското общество, пък и ние, да работим сериозно, за да може българското общество и хората, които имат свободна воля, да къмпингуват по този начин, да направят един добър документ. Ние в зала ще подкрепим ветото на президента и ще отхвърлим законопроекта в тази му част“, посочи още Дора Янкова. „Президентът чу гражданското общество, че то е притеснено. Ние по-скоро разтълкувахме това и в комисията коментираха, че не искат наредба, създадена от четирима министри, а по-стабилни актове на парламента, т.е. те искат със закон да бъдат уредени тези неща, за да са спокойни“, каза Дора Янкова. Тя посочи, че БСП ще започне сериозна работа с гражданското общество и с техните предложения.  „Ще се опитаме да направим законодателна инициатива именно за този ред“, посочи още депутатът от БСП. Тя припомни, че БСП се е въздържала по Закона за устройство на Черноморското крайбрежие. „Да, той има желание да вкара повече ред по отношение на плановете, реда, санкциите за преместваемите обекти, но той беше иницииран от членове на парламента без да има необходимото време за обществено обсъждане. Ето реакцията се получи. Повече от 20 неправителствени организации реагираха в частта за дивото къмпингуване. Президентът не е върнал целия законопроект, той налага вето в законопроекта в два параграфа. В параграф 2 и за параграф 9-ти“, допълни още депутатът от БСП.    \r\nДеница КИТАНОВА", "date": "2019.06.27", "title": "Дора Янкова, БСП: Ще работим по-сериозно с предложенията за къмпингуване на гражданското общество и ще се опитаме да направим законодателна инициатива"}
{"url": "http://www.focus-news.net/news/2019/06/27/2674633/inzh-vasiliy-marinkovski-yuzdp-nay-chestata-prichini-za-vaznikvaneto-na-gorski-pozhari-e-nebrezhno-boravene-s-otkrit-ogan.html", "text": "Най-честата причини за възникването на горски пожари е небрежно боравене с открит огън. Това каза за  Радио „Фокус“ – Пирин  инж. Василий Маринковски, началник отдел в Югозападно държавно предприятие (ЮЗДП). По думите му това е констатация, която са направили на база 70 – 80 % от случаите. „Това са пожари, които възникват след като собственици на земеделски земи палят стърнищата неконтролируемо, по-късно пожарът отива в горските територии и нанася много щети“, каза още инж. Маринковски.  \r\nТой отбеляза, че както всяка годината, така и тази Югозападно държавно предприятие е изготвило план за действие при възникването на горски пожари. „В него подробно са разработени както действията, така и превенциите свързани с горските пожари. Плановете са разгледани и приети от съответните регионални дирекции по горите, както и от регионалните структури на дирекция „Пожарна безопасност и защитата на населението“.  Съответно всички забележки, които са били направени са отстранени“, подчерта Маринковски. Той уточни, че в момента работни групи от трите структури извършват насрещни проверки за контрол на нещата, които са били свършени до този момент.  \r\n„Например се проверява как вървят минерализованите ивици, които са важни за предотвратяването на горски пожари, които се запалват от земеделски земи“, уточни Маринковски. \r\nЛивия НИНОВА", "date": "2019.06.27", "title": "Инж. Василий Маринковски, ЮЗДП: Най-честата причини за възникването на горски пожари е небрежно боравене с открит огън"}
{"url": "http://www.focus-news.net/news/2019/06/27/2674627/mihaela-krumova-obshtinski-savet-kyustendil-nadyavam-se-da-priklyuchim-edin-uspeshen-chetirigodishen-mandat.html", "text": "Надявам се да приключим един успешен четиригодишен мандат. Това каза пред журналисти председателят на Общински съвет – Кюстендил Михаела Крумова, след нейното преизбиране на председателското място, предаде репортер на  Радио „Фокус” – Кюстендил . „Смятам, че през този четиригодишен мандат, като изключим първите шест месеца, успях да ръководя един конструктивен Общински съвет. Времето ще покаже дали сме взели правилните решения. Старахме се да работим само в интерес на Община Кюстендил и за нейното развитие”, каза Михаела Крумова. По думите й трудно би могло да се поставят цели за оставащите три месеца, защото остават максимум три заседания на Общинския съвет. Целите ще бъдат максимално да бъдат решени наболелите проблеми на Община Кюстендил. Председателят на Общинския съвет в Кюстендил не очаква оставащите заседания до завършване на мандата да бъдат много тежки. „Заседанията са летни. Някои съветници отсъстват. Може би на края ще има някакви провокации. Смятам, че изминалите избори за Европейски парламент доказаха, че с негативна кампания не се печелят избори”, каза Михаела Крумова. \r\nВенцеслав ИЛЧЕВ", "date": "2019.06.27", "title": "Михаела Крумова, Общински съвет-Кюстендил: Надявам се да приключим един успешен четиригодишен мандат"}
{"url": "http://www.focus-news.net/news/2019/06/27/2674615/pentagonat-sasht-sa-gotovi-da-izpratyat-korabi-za-ohrana-na-koraboplavaneto-v-ormuzkiya-proliv.html", "text": "САЩ не искат война с Иран, но са готови да изпратят свои кораби за защита на плавателните съдове в Ормузкия пролив. Това заяви в четвъртък изпълняващият длъжността министър на отбраната на САЩ Марк Еспер след края на срещата на военните министри от НАТО в Брюксел, предава  ТАСС . \r\n„САЩ не искат война с Иран. Но имаме намерение да предприемем мерки за обезпечаване на сигурността в Ормузкия пролив от въвеждане на мониторинг на ситуацията от въздуха до изпращане на кораби за ескортиране на плавателните съдове“, заяви той. \r\nПревод и редакция:", "date": "2019.06.27", "title": "Пентагонът: САЩ са готови да изпратят кораби за охрана на корабоплаването в Ормузкия пролив"}
{"url": "http://www.focus-news.net/news/2019/06/27/2674634/sport-anzhelik-kerber-se-klasira-na-polufinalite-v-iystbarn.html", "text": "Шампионката на \"Уимбълдън\" Анжелик Кербер (Германия) се класира за полуфиналите на турнира по тенис на трева в английския град Ийстбърн с награден фонд от почти 1 милион долара.Двукратната финалистка в надпреварата и четвърта в схемата Кербер се наложи над поставената под номер 6 Симона Халеп (Румъния) с 6:4, 6:3 за малко повече от час. За място на финала Кербер ще се изправи срещу тунизийката Онс Жабюр, която победи французойката Ализе Корне с 2:1 сета.", "date": "2019.06.27", "title": "Спорт: Анжелик Кербер се класира на полуфиналите в Ийстбърн"}
{"url": "http://www.focus-news.net/news/2019/06/27/2674639/blagoevgrad-natovaren-e-trafikat-po-osnovnite-patni-arterii-v-oblastta.html", "text": "Натоварен е трафикът по основните пътни артерии в област Благоевград – автомагистрала „Струма“ и главен път Е-79, както и по второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и нормално проходими. Особено внимателни трябва да бъдат шофьорите в Кресненското дефиле и проходите Предел и Папаз Чаир, където е повишена опасността от падане на скална и кална маса, както и клони от дървета. През деня не са регистрирани тежки пътни инциденти. В областта не се извършват ремонтни дейности по пътната мрежа, заради които да са въведени ограничения за движението. \r\nЛивия НИНОВА", "date": "2019.06.27", "title": "Благоевград: Натоварен е трафикът по основните пътни артерии в областта"}
{"url": "http://www.focus-news.net/news/2019/06/27/2674635/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пунктa. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Не са въведени ограничения за движението на автомобилите. \r\nВенцеслав ИЛЧЕВ", "date": "2019.06.27", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/06/27/2674636/predstoyashti-sabitiya-v-stranata-za-28-yuni-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа вицепремиерът и министър на външните работи Екатерина Захариева ще открие 40-ата среща на Съвета на министрите на външните работи на държавите-членки на Организацията за Черноморско икономическо сътрудничество в зала „Роял“ на хотел „Балкан“. От  13.00 часа Екатерина Захариева, Маркос Боларис, заместник-министър на външните работи на Гърция, и Майкъл Христидис, генерален секретар на ЧИС, ще дадат пресконференция. \r\n*** \r\nОт 10.30 часа в Гранитна зала на Министерския съвет ще бъде представена Националната електронна платформа за достъп до обществена информация. \r\n*** \r\nОт 09.30 часа в хотел „Рила“ ще започне вторият ден от заключителната конференция за мандат 2015-2019 ще проведе Националното сдружение на общините в България. Очаква се в работата на конференцията да се включи и министър – председателят Бойко Борисов. В пленарната сесия за общинските европроекти ще участва заместник министър-председателят Томислав Дончев, който ще представи пред участниците европейските и националните приоритети за периода 2021-2027 г. като рамка за програмиране на европейското и националното финансиране. В работата на форума ще се включат и Петя Аврамова - министър на регионалното развитие и благоустройството, Десислава Танева - министър на земеделието, храните и горите, Нено Димов - министър на околната среда и водите.  \r\n***   \r\nОт 09.00 часа 13-и състав на Специализирания наказателен съд ще заседава по делото срещу Любомир Я., на когото е повдигнато обвинение за изнудване. \r\n***   \r\nОт 10.30 часа 10-и състав на Специализирания наказателен съд ще заседава по делото срещу Иво Т. и Шерго А., на които са повдигнати обвинения за образуване и ръководене на организирана престъпна група. \r\n***", "date": "2019.06.27", "title": "Предстоящи събития в страната за 28 юни (Агенция „Фокус“)"}
{"url": "http://www.focus-news.net/news/2019/06/27/2674638/gd-granichna-politsiya-na-gkpp-kulata-i-gkpp-makaza-trafikat-e-silno-intenziven-na-vhod-i-na-izhod-za-leki-avtomobili.html", "text": "На ГКПП \"Кулата\" и ГКПП \"Маказа\" на българо-гръцката граница трафикът е силно интензивен на вход и на изход за леки автомобили. Това това съобщиха от  ГД „Гранична полиция“ . Трафикът на ГКПП \"Калотина\" на границата със Сърбия е интензивен на вход за леки коли. На ГКПП \"Дунав мост-Русе\" на границата с Румъния трафикът е интензивен на изход за товарни автомобили.  \r\nНа българо-македонската и българо-турската граница трафикът е нормален на всички контролно-пропускателни пунктове.", "date": "2019.06.27", "title": "ГД „Гранична полиция“: На ГКПП \"Кулата\" и ГКПП \"Маказа\" трафикът е силно интензивен на вход и на изход за леки автомобили"}
{"url": "http://www.focus-news.net/news/2019/06/27/2674641/api-ot-2300-do-2400-chasa-shte-bade-spryano-dvizhenieto-v-dvete-posoki-po-am-hemus-v-uchastaka-ot-395-ti-do-402-ri-kilometar.html", "text": "От 23.00 до 24.00 часа ще бъде спряно движението в двете посоки по АМ „Хемус“ в участъка от 395-ти до 402-ри километър, съобщиха от  пресцентъра на Агенция \"Пътна инфраструктура\" . Това е отсечката в района на Девня. За да не се затруднява трафикът през деня късно вечерта ще се монтира рамка на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Участъкът е сигнализиран с пътни знаци.  \r\nПо време на ограничението шофьорите ще изчакват на място. Необходимо е да се движат с повишено внимание и да спазват пътната сигнализация.", "date": "2019.06.27", "title": "АПИ: От 23.00 до 24.00 часа ще бъде спряно движението в двете посоки по АМ „Хемус“ в участъка от 395-ти до 402-ри километър"}
{"url": "http://www.focus-news.net/news/2019/06/27/2674637/veliko-tarnovo-usloviyata-za-patuvane-v-regiona-sa-normalni.html", "text": "Ограничено е движението на товарни автомобили над 10 тона по пътяя Дебелец – Средни колиби – Елена порадие намален габарит на пътното платно. В участъка се извършват ремонтни дейности, които трябва да приключат до края на август. От Областно пътно управление – Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в региона са нормални. Времето е ясно и слънчево, а пътните настилки – сухи. Трафикът е интензивен.  \r\nОграничено е движението по пътя между селата Царски извор и Драганово. В участъка от км 0+000 до км 5+500 има свлачище, чието укрепване ще продължи до 31 август. Обходният маршрут е през Сушица – Драганово. В едната лента с последователно пропускане пропускане в двете посоки се осъществява трафикът по път Миндя – Присово поради извършване на основен ремонт. Движението се регулира със светофарна уредба и регулировчици. Срокът за приключване на дейностите е до края на месеца. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през Сливовица – Горско Ново село – Джулюница. Ремонтни дейности се извършват по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за временната организация на движението отново е до края на август. За Прохода на Републиката остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.06.27", "title": "Велико Търново: Условията за пътуване в региона са нормални"}
{"url": "http://www.focus-news.net/news/2019/06/27/2674640/gazeta-express-kosovo-kosovo-dobavi-hizbulla-kam-spisaka-si-na-teroristichnite-organizatsii.html", "text": "Президентът на Косово Хашим Тачи издаде указ, с който задължи държавните институции да създадат списък от хора, групи и терористични организации, участващи в терористични дейности, обект на рестриктивни мерки на територията на Косово, пише електронното издание на прищинския ежедневник  Gazeta Express . \r\nТачи предложи, до създаването на такъв списък, институциите на Косово да въведат списъка на ЕС на лицата, групите и организациите, участващи в терористични актове, актуализиран на 8 януари 2019 г. Част от списъка е и Хизбула, група, която е базираана в Ливан и е подкрепена от Иран. \r\nПревод и редакция:", "date": "2019.06.27", "title": "Gazeta Express (Косово): Косово добави „Хизбулла“ към списъка си на терористичните организации"}
{"url": "http://www.focus-news.net/news/2019/06/27/2674642/blagoevgrad-ucheni-ot-13-darzhavi-uchastvaha-v-osmata-mezhdunarodna-konferentsiya-na-prirodo-matematicheskiya-fakultet-na-yuzu-neofit-rilski.html", "text": "Над 300 учени от 13 държави се включиха в Осмата международна конференция „Съвременни тенденции в науката“ (FMNS-2019), организирана от Природо-математическия факултет на ЮЗУ „Неофит Рилски“. Това съобщиха от пресцентъра на  висшето учебно заведение . Научният форум, който се проведе в Университетския център „Бачиново“, бе открит от проф. д-р Марио Митов, заместник-декан на Природо-математическия факултет и председател на организационния комитет. \r\nПриветствия към участниците отправи ректорът на Югозападния университет „Неофит Рилски“ проф. д-р Борислав Юруков. Той подчерта важността на конференцията и отбеляза, че тя дава възможност на учени от цял свят да споделят резултати от своите проучвания. \r\nСпециален музикален поздрав към гостите отправиха децата от детската фолклорна група „Джумайчетата“ към Народно читалище „Никола Й. Вапцаров – 1866“ – Благоевград, с ръководител Иван Кацарски. \r\nВ рамките на четиридневния международен научен форум доклади представят учени от България, Китай, Тайланд, Англия, Германия, Албания, Казахстан, Иран, Полша, Македония, Испания, Чехия и Унгария. \r\nСпециални гости на конференцията бяха проф. дхн Евелина Славчева – директор на Института по електрохимия и енергийни системи „Академик Евгени Будевски“ към БАН и проф. Хесус Гералдо от Барселонския автономен университет, Испания. \r\nОсновните тематични направления на докладите са химия, физика, география, екология и опазване на околната среда, математика, информатика, технически науки и методика на обучението. \r\nЦелта на Осмата международна конференция „Съвременни тенденции в науката е да осигури платформа на изследователи, учени, както и индустриални професионалисти да представят своите резултати от научни изследвания и развойна дейност в областта на природните науки и технологии. Конференцията предоставя възможности на участниците да обменят нови идеи и опит, да създадат научни контакти и да намерят глобални партньори за бъдещо сътрудничество. \r\nМеждународната конференция се провежда под патронажа на ректора на университета проф. д-р Борислав Юруков и с подкрепата на Министерството на образованието и науката и Фонд „Научни изследвания“.", "date": "2019.06.27", "title": "Благоевград: Учени от 13 държави участваха в Осмата международна конференция на Природо-математическия факултет на ЮЗУ „Неофит Рилски“"}
{"url": "http://www.focus-news.net/news/2019/06/27/2674643/kardzhali-93-bezrabotni-sa-zapochnali-rabota-po-programite-za-zaetost-i-obuchenie-ot-nachaloto-na-godinata.html", "text": "93 безработни са започнали работа по програмите за заетост и обучение от  началото на годината. Това съобщи на брифинг Метин Хафъзселим, директор на Дирекция Бюро по труда-Кърджали, предаде кореспондент на   Радио \"Фокус\"  . По Национална програма „Активиране на неактивни лица\" през мeсец май са регистрирани в ДБТ като безработни 12 неактивни лица, а от началото на годината 87 лица в резултат от реализация на програмата. Други програми, по които бюрата по труда от областта имат сключени договори с работодатели и се реализират са: Програма „Старт на кариерата\" - по Програмата са включени общо 27 лица; Национална програма „Асистенти на хора с трайни увреждания\" – работили  22 лица - в дейност „личен асистент”- 20 лица и в дейност „помощник възпитател” - 2 лице; Национална програма за заетост и обучение на хора с трайни увреждания - работили са 13 лица; Национална програма „Помощ за пенсиониране“ – работили са 10 лица; Програма за обучение и заетост на продължително безработни лица - работили са 19 лица. Метин Хафъзселим допълни още, че по мерките за насърчаване на заетостта са работили 84 лица, а най-предпочитаните от работодателите са преференциите: за безработни младежи до 29 год. възраст - работили са 12 лица; за първите пет разкрити работни места от работодател – в микропредприятие – работили са 11 лица; по насърчаване на работодателите да наемат безработни лица с непрекъснато поддържана регистрация не по-малко от 6 месеца, безработни до 24 год., с основно и по-ниско образование и над 50 г. – работили са 13 лица; по меркитр за насърчаване на работодателите да разкриват работни места за наемане на безработни лица с трайни увреждания - работили са 4 лица; по тези за лица с трайни увреждания, включително  военноинвалиди - работили са 3 лица;  по мярката за самотни родители (осиновители) и/или майки (осиновителки) с деца до 5-годишна възраст - работили са 11 лица; по мярката за безработни над 55-годишна възраст – работили са 17 лица; и по тази за продължително безработни лица – работили са 11 лица. \r\nДарина ДЕЕНИЧИНА", "date": "2019.06.27", "title": "Кърджали: 93 безработни са започнали работа по програмите за заетост и обучение от началото на годината"}
{"url": "http://www.focus-news.net/news/2019/06/27/2674646/sport-barselona-privleche-vratarya-na-valensiya-norberto-neto.html", "text": "Барселона привлече вратаря на Валенсия Норберто Мурара Нето. 29-годишният бразилски страж ще подпише 4-годишен договор с каталунците, съобщиха от испанския клуб.  Според контракта има клауза за трансфер на футболиста на стойност 200 милиона евро. Барселона ще плати за вратаря 30 милиона долара плюс 10 милиона под формата на бонуси. В сряда пък Валенсия купи резервния вратар на каталунците Йеспер Силесен за 40 милиона долара.", "date": "2019.06.27", "title": "Спорт: Барселона привлече вратаря на Валенсия Норберто Нето"}
{"url": "http://www.focus-news.net/news/2019/06/27/2674645/blagoevgrad-rektorat-na-yuzu-neofit-rilski-prof-d-r-borislav-yurukov-i-ombudsmanat-na-balgariya-maya-manolova-podpisaha-sporazumenie-za-satrudnichestvo.html", "text": "Омбудсманът на България Мая Манолова бе на посещение в ЮЗУ „Неофит Рилски“. Това съобщиха от пресцентъра на  висшето учебно заведение . Тя се срещна с ректора на Югозападния университет „Неофит Рилски“ проф. д-р Борислав Юруков. Двамата подписаха споразумение за сътрудничество за организиране и провеждане на студентски стажове в институцията на обществения посредник. Те обсъдиха и възможности за сътрудничество в областта на проектната дейност, която университетът осъществява. \r\nПо време на срещата проф. Юруков благодари на Мая Манолова за подкрепата, която тя увери, че ще продължи да оказва на университета. Той подчерта, че омбудсманът се ползва с голямо обществено доверие. От своя страна Мая Манолова каза, че има високо мнение за Югозападния университет „Неофит Рилски“, като отбеляза, че в университета преподават качествени преподаватели и се обучават изключително будни студенти. \r\nКъм Мая Манолова бе отправена покана да изнесе публична лекция пред студенти от Югозападния университет, която тя с удоволствие прие. Очаква се омбудсманът да се срещне със студентите в началото на следващата академична година, когато ще ги запознае с ролята на обществения посредник. \r\nНа срещата в Югозападния университет присъстваха още заместник-омбудсманът на България доц. д-р Диана Ковачева, експерти от институцията, проф.   д-р Петър Миланов – началник на отдел „Научни проекти“ към ЮЗУ „Неофит Рилски“, деканът на Правно-историческия факултет проф. д-р Габриела Белова и зам.-деканът доц. д-р Николай Марин.", "date": "2019.06.27", "title": "Благоевград: Ректорът на ЮЗУ „Неофит Рилски“ проф. д-р Борислав Юруков и омбудсманът на България Мая Манолова подписаха споразумение за сътрудничество"}
{"url": "http://www.focus-news.net/news/2019/06/27/2674647/veliko-tarnovo-patuvashtata-ekspozitsiya-tyutyun-enfie-sie-na-istoricheski-muzey-gorna-oryahovitsa-gostuva-v-etropole.html", "text": "Пътуващата експозиция „Тютюн, енфие & сие” на Исторически музей – Горна Оряховица ще бъде част от празничната програма на община Етрополе. След темите за алкохола и за сладкото, това е третата изложба от популярната поредица „Пороците”, която гостува на етрополци, съобщават от пресцентъра на  културната институция .  Експозицията представлява своеобразен разказ за комерсиализирането на една от човешките слабости. В експозицията са представени различните начини за употребата на тютюн – дъвчене, смъркане, пушене. Съществена част от изложбата са дарения на горнооряховчани, включително цели колекции от табакери, запалки и кибрити. Илюстративни табла показват архивни фотографии, свързани с производството и потреблението на тютюна в България, както и парадоксални реклами на порока. \r\nОфициалното откриване е планирано за 28 юни от 11.00 часа в Исторически музей – Етрополе. Изложбата ще остане в града до края на месец септември.", "date": "2019.06.27", "title": "Велико Търново: Пътуващата експозиция „Тютюн, енфие & сие” на Исторически музей – Горна Оряховица гостува в Етрополе"}
{"url": "http://www.focus-news.net/news/2019/06/27/2674648/api-ot-1000-chasa-utre-do-1630-chasa-na-4-yuli-se-spira-dvizhenieto-po-patya-srednogortsi-rudozem.html", "text": "От 10.00 часа утре до 16.30 часа на 4 юли се спира движението по пътя Средногорци – Рудозем за извършването на взривни работи в участък от 300 м, който е в средата на трасето между двете населени места. Това съобщиха от  пресцентъра на Агенция \"Пътна инфраструктура\" . От 1 юли до 4 юли, от 6.00 до 8.00 часа и от 18.00 до 20.00 часа, преминаването през отсечката ще се регулира със светофарна уредба. Обходният маршрут е по направлението: Средногорци - Смолян (кв. Устово - кв. Райково) - Рудозем и обратно. \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Ремонтираният път ще бъде с нови ограничителни системи, знаци и хоризонтална маркировка.", "date": "2019.06.27", "title": "АПИ: От 10.00 часа утре до 16.30 часа на 4 юли се спира движението по пътя Средногорци – Рудозем"}
{"url": "http://www.focus-news.net/news/2019/06/27/2674652/ria-novosti-stanaha-izvestni-harakteristikite-na-balistichnata-raketa-sarmat.html", "text": "Създателите на най-новата междуконтинентална балистична ракета „Сармат“ за първи път разкриха нейните тактико-технически характеристики, съобщава кореспондент на  РИА Новости  от изложението „Армия 2019“. \r\nСъответната брошура, достъпна за посетителите на форума, гласи, че далекобойността на „Сармат“ е 18 хиляди километра, изходното тегло е 208,1 тона, масата на полезния товар е по-малко от десет тона. \r\nМасата на горивото е 178 тона, дължината на ракетата е 35,5 метра, а диаметърът е три метра. Типът бойна глава е отделима бойна глава с блокове с индивидуално насочване. \r\nФорумът публикува и модел на ракетата, която според терминологията на НАТО се нарича \"Сатана-2\". \r\n„Сармат“ (РС-28) ще замени най-тежката в света стратегическа ракета „Воевода“. Работата по разработване на проекта започна през 2011 г. \r\nКонцепцията на комплекса „Сармат“ е доставянето на бойни глави по траектории, които затрудняват унищожаването им дори от перспективни системи за противоракетна отбрана. \r\nМиналата година Владимир Путин, в обръщението си към Федералното събрание, обяви началото на активната фаза на тестването на \"Сармат\". Първите серийни ракети трябва да влязат в експлоатация през 2021 година. \r\nПревод и редакция:", "date": "2019.06.27", "title": "РИА Новости: Станаха известни характеристиките на балистичната ракета „Сармат“"}
{"url": "http://www.focus-news.net/news/2019/06/27/2674653/inzh-vasiliy-marinkovski-yuzdp-v-zonite-razresheni-za-kampinguvaneto-na-teritoriyata-na-predpriyatieto-ima-obosobeni-spetsialni-katove-za-otdih.html", "text": "В зоните, разрешени за къмпингуването на територията на предприятието има обособени специални кътове за отдих. Това каза за  Радио „Фокус“ – Пирин  инж. Василий Маринковски, началник отдел в Югозападно държавно предприятие. Той обясни, че това са най-вече природните паркове, където има места за почивка, но и зони, в които е разрешено паленето на огън. „Мога да дам и пример, тъй като в горещите дни посещенията в Рилския манастир са много, тогава там имаме над 50 – 70 кътове за отдих. В тях са изградени маси и пейки, както и места за палене на огън, които спокойно туристите могат да полазват, за да почиват“, каза още Маринковски. По думите му за съжаление на  дневен ред продължава да стои проблемът с паленето на стърнищата. „Той седи с много голяма сила, особено в периодите на ранната пролет, когато има топли дни. Тогава пастирите, макар и с малко животни, палят стърнищата, за да могат да изгорят сухите треви. Това неконтролируемо палене води до много сериозни проблеми. Не мога да кажа, че културата се е повишила. Повиши се по-скоро културата на гражданите по отношение информирането ни при възникване на пожари. Една голяма част от сигналите за пожари, които сме потушили сме получили чрез телефон 112, който е много полезен и позволя бърза реакция. Иначе не бих казал, че нещо много сериозно се е променило по отношение проблема – палене на стърнища“, добави инж. Маринковски. Той подчерта, че колкото по-скоро получат сигнал за пожар, колко по-скоро се намесят в него, заедно с пожарникарите, то толкова по-малко ще бъдат щетите. \r\nЛивия НИНОВА", "date": "2019.06.27", "title": "Инж. Василий Маринковски, ЮЗДП: В зоните, разрешени за къмпингуването на територията на предприятието има обособени специални кътове за отдих"}
{"url": "http://www.focus-news.net/news/2019/06/27/2674654/kardzhali-tsentarat-za-speshna-meditsinska-pomosht-predstavi-dva-novi-mobilni-visokotehnologichni-tsentara-unikalni-za-balgariya.html", "text": "Центърът за спешна медицинска помощ представи два нови мобилни високотехнологични центъра, уникални за България, предаде кореспондент на   Радио \"Фокус\"  . Д-р Атанас Митков, директор на ЦСМП-Кърджали, представи трансграничния проект, по който са получени автомобилите за спешна медицинска помощ, предназначени за граничните райони на България и Гърция. Той е финансиран от програмата ИНТЕРРЕГ V-A, а Многопрофилната болница в Кавала и Медицинската асоциация-Кавала са партньори на кърджалийския Център за спешна медицинска помощ. Предстои през лятото да се проведе упражнение/симулация за готовност при спешни медицински случаи и извънредни бедствени ситуации в граничния регион на Родопите. Целта на проекта е с помощта на новите технологии да се преодолее проблемът с разстоянията и труднопроходимите пътища, да се гарантира достъп до здравна помощ и да се повиши капацитета на звеното за спешна помощ в Кърджали и на първичната здравна помощ в Кавала.  \r\nПо-късно проф. д-р Тодор Черкезов, директор на МБАЛ \"Д-р Ат. Дафовски\", представи новото оборудване на ОАИЛ и операционен блок на болницата, изцяло обновени със средства по друг трансграничен проект Кърджали – Комотини. \r\nОт 17.30 часа в конферентната зала на хотел „Арпезос“ се проведе и заключителната среща по трансграничен проект “Насърчаване на успешните основи на здравеопазва¬нето: Подобряване на сътрудничест¬вото между болни¬ците в прилагането на спешна медицинска помощ“, финансиран по Програмата INTERREG “Гърция-България 2014-2020”(MediciNet II).  \r\nДарина ДЕЕНИЧИНА", "date": "2019.06.27", "title": "Кърджали: Центърът за спешна медицинска помощ представи два нови мобилни високотехнологични центъра, уникални за България"}
{"url": "http://www.focus-news.net/news/2019/06/27/2674655/kyustendil-denyat-na-hristiyanskite-parvovarhovni-apostoli-sv-petar-i-sv-pavel-i-denya-na-zanayatite-shte-bade-otbelyazan-v-selo-shipochano.html", "text": "Деня на християнските първовърховни апостоли св. Петър и св. Павел и Деня на занаятите ще бъде отбелязан в село Шипочано. Това съобщи за  Радио „Фокус” – Кюстендил  д-р Ирина Йовчева, университетски преподавател по икономика, управител и мениджър събития. Празникът ще започне на 29 юни от 11.00 часа в селото. Той се организира съвместно с Църковното настоятелство на храм “Света Петка” и инициативна група към село Шипочано. В рамките на събитието ще бъдат организирани разнообразни събития, свързани с празника и занаятите, на фона на българска народна музика. \r\nВенцеслав ИЛЧЕВ", "date": "2019.06.27", "title": "Кюстендил: Денят на християнските първовърховни апостоли св. Петър и св. Павел и Деня на занаятите ще бъде отбелязан в село Шипочано"}
{"url": "http://www.focus-news.net/news/2019/06/27/2674644/the-telegraph-vsichki-v-badesht-kabinet-na-boris-dzhonsan-tryabva-da-sa-za-izlizane-ot-es-na-31-oktomvri-s-ili-bez-sdelka.html", "text": "Кабинетът на Борис Джонсън ще бъде съставен от хора, които са поели ангажимент Великобритания да излезе от Европейския съюз на 31 октомври, заяви бившият кмет на Лондон, цитиран от консервативното издание  The Telegraph . \r\nВ интервю пред Conservative Home, фаворитът за наследник на Тереза Мей като премиер и лидер на торите, заяви, че тези, които ще работят с него, ако бъде избран за министър-председател, „трябва да са обединени“ около излизането от Съюза на 31 октомври, с или без сделка. \r\n„Разбира се, че искам да имам широк спектър от таланти в правителството си, правителството, което ще оглавя, но очевидно хората трябва да са обединени около много, много, много малката вероятност, и подчертава, че това е много, много, много малка възможност, че ще трябва да излезем при тези условия“, заяви Джонсън. \r\nПопитан отново дали наистина „всеки член от вашия кабинет, когато ги назначавате, трябва да се ангажира с излизане на 31 октомври, с или без сделка“, бившият външен министър заяви: „Да, това ще е политиката на правителството“. \r\nПревод и редакция:", "date": "2019.06.27", "title": "The Telegraph: Всички в бъдещ кабинет на Борис Джонсън трябва да са за излизане от ЕС на 31 октомври, с или без сделка"}
{"url": "http://www.focus-news.net/news/2019/06/27/2674657/pazardzhik-otkriha-sezona-za-lyubitelski-ribolov-v-oblastta.html", "text": "Открит вече е сезона за любителски риболов в областта, показа репортерска проверка на  Радио „Фокус“ – Пазарджик . Забраната на улов на пролетно-лятно размножаващите се риби в рибностопанските обекти, намиращи се до 500 метра надморска височина, вече не е в сила. До 15 юли остава в сила забраната за рибностопанските обекти, които се намират от 500 до 1500 м надморска височина. Цената на седмичен билет е 4.00 лв., месечният е 8.00 лв., шестмесечният – 15.00 лв., а годишният – 25.00 лв. И този сезон децата до 14-годишна възраст и хората с увреждания могат да извършват любителски риболов с безплатен риболовен билет. Минималната глоба при извършване на незаконен риболов е 100 лв. и апелират за спазване на разпоредбите, защото отговорният риболов е гаранция за бъдещето на целия сектор.", "date": "2019.06.27", "title": "Пазарджик: Откриха сезона за любителски риболов в областта"}
{"url": "http://www.focus-news.net/news/2019/06/27/2674659/inzh-vasiliy-marinkovski-yuzdp-nashata-ambitsiya-i-tazi-na-rakovodstvoto-na-yugozapadno-darzhavno-predpriyatie-e-vsyako-edno-teritorialno-podelenie-da-razpolaga-s-protivopozharen-avtomobil.html", "text": "Ръководството на Югозападно държавно предприятие е обърнато с лице към сериозния проблем, свързан с горските пожари, тъй като според констатациите те са един сериозен бич не само към ресурса, който управлява предприятието, но и към природата. Това каза за  Радио „Фокус“ – Пирин  инж. Василий Маринковски, началник отдел в Югозападно държавно предприятие. Той даден за пример пожара в Кресненското дефиле от лятото на 2017 г., при който бяха унищожени около 15 хил. дка елитна гора. „Ние имаме 32 високопроходими пожарни автомобила, които са дислоцирани в различни райони на предприятието, така че своевременно да може да се реагира при възникването на горски пожари. Нашата амбиция и тази на ръководството на предприятието е всяко едно териториално поделение да разполага с противопожарен автомобил, така че да бъдем още по-оперативни и мобилни. Освен това разполагаме с 2 булдозера, 13 багера и едни много добре оборудван дрон с опция за нощно виждане и термокамера“, каза още инж. Маринковски. Той припомни, че по европейски програми са изградили и 9 броя пожаронаблюдателни кули, които се намират в района на благоевградска област. „Те са поставени на места, където има достатъчно добра видимост и помагат за своевременното откриване на горски пожари“, коментира инж. Маринковски. Той уточни, че освен това във  всяко едно териториално поделение денонощно имат дежурни групи, които могат незабавно да реагират при подаване на сигнал за горски пожар или пожари, които са в непосредствена близост до горски територии. „Ние доста често реагираме именно в такива ситуации. В немалка част от поделенията служителите са оборудвани с противопожарни облекла и с екипи. Амбицията ни е през настоящата и следващата година всеки служител да има противопожарен екип. Освен това всички противопожарни депа са оборудвани така, както изисква наредбата за противопожарната дейности“, подчерта инж. Маринковски. \r\nЛивия НИНОВА", "date": "2019.06.27", "title": "Инж. Василий Маринковски, ЮЗДП: Нашата амбиция и тази на ръководството на Югозападно държавно предприятие е всяко едно териториално поделение да разполага с противопожарен автомобил"}
{"url": "http://www.focus-news.net/news/2019/06/27/2674658/sport-manchestar-yunayted-othvarli-ofertata-na-inter-za-lukaku.html", "text": "Манчестър Юнайтед категорично е отхвърлил предложените 63 милиона паунда от Интер за Ромелу Лукаку. Белгийският стрелец е силно желан от новия треньор на италианците – Антонио Конте, но от английския клуб желаят да получат исканите 90 милиона лири за услугите на тарана. Офертата на „нерадзурите” е била 9 милиона паунда за едногодишен наем, след който да бъдат платени нови 54 милиона за него.", "date": "2019.06.27", "title": "Спорт: Манчестър Юнайтед отхвърли офертата на Интер за Лукаку"}
{"url": "http://www.focus-news.net/news/2019/06/27/2674660/sofiya-vremenno-e-ogranicheno-dvizhenieto-na-krastovishteto-na-orlov-most-zaradi-nereglamentiran-protest.html", "text": "Временно е ограничено движението на кръстовището на „Орлов мост“, бул. „Цариградско шосе“ и бул. „Евлоги и Христо Георгиеви“ поради нерегламентиран протест. Това съобщиха за  Агенция „Фокус“  от пресцентъра на  Столична община .", "date": "2019.06.27", "title": "София: Временно е ограничено движението на кръстовището на „Орлов мост“ заради нерегламентиран протест"}
{"url": "http://www.focus-news.net/news/2019/06/27/2674651/valentin-nikolov-komisiya-po-energetika-balansiraneto-chrez-borsata-e-nay-dobriya-variant-za-formiraneto-na-tseni-na-gaza.html", "text": "Балансирането чрез борсата е най-добрия вариант за формирането на цени на газа. Това каза за обзорното предаване „Това е България“ на  Радио „Фокус“  председателят на парламентарната комисия по енергетика Валентин Николов по повод приетите на първо четене промени в Закона за енергетиката, с които се цели либерализация на пазара на природен газ и създаването на независима газова борса. По думите му в началото се очаква да има ниска ликвидност. 80% от газовата инфраструктура на Балканите е съсредоточена в България, така че необходимостта от реализация на такава борса е голяма, каза още той. Николов обясни и целта на газовата борса. „Три са най-основните преимущества. Първо – всички дефицити и излишъци ще се търгуват на тази борса, за да могат да се балансират търсенията на потребителите и търговците. Второ – всички добивни предприятия, които в бъдеще ще добиват газ, процентно да могат да пласират на тази борса, като създават ликвидност. Третото важно преимущество е, че обществения доставчик, чрез „Булгартрансгаз“ ще може в годините да увеличава процентно ликвидността с количества газ, които ще й дава“, каза той. Валентин Николов обясни, че по този начин борсата се създава като лицензирана фирма, собственост на „Булгартрансгаз“,  с перспективата в последствие да се продадат 49% от нея. Съответно в закона ще бъдат формирани няколко защитени потребители, които остават към обществения доставчик и ще бъдат на цена регулиран пазар, а всички други постепенно ще минават към задължителна покупка от тази борса. Съществуват всички основания за добра европейска борса у нас, изрази увереност Николов. Едва 3% от домакинствата използват газова енергия, каза още той и уточни, че с това сме на последно място в Европа. При развитието на борсовия пазар се очаква този процент да се увеличи до 30%, като по-този начин ще се подобри чистотата на въздуха. \r\nЦоня СЪБЧЕВА", "date": "2019.06.27", "title": "Валентин Николов, Комисия по енергетика: Балансирането чрез борсата е най-добрия вариант за формирането на цени на газа"}
{"url": "http://www.focus-news.net/news/2019/06/27/2674649/georgi-mitsov-hotelier-za-da-badat-osigureni-podhodyashtite-usloviya-za-vsyaka-grupa-turisti-bi-tryabvalo-da-se-sazdade-vyarna-i-tochna-normativna-uredba.html", "text": "За да бъдат осигурени подходящите условия за всяка група туристи, би трябвало да се създаде съобразната, вярна, точна и прилагаща се нормативна уредба. Това каза за  Радио „Фокус“ – Бургас  хотелиерът Георги Мицов. „Ако се върнем назад в т.нар. „див комунизъм“, както днес го наричаме, ще видим, че тогава имаше много добри практики по отношение на изграждането на туристически комплекси – създаваха се, както зони за отдих, така и зони за развлечение. Ако погледнем старите карти на „Слънчев бряг“, „Златни пясъци“, „Дюни“, „Елените“, ще установим, че хората са строили с мисъл. Затова казвам, че съседни ни туристически дестинации са много по-привлекателни, осигурявайки както развлечение, така и спокойствие“, посочи още хотелиерът. Според него туризмът е както изкуство и магия, така и сбор от много точни правила. По думите му всяко неприлагане на някое от тези правила, води до съответните негативни резултати. „Защо, например, в Гърция или Турция, никой не може да строи на плажната ивица? Това няма как да се случи – такава е нормата и всеки се съобразява с нея. Защо в крайбрежните зони на Турция не може да има четириетажна сграда? Не може. Въвели са норма, порядък и с течение на времето бизнесът започва да се отблагодарява“, каза още Мицов. Той смята, че в България са създадени клубове на много високо световно ниво, но не се ли спазва нормативният порядък, това се отразява неблагоприятно на всички. \r\nМария ПОПЧЕВА", "date": "2019.06.27", "title": "Георги Мицов, хотелиер: За да бъдат осигурени подходящите условия за всяка група туристи, би трябвало да се създаде вярна и точна нормативна уредба"}
{"url": "http://www.focus-news.net/news/2019/06/27/2674665/sofiya-vazstanoveno-e-dvizhenieto-na-krastovishteto-na-orlov-most.html", "text": "Възстановено е движението на кръстовището на „Орлов мост“, бул. „Цариградско шосе“ и бул. „Евлоги и Христо Георгиеви“, което бе затворено поради нерегламентиран протест. Това съобщиха за  Агенция „Фокус“  от пресцентъра на  Столична община .", "date": "2019.06.27", "title": "София: Възстановено е движението на кръстовището на „Орлов мост“"}
{"url": "http://www.focus-news.net/news/2019/06/27/2674664/blagoevgrad-dve-zhalbi-ot-trudovo-praven-harakter-razgledaha-ekspertite-na-ombudsmana-maya-manolova-v-simitli.html", "text": "Две жалби от трудово-правен характер разгледаха експертите на омбудсмана Мая Манолова в Симитли. Това съобщиха за  Радио „Фокус“ – Пирин  от  Общината . Те се срещнаха с няколко граждани на общината, които посочиха своите проблеми. Две жени се оплакаха от гоцеделчевска фирма, която има изнесен шивашки цех на територията на община Симитли. От месец февруари са в неплатен отпуск без да бъдат изпратени на борсата и собствениците са им казали да си пуснат молби за напускане. Този въпрос е отправен към Районната инспекция по труда и оттам инспекторите са казали, че работодателят е изряден. Експертите на омбудсмана им обещаха, че ще направят проверка по случая. \r\nДругият от казусите е свързан с вече излязло съдебно решение, което не е в компетенциите на омбудсмана. Жена от Симитли се е оплакала от рекет на колекторска фирма. Тя имала сметка от 235 лева към телекомуникационна компания, които платила още през 2013 година. Сега обаче я рекетират да плати още веднъж сумата. И този случай ще бъде проверен. \r\nЕкспертите бяха посрещнати от омбудсмана на Симитли Благой Айков и зам. – кметът Евгения Георгиева.", "date": "2019.06.27", "title": "Благоевград: Две жалби от трудово-правен характер разгледаха експертите на омбудсмана Мая Манолова в Симитли"}
{"url": "http://www.focus-news.net/news/2019/06/27/2674662/plovdiv-dva-novi-parkinga-shte-badat-izgradeni-v-rayon-tsentralen.html", "text": "Два нови паркинга ще бъдат изградени в район „Централен“. Това съобщи за  Радио „Фокус“ – Пловдив  кметът на района Георги Стаменов. Единият паркинг е до кръстовището на бул. „Шести септември“ и ул. „Никола войвода“ и ще е за 20 автомобила. Преди време зоната e реновирана изцяло, като са поставени нови настилки, тротоари и осветление. „Със строежа на това съоръжение не само ще увеличим броя на паркоместата за живеещите там, но и ще облекчим паркирането на големия брой родители, които водят децата си в Общинския детски комплекс“, коментира Георги Стаменов. \r\nДругият паркинг, който се намира преди кръстовището на бул. „Шести септември“ и бул. „Източен“, ще има 40 места.  „Живеещите там досега са паркирали в калта, но с новата придобивка теренът ще бъде облагороден“, посочи кметът на район „Централен“. \r\nТой допълни, че и двете съоръжения, чието строителство стартира до месец, се правят по изрично желание на живеещите в околните блокове. \r\nТони МИХАЙЛОВ", "date": "2019.06.27", "title": "Пловдив: Два нови паркинга ще бъдат изградени в район „Централен“"}
{"url": "http://www.focus-news.net/news/2019/06/27/2674663/sofiya-vavezhda-se-organizatsiya-na-dvizhenieto-za-sabitie-na-28-yuni.html", "text": "От 13.00 часа до 20.30 часа на 28 юни се забранява престоят и паркирането на пътни превозни средства, с изключение на автомобилите на гостите на участниците в събитието на ул. „Оборище“ между бул. „Васил Левски“ и ул. „Кракра“. Това съобщиха от пресцентъра на  Столична община .", "date": "2019.06.27", "title": "София: Въвежда се организация на движението за събитие на 28 юни"}
{"url": "http://www.focus-news.net/news/2019/06/27/2674661/makfaks-makedoniya-sarbiya-poluchi-180-miliona-evro-ot-es.html", "text": "Министърът на европейската интеграция на Сърбия Ядранка Йоксимович и европейският комисар по разширяването Йоханес Хан в четвъртък в Брюксел подписаха пакета за предприсъединителна помощ по ИПА 2018 в размер на 179,1 милиона евро, предава агенция  „Макфакс“ . \r\nТова са невъзстановими средства от ЕС, предназначени да подкрепят Сърбия по европейския път. \r\nПрограмата ИПА 2018 предвижда подкрепа за проекти в областта на опазването на околната среда, иновациите, развитието на туристическата инфраструктура, както и подкрепа за уязвимите категории чрез устойчиви решения за жилищно настаняване и заетост. \r\nПрограмата предвижда и интервенции в областта на статистиката, процеса на европейска интеграция и хармонизация със стандартите на ЕС, предаде агенция Танюг. \r\nЧрез фондовете ИПА ЕС подпомага страните-кандидати за членство в ЕС. \r\nПревод и редакция:", "date": "2019.06.27", "title": "„Макфакс“ (Македония): Сърбия получи 180 милиона евро от ЕС"}
{"url": "http://www.focus-news.net/news/2019/06/27/2674656/radio-svobodna-evropa-makedoniya-kosovskata-opozitsiya-poiska-predsrochni-izbori-sled-reshenieto-na-konstitutsionniya-sad.html", "text": "Основната опозиционна фракция – Демократическата лига на Косово (ЛДК), поиска от правителството на премиера Рамуш Харадинай веднага да си подаде оставката, след като Конституционният съд обяви за неконституционен държавния екип за преговорите със Сърбия, предава македонската редакция на  Радио „Свободна Европа“ . \r\nПредседателят на депутатската група на ЛДК Абдула Хоти заяви пред журналистите, че членовете на преговорния екип и правителството трябва да си подадат оставката и да насрочат предсрочни парламентарни избори. \r\nОпозицията смята, че диалогът с Белград не трябва да бъде воден от президента Хашим Тачи, а от легитимно правителство, което ще се формира след евентуалния вот. \r\nПревод и редакция:", "date": "2019.06.27", "title": "Радио „Свободна Европа“ (Македония): Косовската опозиция поиска предсрочни избори след решението на Конституционния съд"}
{"url": "http://www.focus-news.net/news/2019/06/27/2674668/kyustendil-uchenitsi-ot-oblastta-sa-se-klasirali-na-prizovi-mesta-po-chetiri-vida-sport-na-finalnite-sastezaniya-ot-natsionalniya-sporten-kalendar.html", "text": "Ученици от областта са се класирали на призови места по четири вида спорт на финалните състезания от националния спортен календар. Това съобщиха за  Радио „Фокус” – Кюстендил  от Регионално управление на образованието. Отборът от юноши на Професионална гимназия „Христо Ботев” – Дупница е заел първо място в състезанието по волейбол, а в индивидуалното класиране за най-добър реализатор първото място е за Светослав Иванов от същото училище. По тенис на маса – момчета и момичета, пети – седми клас първото място е за отбора на Средно училище „Св. П. Хилендарски“ – Дупница, осмо място е спечелил отборът на Основно училище  „Св. Св. Кирил и Методий“ – Кюстендил. В индивидуалното класиране трето място е заето от Стефан Димитров от Средно училище „Св. П. Хилендарски“ – Дупница. Успехи има и в състезанието по  бадминтон. При девойките третото място е спечелено от отбора на Средно училище „Св. П. Хилендарски“ – Дупница, а в индивидуалното класиране Анжела Василева от същото училище е заела второ място. При момичетата отборът на Основно училище „ Н. Рилски“ – Дупница е класиран на пето място, а при момчетата на шесто място е класиран отборът на Основно училище „Евлоги Георгиев“ – Дупница. Отборът на Средно училище „Св. П. Хилендарски“ – Дупница е осми на състезанието по шахмат. \r\nВенцеслав ИЛЧЕВ", "date": "2019.06.27", "title": "Кюстендил: Ученици от областта са се класирали на призови места по четири вида спорт на финалните състезания от националния спортен календар"}
{"url": "http://www.focus-news.net/news/2019/06/27/2674671/sport-ludogorets-pobedi-botoshani-s-21-v-poslednata-si-proverka-na-avstriyska-zemya.html", "text": "Българският шампион Лудогорец завърши подготвителния лагер в Австрия с победа. \"Орлите\" надвиха с 2:1 румънския Ботошани, а герой за \"зелените\" стана Якуб Шверчок, отбелязал две красиви попадения. Полякът беше точен в 43-ата и 64-ата минути, а в 62-ата минута Джордже Мирон се разписа за 8-ия в Румъния. Шампионите си тръгват за родината с актив от три победи и едно поражение. Сега разградчани се прибират в България и ще се готвят за мача за Суперкупата на България срещу Локомотив Пловдив на 3 юли.", "date": "2019.06.27", "title": "Спорт: Лудогорец победи Ботошани с 2:1 в последната си проверка на австрийска земя"}
{"url": "http://www.focus-news.net/news/2019/06/27/2674667/sliven-kulinarna-sreshta-po-proekta-vkusni-pateshestviya-iz-slivenskiya-kray-se-sastoya-v-selo-topolchane.html", "text": "Кулинарна среща по проекта „Вкусни пътешествия из Сливенския край” се състоя в село Тополчане, съобщиха  авторите на проекта  . Той  е реализиран от НЧ „Пробуда-1938“ – село Панаретовци и е финансиран по Дарителски кръг „За по-добро бъдеще на Сливен 2018”, на фондация „Обществен дарителски фонд-Сливен”. \r\nПроектът има за цел да опази и популяризира традиционни кулинарни рецепти от региона чрез издаването на сборниците “Вкусни пътешествия из Сливенския край“. В сборниците ще се документират и увековечат автентични ястия, свързани със Сливенския край, като идеята е да се съхрани кулинарното наследство за идните поколения. Книги ще бъдат дарени на Община Сливен, Регионалния исторически музей, читалища, библиотеки и училища от общината. \r\nКато част от дейностите по проекта са срещи в 12 населени места с представители на читалища и местни жители, познаващи традициите, събиране на рецепти, организиране на кулинарни изложби, изготвяне на кулинарни анкети и др. До момента екипът по проекта е посетил селата Панаретовци, Бяла, Ковачите, Самуилово, Глушник, Драгоданово, Трапоклово и Николаево. \r\nПреди почти 200 години, когато Дибич Задбалкански преминал през село Калваклии (тогавашното име на Тополчане), бил посрещнат с вкусна точена баница със сирене. След като вкусил от баницата, великият командир произнесъл „Маладой!”, и от този ден до днес майсторски надиплената баница започнала да носи това име. \r\nДеветото посещение по проекта започна с това откритие, но то не беше единствено. Освен вкусната баница Маладой, за първи път в проекта, в кулинарната изложба бяха представени и следните гозби: уникален десерт „Сладък ориз”, който се поднася на Пануда, милина, сирена пита, сватбена погача, обредна пита, тиганици с мая, млечна каша, пача, сушени домати на шайби, салата от печени чушки, лятна манджа и вкусна точена торта с млечен крем. \r\nНачало на събитието даде игривата народна песен за хубава Неда, изпълнена от тополчанските самодейни състави при НЧ „Д-р Петър Берон-1934” и Пенсионерски клуб „Дълголетие”. Читалищният секретар Христина Христова бе успяла да организира, освен събирането на вкусните гозби, и уникална етнографска изложба на тъкани и плетива от селото. В центъра на изложбата, сред красивите „вадени” престилки, се усмихваше маска на кукер от тези, които могат да се видят в началото на пролетта само по улиците на това село. \r\nСрещите по проекта продължават.", "date": "2019.06.27", "title": "Сливен: Кулинарна среща по проекта „Вкусни пътешествия из Сливенския край” се състоя в село Тополчане"}
{"url": "http://www.focus-news.net/news/2019/06/27/2674672/plovdiv-40-izlezli-ot-upotreba-avtomobili-v-rayon-severen-sa-oblepeni-s-predupreditelen-stiker-za-premahvane.html", "text": "40 излезли от употреба автомобили в район „Северен“ са облепени с предупредителен стикер за предстоящо принудително премахване. Това съобщиха за  Радио „Фокус“ – Пловдив  от районната администрация. Облепени са автомобили, които не са в движение, без технически преглед за последните две години и намиращи се на терени общинска собственост – на улици, тротоари, паркинги, зелени площи или друга общинска територия.  След извършения обход на сформираната комисия са облепени общо 40 броя автомобили на територията на „Северен”. След облепяне на автомобилите със стикери, собствениците имат тримесечен срок сами да ги преместят в частен имот или да ги предадат на скрап. Ако това не се случи, след изтичане на срока колите ще бъдат репатрирани принудително на отредените за целта места. \r\nУтре акцията по облепяне на излезли от употреба автомобили  на територията на района ще продължи. Гражданите могат да подават своите сигнали за местоположението на излезли от употреба моторни превозни средства в отдел „Екология“ на район „Северен”.", "date": "2019.06.27", "title": "Пловдив: 40 излезли от употреба автомобили в район „Северен“ са облепени с предупредителен стикер за премахване"}
{"url": "http://www.focus-news.net/news/2019/06/27/2674670/d-r-krasimir-kulinski-nadnormenoto-teglo-i-nezdravoslovnoto-hranene-sa-predpostavki-za-zabolyavane-ot-diabet.html", "text": "Причините за увеличения брой на диабетно болните е свързано с това че, децата и възрастните хора не се движат достатъчно и са наблюдава затлъстяване, каза за Радио „Фокус“ – Пазарджик д-р Красимир Кулински, председател на Съюза на общопрактикуващите лекари в областта. Наднорменото тегло предразполага към диабет, тъй като има проблем с глюкозния толерантс и това води до повишаване на кръвната захар. „Нерационалното хранене също е предпоставка за диабет, защото хората не наблягат на плодовете и зеленчуците, а се изхранват предимно с полуфабрикати. Затова препоръчваме повече движение, спортната дейност, ходене пеша, избягването на тестените изделия и контролиране на теглото“, уточни д-р Кулински. Той обясни също, че при затлъстяване намалява възможността за усвояване на въглехидратите в организма, а това води до повишение на кръвната захар. Затова е препоръчително хората регулярно да си правят изследвания за кръвна захар. Общопрактикуващите лекари имат в кабинетите си глюкомери и могат да правят проверка при съмнение за повишено ниво на кръвната захар. Д-р Кулински коментира още, че основните признаци на диабета са повишената жажда и честото уриниране. \r\nАлбена ЖИЛЕКОВА", "date": "2019.06.27", "title": "Д-р Красимир Кулински: Наднорменото тегло и нездравословното хранене са предпоставки за заболяване от диабет"}
{"url": "http://www.focus-news.net/news/2019/06/27/2674679/georgi-mitsov-hotelier-v-burgas-se-napravi-mnogo-i-tova-shte-dovede-do-razvitieto-na-grada-kato-turisticheska-destinatsiya.html", "text": "В града се направи много и това ще доведе до развитието му, като туристическа дестинация. Това каза за  Радио „Фокус“ – Бургас  хотелиерът Георги Мицов. „За Бургас се прави много, за да се превърне в един красив град. Трудно и бавно, но е факт, че в града се случват много хубави неща. Вече се оформя една уникална пристанищна зона, освен това се създават паркове, градини, места за паркиране, добра инфраструктура“, отбеляза Мицов. Според него това неминуемо ще доведе до повишаване качеството на туризма в града. „С огромно удоволствие прочетох за една програма на Община Бургас – да бъдат изградени нормални минерални басейни в Минералните бани. Това е огромен плюс за всички – както за местните, така и за туристите. Цялото това движение ще доведе до развитието на Бургас като туристическа дестинация“, посочи още хотелиерът. Според него е важно всеки да запомни, че създаването на подобни подобрения носи своята цена. „Нека никой да не забравя, че безплатен обяд няма. С огромен интерес слушах полемиката за лугата и въведената такса от 2 лв. от страна на инвеститора. Тези собственици плащат данъци – най-малко плащат данък „сгради“ и такса „смет“ за това място. Хората са инвестирали, за да създадат приятния му вид – има съблекални, душове и други. Съвсем нормално е да има и такса. Трябва да свикнем, че тези неща не са безплатни. Щом искаме добре поддържани плажове или искаме да имаме красива среда, трябва да знаем, че всяко нещо си има цена. Затова винаги съм бягал от коментари по темата дали тези неща трябва да бъде безплатни или не“, каза още Мицов. Според него туризмът има бъдеще, но важното е да се създаде много добра нормативна уредба, както и начин на нейното прилагане. \r\nМария ПОПЧЕВА", "date": "2019.06.27", "title": "Георги Мицов, хотелиер: В Бургас се направи много и това ще доведе до развитието на града, като туристическа дестинация"}
{"url": "http://www.focus-news.net/news/2019/06/27/2674676/shumen-vavezhdat-vremenni-promeni-v-dvizhenieto-vav-vrazka-s-koloezdachnoto-sastezanie-za-kupa-nikola-kozlevo.html", "text": "Поради провеждане на Колоездачното състезание за Купа Никола Козлево на 28 юни от 16:00 до 18:00 ч. ще бъде затворен пътят  с. Пет могили – с. Никола Козлево и с. Хърсово – с. Никола Козлево. Това съобщиха  организаторите на състезанието . Пътуващите от с. Хърсово за с. Никола Козлево ще могат да ползват обходен маршрут с. Хърсово – с. Ружица – с. Никола Козлево. На 29 юни ще се проведе Общият старт на състезанието. Той ще стартира в 10:00 ч. от с. Стоян Михайловски и ще премине през селата:  Жилино – Църквица – Хърсово – Никола Козлево – Пет могили – Каравелово – Красен дол – Мировци – Стоян Михайловски – Жилино – Църквица – Хърсово – Никола Козлево и ще финишира в с. Вълнари. Поради тази причина от 09:30 ч. до 13:30 ч. на 29 юни ще бъде въведена временна организация на движението на ППС през селата през които ще премине колоездачната колона.", "date": "2019.06.27", "title": "Шумен: Въвеждат временни промени в движението във връзка с Колоездачното състезание за Купа Никола Козлево"}
{"url": "http://www.focus-news.net/news/2019/06/27/2674675/veliko-tarnovo-riosv-posreshta-detsa-za-denya-na-reka-dunav.html", "text": "Регионалната инспекция по околна среда и води посреща деца от две великотърновски занимални за Деня на река Дунав. Експертите от институцията ще представят реката и нейното биологично разнообразие. Това съобщи за  Радио „Фокус“ – Велико Търново  Милка Асенова, отговаряща за връзки с обществеността в РИОСВ. Тя допълни, че са подготвени презентация, задачи за самостоятелна работа и рисуване, кратки филми за интересни птици и животни. „Децата ще имат възможност да видят Червената книга на България със защитените видове растения, гъби, животни и местообитания“, поясни още Асенова. \r\nДенят на река Дунав се отбелязва на 29 юни по инициатива на Международната комисия за защита на река Дунав. На тази дата е подписана Конвенцията за защита на река Дунав от всички страни в басейна на реката. \r\nОсновните цели на Деня на Дунав са да – засили усещането на жителите, че споделят един речен басейн и следователно са зависими от него и помежду си; – да представи река Дунав като естествена и историческа връзка между народите в Европа; – вдъхнови и предизвика дейности за поддържането и подобряването на качеството на екосистемите в Дунавския басейн; – да осигури информация на обществеността за протичащите процеси в управлението на водите, както се изисква от Рамковата директива за водите на Европейския съюз. \r\nРека Дунав е втората по големина река в Европа. Басейнът на реката е с площ 817 000 км ² и включва 19 страни, което го прави обединяващ най-много страни по света. От извора си в Германия до румънско-украинската делта, реката изминава над 2845 км, свързвайки 81 милиона души от Германия, Австрия, Чехия, Словакия, Унгария, Словения, Хърватия, Босна и Херцеговина, Сърбия, Черна гора, Румъния, България, Молдова и Украйна. \r\nРеката е източник на живот, енергия, храна, вода, транспорт, място за отдих. Тя е връзка между европейските страни и обединява различни езици, култури и истории. Басейнът на река Дунав се отличава с голямо разнообразие от екосистеми и е местообитание за много животински и растителни видове. \r\nЛуиза ТРАНЧЕВА", "date": "2019.06.27", "title": "Велико Търново: РИОСВ посреща деца за Деня на река Дунав"}
{"url": "http://www.focus-news.net/news/2019/06/27/2674673/pazardzhik-ribolovat-e-osobeno-predpochitan-prez-letnite-mesetsi-v-oblastta.html", "text": "Риболовът е особено предпочитан през летните месеци в областта, показа репортерска проверка на   Радио „Фокус“ – Пазарджик  по повод Световния ден на риболова. Най-много рибари могат да бъдат забелязани по поречието на р. Марица, където риболовът е безплатен. Още от ранни зори рибарите се позиционират на брега на реката и стоят почти половин ден.  Най-често уловът е от мряна и каракуда. Особено активни рибарите през лятото са в района на язовирите „Батак“, „Доспат“, „Широка поляна“, „Беглика“, „Тошков чарк“, „Малка Мътница“ и „Тополница“. В големите водоеми най-често се лови каракуда, шаран, пъстърва и кефал. В микроязовирите около селата Смилец, Церово, Славовица, Лозен и Динката рибарите разчитат на мухар. До АМ „Тракия“ край Пазарджик има и платен водоем за шаран. Там на рибарите се предоставят и въдици и риболовни принадлежности. Предпочитано място от любителите на риболова и е поречието на рекат Луда Яна.  Край Пазарджишкото село Звъничево през почивните дни се събират рибари от цялата Община, който ловят шаран и каракуда. \r\nАлбена ЖИЛЕКОВА", "date": "2019.06.27", "title": "Пазарджик: Риболовът е особено предпочитан през летните месеци в областта"}
{"url": "http://www.focus-news.net/news/2019/06/27/2674650/guardian-merkel-otnovo-treperi-no-zamina-za-sreshtata-na-g-20-v-yaponiya.html", "text": "Германският канцлер Ангела Меркел замина за срещата на върха на Г-20 в Япония, въпреки че за втори път й прилоша на публично място в рамките на малко повече от седмица, пише британското ляво-либерално издание  Guardian . \r\n„Всичко продължава по план“, заяви говорителят на германското правителство Щефан Зайберт пред германските медии. „Канцлерът е добре“. \r\nМеркел бе забелязана да трепери по време на мероприятие с президента на ФРГ Франк-Валтер Щайнмайер в двореца Белвю в Берлин в четвъртък сутринта. Асистентите й предложиха чаша вода, но тя отказа с поклащане на главата. \r\nЕдин фотограф от германската информационна агенция ДПА каза, че политикът е изглеждала по-добре, след като е започнала да се движи отново. \r\n64-годишната Меркел присъства на събитие по повод заминаването на министъра на правосъдието Катарина Барли, която напуска, за да стане член на ЕП и встъпването в длъжност на заместника й, Кристин Ламбрехт, също от социалдемократическата партия. \r\nСамолетът на канцлера до Осака излетя от летище Тегел в Берлин в 11.17 ч. Централноевропейско време. В рамките на тридневната среща на върха Меркел ще участва в преговорите за свободна търговия, изменението на климата и регулирането на изкуствения интелект, както и ще търси двустранни разговори с френския президент Емануел Макрон относно свободните позиции в новата Европейска комисия. \r\nНа 18 юни Меркел бе видяна да се разтърсва по време на военните почести за гостуващия украински президент Владимир Зеленски. По-късно тя заяви, че инцидентът се е случил заради дехидратация и че се е почувствала по-добре, след като е изпила чаша вода. \r\nПревод и редакция:", "date": "2019.06.27", "title": "Guardian: Меркел отново трепери, но замина за срещата на Г-20 в Япония"}
{"url": "http://www.focus-news.net/news/2019/06/27/2674674/korneliya-ninova-tvardeniyata-che-bsp-e-vav-falit-ili-che-sa-izcheznali-parite-y-sa-poredniya-opit-da-se-atakuva-partiyata-za-da-se-sriva-doverieto-v-neya-ne-vyarvayte-na-lazhi.html", "text": "Оценявам случващото се като поредния опит да се атакува БСП, за да се срива доверието в нея и ви призовавам - не вярвайте на лъжи. Това написа лидерът на БСП Корнелия Нинова в профила си в социалната мрежа  \"Фейсбук\"  във връзка с твърдения, че оглавяваната от нея партия е във фалит.  \r\n\"В последните дни се развива поредната лъжа за БСП. Тя се изразява от - “БСП е във фалит\" през \"изчезнали са парите\" до \"Корнелия Нинова да даде обяснение, защото всичко става с неин подпис\". Интересното е, че тези думи се произнасят от членове на Националния съвет на партията. За тези, които не познават механизмите на функциониране на партията, ще кажа следното: Разходването на всяка стотинка от бюджета на БСП се определя от Националния съвет, в който участват 185 души\", подчертава Нинова. Тя добавя още: \"Накрая на годината същият Национален съвет приема отчет за изразходването на средствата. Така е било всяка година, откакто е избрано новото ръководство - 2016, 2017, 2018, 2019. Всеки изразходен лев след това се проверява от експерт счетоводител и накрая от Сметната палата. Членове на Националния съвет, които са одобрили всеки разход, днес питат къде са парите. Там, където сте решили вие да отидат - да се увеличи субсидията за общинските структури два пъти и половина, да се създаде телевизия, да се прави кампания за евроизборите, да има координатори в цялата страна и т. н. Плащанията се извършват по решения на Националния съвет и Изпълнителното бюро директно от счетоводството. Всеки член на Националния съвет има достъп до информацията и по всяко време може да провери числата. Вместо това някои от тях задават въпросите си и правят манипулативни внушения от екраните на телевизиите\".", "date": "2019.06.27", "title": "Корнелия Нинова: Твърденията, че БСП е във фалит или че са изчезнали парите й са поредния опит да се атакува партията, за да се срива доверието в нея - не вярвайте на лъжи"}
{"url": "http://www.focus-news.net/news/2019/06/27/2674669/georgi-dimov-bivsh-generalen-konsul-v-odrin-sashtestvuvat-signali-za-promyana-v-prioritetite-na-upravlyavashtata-partiya-v-turtsiya.html", "text": "Съществуват сигнали за промяна в приоритетите на управляващата партия в Турция. Това каза за обзорното предаване „Това е България“ на  Радио „Фокус“  бившият генерален консул в Одрин Георги Димов.  По думите му тя ще се изрази във външната политика. Второто направление засяга политическото статукво във формацията на Ердоган. Димов прогнозира сериозна чистка на виновниците за загубата на управляващите на изборите за кмет в Истанбул. Според него се очаква и ревизия на кабинета. За смяна се очертават вътрешния министър Сюлейман Сойлу и министърът на финансите и хазната Берат Албайрак, който се пада и зет на президента. Турската икономика потъва и не се вижда добра перспектива, каза още той. Победата на опозицията в Истанбул е светлина в тунела за страната и показва възможност едноличния режим в държавата да премине към нормален режим с върховенство на закона. Според него, ако сегашният държавен глава Реджеп Тайип Ердоган не успее да превъзмогне егото си са възможни няколко сценария на реакция спрямо новия кмет на Истанбул. „На първо място саботиране на  дейността на новия градоначалник от страна на мнозинството на управляващата партия на Ердоган „Партия на справедливостта“ в общинския съвет. Става въпрос за две линии на поведение – налагане на еднолични решения от страна на мнозинството в общинските съвети и отхвърляне на предложения на кмета. Втория възможен сценарии са законодателните промени, които ограничават правомощията на кмета“, каза той. \r\nГеорги Димов обясни, че на подзаконово равнище вече са предприети първите стъпки в това отношение. Иззети са правомощията на кмета за назначения в общинските фирми и са предадени на общинските съвети. Според турските юристи това е голям срам за закона. Според бившия генерален консул в Одрин е възможна и съдебна разправа, която е била загатната от турския президент.  \r\nЦоня СЪБЧЕВА", "date": "2019.06.27", "title": "Георги Димов, бивш генерален консул в Одрин: Съществуват сигнали за промяна в приоритетите на управляващата партия в Турция"}
{"url": "http://www.focus-news.net/news/2019/06/27/2674666/daily-express-panika-ot-brekzit-bez-sdelka-es-shte-zagubi-1-milion-rabotni-mesta-i-228-miliarda-liri.html", "text": "Европа е изправена пред опасността да загуби един милион работни места в случай на Брекзит без сделка, пише британското евроскептично издание The Daily Express, като се позовава на резултатите от изследване, публикувано в четвъртък. \r\nРъководителите на ЕС ще бъдат принудени да смекчат опустошителния икономически шок за най-големите индустрии на блока в случай, че Великобритания излезе от Съюза без споразумение, според доклада на университета в Льовен. Икономиката в целия ЕС ще се свие с 228 милиарда британски лири веднага след като лидерите не успеят да убедят следващия премиер на Великобритания да подкрепи споразумението за Брекзит на Тереза Мей. Докладът, поръчан от името на Министерството на външните работи на Фландрия, предупреждава, че сценарият ще доведе до загуба на 1,2 милиона работни места. \r\nИрландия, Белгия и Нидерландия ще бъдат по-тежко засегнати, като Дъблин трябва да компенсира пълната загуба на 50,330 работни места или 2,58% от цялата й работна сила. \r\nЛео Варадкар също ще бъде принуден да понесе загубата на 9 милиарда паунда, ако Великобритания напусне блока без сделка. \r\nБелгия също ще понесе подобни загуби, като северната европейска страна губи 2.35% от своя БВП и 42.390 работни места. \r\nДържавата, известна със своята бира и шоколад, се очаква да види своята индустрия за храни и напитки най-силно засегната от Брекзит без сделка. \r\nГермания и Франция страдат най-много от загубите на работни места, но цифрите представляват по-малък процент от цялото им население. \r\nАнгела Меркел ще бъде изправена пред 291 930 безработни, а Емануел Макрон - общо 141 320, според проучването. \r\nПревод и редакция:", "date": "2019.06.27", "title": "Daily Express:  Паника от Брекзит без сделка: ЕС ще загуби 1 милион работни места и 228 милиарда лири"}
{"url": "http://www.focus-news.net/news/2019/06/27/2674682/montana-nov-vid-ulovki-za-koroyadi-sa-zalozheni-v-dgs-omurtag-i-dls-cherni-lom.html", "text": "Нов вид феромонови уловки са заложени на територията на ДГС-Омуртаг и ДЛС-Черни Лом. Това съобщиха от  Североизточното държавно предприятие . Чрез уловките се установява  степента на нападение от корояди в иглолистните насаждения. Съоръженията са разработени въз основа на най-новите методи за борба с вредителите, базирани на австрийския и немския опит. Целта е да се повиши ефективността при хващане на възрастните насекоми. Според статистиката, улавянето на една женска довежда до редуциране на популацията с 16 000 насекоми. Според експертите от Североизточното държавно предприятие и Лесозащитна станция-Варна  това може да доведе до значителен напредък в борбата срещу нападенията от върхов корояд, шестзъб корояд и типограф и последиците за природата в региона. През третата десетдневка на месец август предстои отчитане на резултатите.", "date": "2019.06.27", "title": "Монтана: Нов вид уловки за корояди са заложени в ДГС-Омуртаг и ДЛС-Черни Лом"}
{"url": "http://www.focus-news.net/news/2019/06/27/2674681/vladimir-putin-predi-sreshtata-s-tereza-mey-istoriyata-s-otravyaneto-na-skripalite-ne-struva-i-pet-kopeyki.html", "text": "Историята с отравянето на Сергей Скрипал и дъщеря му Юлия не струва и пет копейки. Това заяви руският президент Владимир Путин в интервю пред британското издание Financial Times, предава  ТАСС . \r\n„Послушайте, цялата тази суматоха около разузнавачи и контраразузнавачи не може да влияе на сериозни междудържавни отношения. Както казват у нас, в Русия, тази шпионска история не струва и пет копейки“, отбеляза руският лидер. „Можем да продължим безкрай списъка с това, какво може да се твърди и в какво можем да се обвиняваме едни – други", "date": "2019.06.27", "title": "Владимир Путин преди срещата с Тереза Мей: Историята с отравянето на Скрипалите не струва и пет копейки"}
{"url": "http://www.focus-news.net/news/2019/06/27/2674680/shumen-ravnishteto-na-bezrabotitsa-v-oblastta-e-88.html", "text": "Равнището на безработица в областта е 8,8% през месец май, с 0,5 процентни пункта по-ниско спрямо април 2019 г. Това съобщиха от  Регионалната служба по заетостта- Варна . В бюрата по труда от областта има регистрирани 6706 безработни , с 349 по-малко спрямо предходния месец. В град Шумен броят на регистрираните безработни през месеца е 1361, със 70 по-малко спрямо предходния месец. Равнището на безработица в града е 3,0%, при 3,2% през април. При сравнение със същия месец предходната година се отчита спад с 0,1 процентни пункта на равнището на безработица и намаление с 28 лица на регистрираните безработни. През май  на работа в област Шумен са постъпили 630 безработни, от тях 82,7%-  на първичния пазар на труда. Продължиха действията за устройване на работа на лицата от уязвимите групи на пазара на труда. 33,2% от устрените на работа са на възраст над 50 години. В заетост са включени 116 младежи до 29 г. възраст. На работа са устроени и 107 продължително безработни лица. В бюрата по труда са заявени 451 работни места. Най-много са от сферата на преработващата промишленост – 150.", "date": "2019.06.27", "title": "Шумен: Равнището на безработица в областта е 8,8%"}
{"url": "http://www.focus-news.net/news/2019/06/27/2674683/blagoevgrad-ot-nachaloto-na-godinata-do-kraya-na-mesets-may-prodalzhava-da-namalyava-broyat-na-registriranite-bezrabotni-litsa-v-oblastta.html", "text": "От началото на годината до края на месец май продължава да намалява броят на регистрираните безработни лица в областта. Това каза пред  Радио „Фокус“-Пирин  Станислава Поповска, директор на „Регионална служба по заетостта“-Благоевград. „Към края на месец май тази година техният брой за областта е 13 409 или равнище на безработица 8,9%. От началото на годината броят на регистрираните безработни лица намалява с 1 909, а спрямо месец май 2018 година като аналогичен период броят на регистрираните безработни лица е намалял с 1 029 лица“, уточни тя. Поповска допълни, че през месец май 2019 година на територията на област Благоевград по различните програми, които реализират съгласно Националния план за действие по заетостта са работили 376 лица, а по мерките за заетост и обучение са работили 180 лица. По думите й всъщност това са различните насърчителни режими, които реализират съгласно Закона за насърчаване на заетостта. \r\nЕкспертът посочи също, че най-много са заявените работни места в областта от сектор преработваща промишленост - 468. „Само през месец май на работа са постъпили 1 428 безработни лица, като 1 148 от тях са започнали работа с посредничеството на бюрата по труда, а 820 са заявените свободни работни места обявени в съответните Бюра по труда“, допълни директорът. Поповска добави, че през май в сектор строителство са заявени 140 места, в сектор транспорт и ремонт на автомобили – 132 работни места, сектор хотелиерство и ресторантьорство – 80 места, сектор селско, горско и рибно стопанство – 34 работни места, сектор държавно управление – 18 места, сектор образование – 14 места, сектор административни и спомагателни дейности – 8 места, сектор операции с недвижими имоти – 4 места. \r\nСтанислава Поповска отбеляза още, че остава отворена схемата „Младежка заетост“ по ОП „Развитие на човешките ресурси“, която е без краен срок за кандидатстване от страна на младежите и на работодателите. „Тя се реализира в своите 2 направления – стажуване и обучение за конкретното свободно работно място. Агенцията по заетостта стартира предоставянето на финансова подкрепа за заявени от работодателите обучения по ключови компетентности, става дума за микро и малки предприятия“, уточни експертът. Поповска добави, че няма краен срок за подаване на заявки от страна на работодателите, като всъщност той е до изчерпване на определения финансов ресурс за 2019 година. По думите й доста работодатели проявяват интерес по отношение на това какви документи трябва да подадат. Според нея средствата, които са отпуснати за годината за областта, ще бъдат усвоени. Тя каза още, че интерес представляват и сред работодателите „Обучение за конкретно свободно работно място“, като миналата година по тази програма са били обучени около 30 безработни лица. \r\nНатали СТЕФАНОВА", "date": "2019.06.27", "title": "Благоевград: От началото на годината до края на месец май продължава да намалява броят на регистрираните безработни лица в областта"}
{"url": "http://www.focus-news.net/news/2019/06/27/2674684/dots-rumen-bostandzhiev-psiholog-horata-razvivat-palnotsenni-vrazki-togava-kogato-imat-nuzhda-ot-tyah.html", "text": "Хората развиват пълноценни връзки тогава, когато имат нужда от тях. Това каза за  Радио „Фокус“ – Бургас  доц. Румен Бостанджиев, психолог, сексолог и преподавател. Той посочи, че самотата е изключително тежка и влияе върху здравето на човека. Доц. Бостанджиев заяви, че колкото по-свързан е човек и колкото по-голяма сигурност изпитва е толкова по-спокоен и по-ефективно се справя със стресовите моменти, които съвременният живот дава. „Може би, точно в тази връзка лятото, като сезон на отпуските е време, в което човек може да оползотвори по-творчески свободното си време, като организира интересни и приятни изживявания с хора, които са му приятни и с които може да преживее нещо положително и хубаво“, добави Бостанджиев. По думите му това е една от предпоставките за създаването нови взаимоотношения и инвестиция в нови и позитивни преживявания, което пък от своя страна да има позитивен ефект през цялата година, а не само през летния сезон. \r\n „Няма сезони за това, кога можем да инвестираме в нашите отношения с близките ни хора, и кога да създаваме предпоставки за позитивен и емоционален резонанс, който възниква тогава, когато най-напред ние самите решим да направим крачка към другия, да го поканим за един красив танц, в който и двамата ще сме щастливи“, посочи още Бостанджиев. Той каза, че е добре да си даваме сметка, че ние сме тези, които основно носим отговорността за това каква инвестиция правим в нашите отношения. \r\nМария КУРТЕВА", "date": "2019.06.27", "title": "Доц. Румен Бостанджиев, психолог: Хората развиват пълноценни връзки тогава, когато имат нужда от тях"}
{"url": "http://www.focus-news.net/news/2019/06/27/2674685/plovdiv-parvo-izdanie-na-festivala-hronotop-shte-se-provede-v-grada.html", "text": "Първо издание на фестивала „Хронотоп“ ще се проведе в града. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Фестивалът ще се състои от 1 до 4 юли на различни локации в града. Събитието е замислено като една възможност за всички, които се занимават или искат да се занимават с кино и театър, да участват в един цялостен творчески процес, при който в рамките на „един слънчев кръговрат“ (Аристотел) участниците ще имат шанса да придобият необходимите подход, знания и умения, за да сътворят филм, танц, костюм, плакат или театрално представление. \r\nТемата на фестивала тази година е „Време, място и любов“. Драматургичният материал ще бъде селектиран на случаен принцип, но по предварително подбрани реплики от велики любовни истории. Репликите ще се теглят като томбола и по силата на случайността участниците ще могат да създадат кратко представление, танц или филм. Така например Жулиета може да срещне своя Ромео в стих на Яворов или реплика на Гетсби. Сцените ще се разработват на малки групи под ръководството на изпитани творци-практици,  като най-добрите откъси на не-професионалните участници ще бъдат показани на вечерните представления, заедно с тези на професионалните актьори и танцьори. \r\nФиналното представление ще включва най-добрите филми, танци и откъси, сътворени по време на майсторските класове и творческите работилници, но подчинени на предварителна режисьорска концепция, основаваща се на естетическото преминаване на двойките от другата страна на времето. \r\nФестивалът дава възможност на участниците да постигнат художествен образ в рамките на един ден, но също и да вземат участие в развиващ се творчески процес, при който крайното представление ще представлява синтез от отпечатъците на отделните изкуства в цялостния образ. \r\nПроектът ще даде възможност от една страна на професионални артисти, ученици и студенти по изкуствата да се срещнат с техни колеги и артисти, които работят по цял свят. От друга страна всички желаещи ще имат възможност да участват в предлаганите творчески работилници и да отключат творческия си потенциал в една или друга степен. За някои от тях, този фестивал може да първата важна стъпка към творческо начало. Участниците ще могат да покажат своите откъси, плакати и етюди и по този начин ще преодолеят страха от изява пред публика. \r\nВсички участници във фестивала „Хронотоп“ са утвърдени артисти, практици и преподаватели: предаването на техния опит на творци и граждани на Пловдив, както и представяне на техни оригинални творби, е достатъчна заявка за стойността на проекта. Ще бъде подготвен и диск с най-доброто от фестивала и ще се постави началото на фестивален архив. \r\nФестивалът се осъществява с финансовата подкрепа на Община Пловдив, след спечелен проект по компонент 2 „Гражданска активност“.", "date": "2019.06.27", "title": "Пловдив: Първо издание на фестивала „Хронотоп“ ще се проведе в града"}
{"url": "http://www.focus-news.net/news/2019/06/27/2674686/gabrovo-izlozhba-na-otkrito-organizira-muzey-dom-na-humora-i-satirata-v-grada.html", "text": "Най-новата интерактивна изложба на музей „Дом на хумора и сатирата“ ще бъде представена в центъра на града. „Град Градина“ е експозиция, която е насочена основно към децата и младежите и ги учи как да рециклират разумно, съобщиха за  Радио „Фокус“ – Велико Търново  от музея. Тя ще бъде подредена в Парка на хумора, като за събитието са предвидени и занимателни и образователни  игри. \r\nПроявата е подкрепена от общинския отдел по Екология и  Регионално депо за отпадъци, като експерти от двете структури, заедно с музей специалисти, ще покажат на децата как да превърнат отпадни суровини в саксии, кашпи, дори в украшения.  Те призовават всеки посетител да си носи празни пластмасови бутилки, кофички от кисело мляко, непотребни найлонови торбички, стъклени шишета и буркани, от които да направят красиви сувенири. \r\nПроявите ще са в рамките на два дни, 28 и 29 юни – от 16.30 до 18.00 часа. \r\nЛуиза ТРАНЧЕВА", "date": "2019.06.27", "title": "Габрово: Изложба на открито организира музей „Дом на хумора и сатирата“ в града"}
