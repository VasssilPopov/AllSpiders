{"url": "http://www.focus-news.net/news/2018/01/11/2476127/nova-tv-makedoniya-donald-tusk-otkri-s-poeziya-tseremoniyata-za-nachaloto-na-balgarskoto-predsedatelstvo-v-saveta-na-es.html", "text": "Председателят на Европейския съвет Доналд Туск рецитира поезия на български език на церемонията по повод началото на българското председателство в Съвета на ЕС, предаде  Нова ТВ\r\n„Отечество любезно, как хубаво си ти! \r\nКак чудно се синее небето ти безкрайно! \r\nКак твоите картини меняват се омайно! \r\nПри всеки поглед нови, по-нови красоти“\r\n\"Тези думи на Иван Вазов улавят духа на днешното празненство. Тук съм като председател и като поляк. Защото като поляк разбирам колко много работа и усилия ви е струвало на вас, българите, да постигнете тези европейски успехи за вашето отечество. Никой не ви е дал нищо даром. Вие самите на първо място сте творците на този исторически обрат, на тези нови, все нови красоти\", заяви Туск по време на церемонията, отбелязана в Народен театър „Иван Вазов“ в София.  Виктор Турмаков", "date": "2018.01.11", "title": "„Нова ТВ“ (Македония) : Доналд Туск откри с поезия церемонията за началото на българското председателство в Съвета на ЕС"}
{"url": "http://www.focus-news.net/news/2018/01/11/2476094/bloomberg-gsdp-sa-poiskali-ot-angela-merkel-da-garantira-che-e-gotova-da-podkrepi-predlozheniyata-na-emanyuel-makron-za-reformi-v-es.html", "text": "Германската социалдемократическа партия (ГСДП) иска да получи ясен сигнал от канцлера Ангела Меркел, че е готова да подкрепи инициативата на Еманюел Макрон за провеждането на реформи в Европейския съюз, ако иска съгласието й за формиране управляваща коалиция в страната, предава американската агенция Bloomberg.\r\nСоциалдемократите искат от Съюза (ХДС/ХСС) да се обвърже с голям европейски проект, в съдружие с Франция, за да убеди колебаещата се партийна база да се включи в още една „голяма коалиция“, според източник от ГСДП, който е пожелал да остане анонимен.\r\nСлед като ГСДП регистрира най-лошия си изборен резултат от Втората световна война по време на парламентарните избори през септември 2017 година, много социалдемократи смятат, че е време за преминаване в опозиция, където партията да се обнови, отколкото да влезе в ролята на младши партньор на Меркел за трети път. Въпреки това, европейската интеграция и даването на положителен сигнална Макрон са теми, на които делегатите на ГСДП и избирателите на партията гледат като на шанс за поставяне на предизвикателство пред ролята на Меркел като кризисен мениджър на ЕС.\r\nСилно проевропейски сигнали от разговорите, като например подкрепа за бюджетен план или финансов министър на еврозоната, ще помогне на лидера на ГСДП Мартин Шулц да спечели мнозинство на партийната конференция на 21 януари, за започване на официални коалиционни преговори, заяви източникът на Bloomberg. Всяко коалиционно споразумение трябва да бъде одобрено от партийните членове, които споделят про-европейски позиции.\r\nМартин Шулц, бивш председател на Европейския парламент, заяви пред репортерите в Берлин в четвъртък, че през последния ден на предварителните разговори, партиите ще се фокусират върху европейските въпроси.\r\nПревод и редакция:", "date": "2018.01.11", "title": "Bloomberg: ГСДП са поискали от Ангела Меркел да гарантира, че е готова да подкрепи предложенията на Еманюел Макрон за реформи в ЕС"}
{"url": "http://www.focus-news.net/news/2018/01/11/2476095/prof-antoniy-galabov-za-parvi-pat-evropeyskiyat-i-balgarskiyat-dneven-red-sa-tolkova-blizki-edin-do-drug.html", "text": "За първи път европейският и българският дневен ред са толкова близки един до друг. Това каза за предаването „Това е България“ на Радио „Фокус“ проф. Антоний Гълъбов по повод официалния старт на Българското председателство. „Темите, които ще бъдат разисквани в бъдещия дневен ред са важни и за България. Тя трябва да се възползва от предоставената и възможност“, коментира той. „Темите за обща миграционна, енергийна политика и политика за сигурност и отбрана са важни и за нас“, посочи проф. Антоний Гълъбов. Според него България е посрещната от агресивна европейска пропаганда, но на изхода на Председателство критичното отношение ще бъде радикално променено.", "date": "2018.01.11", "title": "Проф. Антоний Гълъбов: За първи път европейският и българският дневен ред са толкова близки един до друг"}
{"url": "http://www.focus-news.net/news/2018/01/11/2476096/blagoevgrad-dvama-mladezhi-sa-padnali-s-avtomobil-v-propast-na-patya-za-selo-delvino.html", "text": "Двама 18-годишни младежи са паднали с автомобил в пропаст на пътя за благоевградското село Делвино. Това съобщи за Агенция \"Фокус\". Лек автомобил \"Мерцедес\" е излязъл от пътя и е паднал е в пропаст. Двамата младежи са настанени в болницата в Благоевград без опасност за живота. Сигналът за инцидента е получен в 18.15 часа.", "date": "2018.01.11", "title": "Благоевград: Двама младежи са паднали с автомобил в пропаст на пътя за село Делвино"}
{"url": "http://www.focus-news.net/news/2018/01/11/2476097/bloomberg-vladimir-putin-e-zayavil-che-kim-chen-un-e-spechelil-macha-za-yadrenite-orazhiya.html", "text": "Президентът на Русия Владимир Путин е заявил, че лидерът на Северна Корея Ким Чен-ун е „спечелил мача“ за придобиване на ядрени оръжия, предава американската агенция Bloomberg.\r\nРуският президент определи севернокореецът като образован и зрял политик, по време на среща с главните редактори на руските медии в Москва в четвъртък. Той добави, че Ким е успял в разработването на ядрена глава, способна да достигне всяка цел.\r\nНеобичайно топлите думи на Путин за Ким дойдоха, след като Северна и Южна Корея проведоха първите си директни разговори от повече от две години във вторник. \r\nПревод и редакция:", "date": "2018.01.11", "title": "Bloomberg: Владимир Путин е заявил, че Ким Чен-ун е спечелил мача за ядрените оръжия"}
{"url": "http://www.focus-news.net/news/2018/01/11/2476098/dopalnitelni-100-mln-lv-shte-badat-otpusnati-za-uvelichenie-na-zaplatite-na-politsaite-obzor.html", "text": "Допълнителни 100 млн. лв. ще бъдат отпуснати за увеличение на заплатите на полицаите. Това стана ясно след срещата на премиера Бойко Борисов с представители на синдикалните организации на силовото министерство. В петък председателят на СФСМВР Валентин Попов ще се срещне с управителния съвет на организацията и ще предложи протестите временно да бъдат прекратени. „Поговорихме доста сериозно с министър-председателя Бойко Борисов по три основни неща, които както знаете са и наши искания от миналото лято. Две от тях мога спокойно да обединя в едно – това е спешни мерки за усъвършенстване на нормативната база в Министерството. Вторият основен въпрос е възнаграждението“, обясни Попов. Той уточни, са обсъдили много внимателно участието на служителите от МВР в охраната на външна граница на ЕС, в борбата с престъпността и контрабандата и техния дял в това приходната част в бюджета да е малко по-добра отколкото е била.Галентин Грозев, председател на синдиката Алианс „Сигурност“ в МВР уточни, че по време на срещата премиерът Бойко Борисов е заявил, че не прави сделка с тях, за да спрат протестите, а оценява резултатите на служителите в МВР. „С премиера Борисов се разбрахме за едно основно нещо - служителите на МВР работят достойно, заслужават допълнително целево увеличение на основните си месечни възнаграждения. Лично премиерът Бойко Борисов се ангажира със сумата от 100 млн. лв., която да бъде обсъдена и гласувана на заседание на МС и в последствие преведена към Министерство на външните работи в рамките на две седмици“, обясни Грозев. По думите му предстоят и промени и обсъждания на Наредбата за основните месечни възнаграждения на служителите в МВР. Грозев добави, че този път ще настояват държавните служители по Закона за държавния служител също да получат увеличение, тъй като при последните изменение не са. \r\nПо време на брифинга стана ясно, че премиерът се е ангажирал при нормално развитие на приходната част на бюджета да предложи и внесе в Закона за държавния бюджета за 2019 г. увеличение с още 10% на възнагражденията на служителите в МВР. „Това е малко под условно наклонение, но такова обещание съществува към момента“, обясни Грозев. \r\nОт своя страна зам.-министърът на вътрешните работи Красимир Ципов допълни, че по време на срещата е постигнат ясен и конкретен консенсус да започне работа за допълнително увеличение на възнагражденията на служителите от системата в МВР. Той уточни, че първата стъпка е направена в началото на тази седмица. „Знаете, че в бюджета за тази година бяха предоставени 55 млн. лв. в повече. Те са разпределени. В МВР ще седнем да поговорим по какъв начин да бъдат предприети действията за едно допълнително увеличение на средствата, които ще бъдат предоставени“, коментира Красимир Ципов.Главният секретар на МВР гл. комисар Младен Маринов заяви, че за него е било важно, че по време на срещата нещата са били поставени така – сектор „Сигурност“, специално МВР, е изключително важен за стабилността на държавата.  По думите му освен за обществения ред и борбата с престъпността секторът е важен фактор и за гарантиране събираемостта на средствата, които се влизат в държавния бюджет. „Удовлетворен съм от това, че всички се обединихме, че всяко едно увеличени на нашите заплати трябва да стъпва на реални приходи, за които сме допринесли до голяма степен, за да съберем повече от планираното по бюджета. Това го правим ежедневно и ще продължим да го правим. Такъв ангажимент поехме. Няма увеличение без ние да имаме реален принос за стабилността и увеличението на бюджета“, заяви гл. комисар Младен Маринов. По думите му, за да имат очи, за да претендират за увеличаване на заплатите трябва да продължат дейността си за по-голяма събираемост в бюджета. „Радвам се, че премиерът оцени действията, с които ние до момента принасяме за стабилността на бюджета“, коментира главният секретар.\r\nВъпреки срещата СФСМВР проведе планираните за деня протестни действия и десетки служители „посрещнаха“ делегациите, пристигащи за официалното откриване на Българското председателство на Съвета на ЕС, с плакати, които гласяха, че българските служители в МВР са най-ниско платените в ЕС и получават основна заплата в размера на 340 евро. По време на протеста председателят на СФСМВР Валентин Попов заяви, че е възможно в отговор на конструктивното отношение към проблема от страна на правителството протестните действия да бъдат прекратени. \r\nМариела РУСЕВА", "date": "2018.01.11", "title": "Допълнителни 100 млн. лв. ще бъдат отпуснати за увеличение на заплатите на полицаите (ОБЗОР)"}
{"url": "http://www.focus-news.net/news/2018/01/11/2476099/plovdivchani-izlyazoha-za-vtori-pat-na-protest-v-podkrepa-na-natsionalen-park-pirin.html", "text": "Стотици пловдивчани се събраха за втори път на протест в защита на Национален парк „Пирин“ и призоваха: „Не убивайте природата, тя е и ваша майка!“, предаде репортер на Радио „Фокус“ - Пловдив. Те се събраха в 18:30 часа пред площад „Съединение“, защото и девизът на европредседателството е „Съединението прави силата!“. Според протестиращите решението на Министерски съвет е незаконно и противоречи със Закона за опазване на околната среда, Закона за биологичното разнообразие и Закона за защитените територии. Исканията на протестиращите са отмяна на решението на Министерски съвет за промяна плана на управление на Национален парк „Пирин“ и оставка на министъра на околната среда и водите Нено Димов.\r\nМаршрутът на протеста тръгна от бул. „Шести септември“ в посока Баня Старинна и оттам през кръстовището по бул. „Цар Борис III Обединител“ до улица „Железарска“ в посока Главната улица и приключи пред Община Пловдив. Протестът премина при засилени мерки за сигурност и без инциденти.\r\nВесела КРЪСТЕВА", "date": "2018.01.11", "title": "Пловдивчани излязоха за втори път на протест в подкрепа на Национален парк „Пирин“"}
{"url": "http://www.focus-news.net/news/2018/01/11/2476100/sofiya-priklyuchi-protestat-v-podkrepa-na-np-pirin.html", "text": "Приключи протестът срещу решението на правителството за промяна в Плана за управление на Национален парк „Пирин“ и изграждането на втори лифт в Банско, предаде репортер на Агенция \"Фокус\". Движението навсякъде е възстановено и протестиращите постепенно се разотиват.\r\nИван ЛАЗАРОВ", "date": "2018.01.11", "title": "София: Приключи протестът в подкрепа на НП \"Пирин\""}
{"url": "http://www.focus-news.net/news/2018/01/11/2476101/global-timeskitay-kitay-se-nadyava-da-razvie-vrazkite-si-s-nordicheskite-i-baltiyskite-strani.html", "text": "Президентът на Китай Си Дзинпин прие в Пекин говорителите на парламентите на Балтийските и Нордическите страни и заяви, че се надява срещите на високо ниво да продължат, както и че сътрудничеството между страните ще се задълбочи, пише китайското правителствено издание за външна политика Global Times.\r\nСред делегатите са били говорителят на финландския парламент Мария Лохела, на норвежкия – Олемик Томесен, на исландския – Щейнгримур Сигфусон, на естонския – Ейки Нестор, на латвийския Инара Мурниес и заместник-говорителят на шведския Ева Тален Фине.\r\nПо време на срещата, Си е заявил, че визитата бележи нова форма на колективни взаимодействия на високо ниво между Китай и Нордическите и Балтийските страни.\r\nПосещението бележи нова ера на отношенията между страните, включително по-голямото взаимно политическо доверие.\r\nПревод и редакция:", "date": "2018.01.11", "title": "Global Times(Китай): Китай се надява да развие връзките си с Нордическите и Балтийските страни"}
{"url": "http://www.focus-news.net/news/2018/01/11/2476102/balgarskoto-predsedatelstvo-zapochva-s-parva-golyama-investitsiya-po-plana-yunker.html", "text": "През втория ден от официалното посещение на Колегиума на Европейската комисия в България (петък, 12 януари) председателят на Комисията Жан-Клод Юнкер и премиерът Бойко Борисов ще дадат изявления за медиите в Националния дворец на културата. Това съобщиха от Представителството на Европейската комисия в България.\r\nНепосредствено преди пресконференцията в тяхно присъствие ще се състои и церемония по подписването на споразумение за най-големия до момента проект в България, гарантиран със заем от Европейския фонд за стратегически инвестиции (ЕФСИ) , който е централен стълб на плана \"Юнкер\" за растеж и работни места в Европа. Подписването ще се проведе в присъствието и на вицепрезидента на Европейската инвестиционна банка Андрю Макдауъл. \r\nСъбитието ще бъде в Международния пресцентър на НДК, Зала 6, от 12.30 часа.", "date": "2018.01.11", "title": "Българското председателство започва с първа голяма инвестиция по плана \"Юнкер\""}
{"url": "http://www.focus-news.net/news/2018/01/11/2476103/bsp-shte-vnese-vota-na-nedoverie-kam-kabineta-borisov-3-bez-dps-obzor.html", "text": "ПГ на \"БСП за България\" ще внесе вота на недоверие към кабинета „Борисов“ 3 на 17 януари без ДПС. В кулоарите на парламента лидерът на БСП Корнелия Нинова заяви, че левицата е готова с мотивите за вота на тема корупция. „Дали ДПС ще ни подкрепят в дебатите с гласуването е тяхно политическо решение. Мотивите да направим това е, че ние имаме принципни различия след изказването на почетния председател на ДПС Ахмед Доган“, коментира тя. По думите й различията между БСП и ДПС са свързани с твърдението на Ахмед Доган, че няма готова опозиционна сила, която да поеме управлението, както и с призива му да се пази стабилността и сигурността на страната. Корнелия Нинова изрази съгласие с това, че България има нужда от сигурност и стабилност, но изтъкна, че основният генератор на несигурност е правителството на Бойко Борисов. \r\nОт ДПС заявиха, че ще подкрепят вота на недоверие към правителството, но със свои мотиви и аргументи. Зам.-председателят на ПГ на ДПС Йордан Цонев коментира: „Между Коледа и Нова година не бяхме потърсени, след Нова година също. Днес разбрахме, че БСП вчера на свой форум са взели решението да внесат вота сами. Днес Корнелия Нинова уведоми Мустафа Карадайъ за това решение. Вие преценете какво е това действие“. Според него действието на БСП за вота на недоверие доказва правотата на Ахмед Доган, които са снимка на политическата ситуация в страната, като не я предизвикват, а само я констатират. Йордан Цонев посочи, че ако БСП няма култура в опозиция, трудно би могла да има такава в управление. \r\nБиляна ИВАНОВА", "date": "2018.01.11", "title": "БСП ще внесе вота на недоверие към кабинета „Борисов“ 3 без ДПС (ОБЗОР)"}
{"url": "http://www.focus-news.net/news/2018/01/11/2476104/nikoleta-tyancheva-im-asenovgrad-vsyako-pokolenie-po-svoy-nachin-preotkriva-sabitiyata-ot-balgarskata-istoriya-i-izrazyava-otnoshenieto-si-kam-tyah.html", "text": "Всяко поколение по свой начин преоткрива събитията от българската история и изразява отношението си към тях. Това каза за Радио „Фокус“ – Пловдив Николета Тянчева от Историческия музей в Асеновград по повод навършването на 140 години от Освобождението на града от османско владичество на 18 януари и на 140 години от Освобождението на България, което ще отбележим на 3 март тази година. По думите й независимо от времето, от политическата конюнктура, от промените в международните отношения, едно събитие остава непреходно в българската история и в съзнанието на народа ни – Руско-турската война от 1877-1878 г., която върна свободата на България и името й на политическата карта на Европа и света. „Тежка, продължителна, кръвопролитна, скъпо струваща като средства и жива сила, войната е следена с жив интерес от цялата прогресивна европейска общественост. Краят й, макар и да не се увенчава с пълен успех и да е оспорван от Велики сили в Европа, става предпоставка за възкръсването на една държава с вековна история, на един смел народ със съхранена национална идентичност. След края на войната, по желание на руските полкове и със съдействието на Руското военно министерство, на бившите бойни полета над гробовете на руските офицери и братските могили са изградени паметници, които българския народ пази и днес“, каза още Тянчева. Тя посочи, че през 1892 година българските поборници и опълченци подемат инициативата за изграждането на паметници на признателност, които да изразят отношението на народа ни към събитията, довели до жадуваното Освобождение. „Така се създават паметникът на „Цар Освободител Александър ІІ” в София, къщите музеи в Бяла, Горна Студена, Плевен и Пордим, Скобелев парк-музей и Параклис-мавзолей „Св. Георги Победоносец” в Плевен, а по-късно –  паметникът на връх „Свети Никола“ и други“, допълни тя.\r\nНиколета Тянчева подчерта, че днес, 140 години след тези събития, историческата памет е съхранила спомена за тях, а поколенията помнят и отдават заслуженото на героите от войната.\r\nТони МИХАЙЛОВ", "date": "2018.01.11", "title": "Николета Тянчева, ИМ-Асеновград: Всяко поколение по свой начин преоткрива събитията от българската история и изразява отношението си към тях"}
{"url": "http://www.focus-news.net/news/2018/01/11/2476105/the-jerusalem-post-delegitimiraneto-na-izrael-skoro-shte-e-nezakonno-v-yuzhna-karolina.html", "text": "Губернаторът на американския щат Южна Каролина Хенри Макмастър призова местния парламент в сряда да одобри законопроект, който би превърнал щата в първия, който е кодифицирал универсална дефиниция на антисемитизма, пише израелското издание The Jerusalem Post.\r\nДефиницията ще бъде взаимствана от решение на Държавния департамент на САЩ от 2010 година и придружаващ списък с факти, в който се инкриминират демонизирането, делегитимирането и изразяването на двойни стандарти спрямо Израел.\r\n„Антисемитизмът е определено възприятие за евреите, което може да бъде изразено чрез омраза към тях“, се заявява в дефиницията. „Риторическото или физическото изразяване на антисемитизъм, насочено към еврейско или нееврейско физическо лице и/или тяхната собственост, към институциите на еврейската общност или техните религиозни учреждения“.\r\nВ списъка е включено и обвиняването на Израел за всички междурелигиозни или политически сблъсъци, двойните стандарти, изразявани чрез искане на поведение, което не се очаква от нито една друга демократична нация и отричането на правото на евреите на самоопределение и правото на съществуване на Израел. Но там се казва още, че „критикуването на Израел по подобие на всяка друга държава не може да се възприема като антисемитизъм.\r\nПроектозаконът вече бе приет на първо четене в Камарата на представителите (долната камара) на Южна Каролина през март 2017 година със 103-3 гласа, но от тогава той е замразен. Губернаторът призова законодателните промени да бъдат приети от местния Сенат (горната камара) преди международния Ден на възпоминанието за Холокоста на 27 януари.\r\nПревод и редакция:", "date": "2018.01.11", "title": "The Jerusalem Post: Делегитимирането на Израел скоро ще е незаконно в Южна Каролина"}
{"url": "http://www.focus-news.net/news/2018/01/11/2476106/prof-antoaneta-hristova-politicheski-psiholog-ot-dps-davat-mnogo-yasen-politicheski-znak-che-iskat-da-vazvarnat-svoyata-pozitsiya-na-balansyor.html", "text": "От ДПС дават много ясен политически знак, че искат да възвърнат своята позиция на балансьор, коментира за предаването „Това е България“ на Радио „Фокус“ проф. Антоанета Христова, директор на Институтa за изследване на населението и човека към Българската академия на науките, във връзка с внасянето на вот на недоверие от БСП без участието на ДПС. „Искаме да вземем мястото на „Патриотите“ - това, което е било наше в миналото, отново да стане наше, е позицията на ДПС. Партията преживя доста голяма криза при отделянето на свои избиратели около ДОСТ и тяхната основна задача е да ги върнат. По пътя на това възстановяване трябваше Ахмед Доган да излъчи послания, че може да бъде разпознат като партньор. Доган подаде и още един сигнал - този, насочен към тези, които са излезли от ДПС, че врата е отново отворена за тях“, каза проф. Антоанета Христова. Тя допълни, че процесът за възстановяване на позицията на ДПС трябва да се счита за стартирал. Но пътят за възстановяване на имиджа на партията като коалиционен партньор е дълъг, защото  в социално отношение ДПС не е желана формация нито за БСП, нито за ГЕРБ.", "date": "2018.01.11", "title": "Проф. Антоанета Христова, политически психолог: От ДПС дават много ясен политически знак, че искат да възвърнат своята позиция на балансьор"}
{"url": "http://www.focus-news.net/news/2018/01/11/2476107/pri-golyam-interes-v-belovo-be-predstavena-knigata-kaymaka-chalana-na-krasimir-uzunov-obzor.html", "text": "В препълнената зала на Общинския съвет в Белово бе представена книгата \"Каймакъ-Чаланъ\" на президента на Агенция и Радио \"Фокус\" Красимир Узунов. Кметът на общината инж. Костадин Варев заяви, че е бил впечатлен от познаването на историята на Беловския край от страна на Красимир Узунов и именно това го е накарало да покани автора да представи книгата си специално в Белово. Бригаден генерал Явор Матеев посочи от своя страна, че за него е чест да участва в поредното представяне на книгата и изтъкна, че тя съдържа на 100% исторически факти. „Историята трябва да се разказва такава, каквато е била в действителност. Красимир Узунов използва художествени похвати, но пресъздава по невероятен начин обикновени житейски истории. Като висш офицер съм тук, за да кажа, че и днес българският войник, сержант, офицер, генерал, както нашите предци, е готов да даде всичко от себе си, за да защити родината си\", допълни ген. Матеев. По думите му посланието на книгата е да пазим родовата си памет, да се прекланяме пред нашите герои. Авторът й Красимир Узунов заяви, че за него е гордост да представи именно в Белово, което е дало много в националноосвободителните ни борби, дало е много на България. \"Имаме два варианта като държава - единият е да оставим всичко в музеите. Другият е да възродим националната ни памет\", каза Узунов. Той разказа за първото си посещение на Каймак-Чалан през 1991 г. и забравени там кости на избити войници и шрапнели. \"Тези от войниците, които са погребвани, са били заровени в краката на своите командири или така, както са се подреждали за атака - след своя командир\", обясни Узунов. Той каза също, че историята се прави от малки хора, а книгата \"Каймакъ-Чаланъ\" е преклонение пред паметта на българския войник. \"За да получим опрощение, трябва да нахраним душите на тези, които до сега са били забравени. Трябва да намерим от къде сме тръгнали, за да знаем на къде отиваме\", допълни Узунов. Той отговори на зададените му от присъстващите в залата въпроси за участието на войници от региона във войните за национално обединение.\r\nВаня НИКОЛОВА", "date": "2018.01.11", "title": "При голям интерес в Белово бе представена книгата „Каймакъ-Чаланъ“ на Красимир Узунов (ОБЗОР)"}
{"url": "http://www.focus-news.net/news/2018/01/11/2476108/predstoyashti-mezhdunarodni-sabitiya-za-12-yanuari-agentsiya-fokus.html", "text": "***Съюза (ХДС/ХСС) на Ангела Меркел и Германската социалдемократическа партия (ГСДП) ще проведат отделни разговори за изхода от предварителните разговори за формиране на управляваща коалиция в Германия\r\n***Чехите гласуват на първия тур на президентските избори, като фаворит за спечелването им е настоящият президент Милош Земан\r\n***Премиерът на Япония Шиндзо Абе започва шестдневната си европейска обиколка в Естония, след което ще продължи с Латвия, Литва, България, Сърбия и Румъния\r\n***Председателят на Европейската комисия Жан-Клод Юнкер и премиерът на България Бойко Борисов ще дадат съвместна пресконференция в края на посещението на европейските комисари в София, по случай поемането на ротационното председателство на Съвета на ЕС от страната домакин\r\n***Бившият каталунски лидер Карлес Пучдемон ще приеме парламентарната си група в Брюксел, за първи път след регионалните избори в автономната област на Испания, проведени на 21 декември 2017 година\r\n***", "date": "2018.01.11", "title": "Предстоящи международни събития за 12 януари ( Агенция „Фокус“ )"}
{"url": "http://www.focus-news.net/news/2018/01/11/2475740/predstoyashti-sabitiya-v-stranata-za-11-yanuari-agentsiya-fokus.html", "text": "***\r\nОт 9.00 часа ще се проведе редовно заседание на народното събрание. \r\n***\r\nОт 14.30 часа в зала 232 на Народното събрание Председателят на Комисията по вътрешна сигурност и обществен ред свиква извънредно заседание на Комисията относно предприетите мерки за противодействие на престъпността и обезпечаване на сигурността във връзка с Председателството на Съвета на Европейския съюз. За участие в заседанието са поканени политическото и професионалното ръководство на МВР, Главният прокурор на Република България и Градският прокурор на София.\r\n***\r\nОт 8.30 часа в Министерския съвет синдикатите от КНСБ, които представляват интересите на работещите в системата на МВР, ще срещнат с премиера Бойко Борисов.\r\n***\r\nОт 11.30 часа пред Народния театър „Иван Вазов“ ще се състои представяне пред медиите на интерактивна изложба за културно-историческото наследство на България в специално изградено пространство. На събитието се очаква да присъстват министър-председателят Бойко Борисов, председателят на Европейския парламент Антонио Таяни, председателят на Европейския съвет Доналд Туск,  председателят на Европейската комисия Жан-Клод Юнкер.\r\n***\r\nОт 19.00 часа в Народен театър „Иван Вазов“ ще се състои Откриващ концерт на Българското председателство на Съвета на ЕС. Изказвания ще направят президентът Румен Радев, министър-председателят Бойко Борисов, председателят на Европейския парламент Антонио Таяни, председателят на Европейския съвет Доналд Туск,  председателят на Европейската комисия Жан-Клод Юнкер.\r\n***\r\nОт 10.00 часа 5 състав на Специализирания наказателен съд ще гледа делото срещу Петър Ст., Боян Т. и др., обвинени в организиране и ръководене на организирана престъпна група. \r\n***\r\nОт 10.00 часа 7 състав на Специализирания наказателен съд ще гледа делото срещу Антон А. и др., обвинени в организиране и ръководене на организирана престъпна група. \r\n***\r\nОт 10.00 часа 9 състав на Специализирания наказателен съд ще гледа делото срещу  Галина Ц. и др., обвинени в организиране и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу Димитър М. и др., обвинени в организиране и ръководене на организирана престъпна група.\r\n***\r\nОт 10.30 часа 14 състав на Специализирания наказателен съд ще гледа делото срещу Георги П. и др., обвинени в организиране и ръководене на организирана престъпна група.\r\n***\r\nОт 10.30 часа в Големия салон на Централната сграда на БАН ще се състои Тържествено честване, посветено на 140-годишнината от рождението на П. К. Яворов.\r\n***\r\nОт 10.30 часа 17 състав на Специализирания наказателен съд ще гледа делото срещу Александър В. и др., обвинени в Незаконно превеждане през граница.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и диктор И., обвинени в организиране и ръководене на организирана престъпна група.\r\n***\r\nОт 11.00 часа пред сградата на Народното събрание ще се проведе мирна демонстрация в подкрепа на ратификацията на Истанбулската конвенция.\r\n***\r\nОт 13.30 часа 15 състав на Специализирания наказателен съд ще гледа делото срещу Добрин С. и Георги П., обвинени в организиране и ръководене на организирана престъпна група.\r\n***\r\nОт 11.00 часа в залата на бул. „Витоша“ 18 (вход от към Кърниградска) ще бъде дадена извънредна пресконференция на ПП „Движение Да България“ - „Да върнем Витоша на гражданите и на София“.\r\n***\r\nОт 11.00 часа в Национален пресклуб БТА проф. Николай Овчаров – ръководител на проучванията на Перперикон, и Хасан Азис – кмет на Община Кърджали ще проведат пресконференция за старта на грандиозен инфраструктурен проект за Перперикон.\r\n***\r\nОт 11.30 часа 5 състав на Софийския градски съд ще заседава по делото срещу Пламен Хр. (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 12.00 часа в пресклуба на БТА \"Национална Инициатива Социална Солидарност” съвместно с други граждански организации и общественици, организира  пресконференция на тема: „Европейски съюз- Корупция, Доходи, Пенсии в най-бедната страна на Съюза\".\r\n***\r\nОт 13.00 часа в Национален пресклуб БТА ще се състои пресконференция на Любослав пенев във връзка с предстоящия конгрес за избор на президент и изпълком на БФС на 16.02.2018 г.\r\n***\r\nОт 13.30 часа в хотел Бест Уестърн Премиер, летище София,  бул. „Брюксел“ 11, ще се проведе пресконференция на тема: „Развитие и растеж на Wizz air в България през 2017 и бъдещи планове“.\r\n***\r\nОт 16.30 – 17.00 часа, протестиращи служители в МВР ще „посрещат“ делегациите, пристигащи за официалното откриване на Българското председателство на Съвета на ЕС, с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост.  Протестните действия ще продължат в 18.15 часа в района на Народния театър „Иван Вазов“.\r\n***\r\nОт 17.00 часа в Планет клуб ще се състои пресконференция във връзка с 6 часовите Гладиаторски битки, които ще се проведат в зала \"Арена Армеец\".\r\n***\r\nОт 17.00 часа на площада пред Президентството ще се проведе Национално факелно шествие „Не на колониалният Европейски съюз! Да на Европейски съюз на Суверенните държави“.\r\n***\r\nОт 18.00 часа от ъгъла на бул. \"Патриарх Евтимий\" и бул. \"Витоша\" в посока Министерски съвет до площад \"Александър Невски\" ще се проведат шествие и концерт в подкрепа на развитието на зимния туризъм в България, организирани от сдружение „Бъдеще за Банско“ под надслов „Аз искам да карам ски в България“.\r\n***\r\nОт 18.30 часа от паметника на Патриарх Евтимий и по бул. „Левски“, „Гурко“ и „Раковски“ до Лъва пред НДК ще се проведе протестно шествие срещу решението за строителство в Национален парк Пирин. \r\n***\r\nОт 08.30 часа на писта „Попангелов“ повече от 90 скиори ще спорят за купа „Бороспорт“.\r\n***\r\nОт 14.00 часа в заседателната зала на Общински съвет – Видин ще се проведе Обществено обсъждане на проекта за бюджет на Община Видин за 2018 година.\r\n***\r\nОт 11.00 часа в зала № 5 на Община Благоевград ще се проведе Конференция на тема: „Не на жертвите по пътищата на България“.\r\n***\r\nОт 17.30 часа в зала 5 на Община Благоевград ще се проведе първото заседание на Съвета на жените с председател зам.-кметът Христина Шопова. \r\n***\r\nОт 11.00 часа от площад „Тройката” бели гълъби ще полетят в небето над града по повод официалното откриване на първото ни ротационно европредседателство.\r\n***\r\nОт 16.30 часа в централата на ГЕРБ в Бургас (ул. „Конт Андрованти” 5) общинският съветник  от Румен Ангелов организира приемен ден.\r\n*** \r\nОт 11.00 часа в библиотеката на НЧ „Надежда 1869“ ще бъдат отбелязани 170 години от рождението на Христо Ботев.– по телефона.\r\n*** \r\nОт 13.00 часа в детски отдел на РНБ „П.Р.Славейков“ на ул. „С. Велики“ №7 ще бъде отбелязан Международния ден на думата „Благодаря” и 390 години от рождението на Шарл Перо заедно с доброволчески клуб „Творилци” от СУ „Емилиян Станев” с ръководител Ваня Цанева, по проект „Твоят Час”.– по телефона.\r\n***\r\nОт 18.30 часа на паметник „Майка България“ ще се проведе втори протест срещу изграждането на втори лифт в Банско.\r\n***\r\nВ Младежки център – Добрич ще бъде представена Изложба „Зима“ на Ателие „Стела и Дара“ при  Младежки център – Добрич с ръководители Стела Славова и Даринка Стаматова .\r\n***\r\nОт 10.00 часа в парк-хотел „Кюстендил“ ще се проведе безплатен обучителен семинар за работа  с виртуална образователна платформа (VEP) и виртуален консултантски офис (VOFIS). Семинарът е по повод съвместен българо-македонски интердисциплинарен проект „Иновативни инициативи за сътрудничество в пограничния регион“ ще бъдат оповестени през месец януари 2018 г. Проектът е съфинансиран от Европейския съюз чрез Програмата Интеррег ИПП за трансгранично сътрудничество България-Македония 2014TC16I5CB006. Проектът е  инициатива между Българска академия на науките и Македонската академия на науките и изкуствата (МАНУ).\r\n*** \r\nОт 10.30ч. в Приемната зала на Областна администрация Пазарджик ще се проведе пресконференция на областния управител . \r\n***\r\nОт 18.00 часа в залата на Общинския съвет в Белово ще бъде представена книгата „Каймакъ-Чаланъ“ на Красимир Узунов. \r\n***\r\nОт 11.00 часа в Пресклуб на БТА – Плевен ще се проведе Пресконференция на Сдружение \"Артилерия - ген. Владимир Вазов\" – Плевен на тема: Предвидените дейности от неправителствената организация за отбелязване на важни кръгли годишнини - 140 години от Освобождението на България от османско иго, 170 години от рождението на Христо Ботев, 100 години от боевете на Девета пехотна плевенска дивизия при Дойран, 150 години от рождението на генерал Владимир Вазов.\r\n***\r\nОт 13.00 часа в Пресклуб на БТА ще се проведе Пресконференция на Румен Петков - член на националното ръководство на политическа партия АБВ.\r\n***\r\nОбщинските съветници от  ГЕРБ в Пловдив ще проведат приемни с граждани. Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9.  Гошо Къчков, от 17:30  до 19:00 часа в офиса на  ГЕРБ в район „Северен” на бул.”Марица” №91. Пенчо Малинов, от 17:00  до 18:30 часа в офиса на  ГЕРБ в район „Източен” на ул.”Коста Паница” №5. Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.\r\n***\r\nОт 10.00 часа в Пресклуб БТА Пловдив ВМРО-Пловдив и Фондация \"Искам бебе\" организират пресконференция на тема: Увеличение на общинския фонд \"Ин витро\".\r\n***\r\nОт 16.00 часа в Пресклуб БТА Пловдив ПП ДБГ организира пресконференция на тема:Актуалната национална политическа обстановка.\r\n***\r\nОт 19.00 часа в Регионалната библиотека „Любен Каравелов“ „Българска история” представя образователния проект „Българско военно чудо“ в Русе.\r\n***\r\nОт 11.30 часа в зала 210 на Регионално управление на образованието – Сливен ще бъдат представени най-новите моменти в дейността на РУО – Сливен през 2018 г.\r\n***\r\nОт 19.00 часа в Драматичен театър ще бъде представен спектакълът „Паника в хотела“ от Рей Куни.", "date": "2018.01.11", "title": "Предстоящи събития в страната за 11 януари (Агенция „Фокус”)"}
{"url": "http://www.focus-news.net/news/2018/01/11/2475741/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп призова Републиканската партия „да поеме контрол“ над разследването дали неговата предизборна кампания е влизала в контакт с Русия и определи настоящето разследване като „най-големия лов на вещици в американската история“, пише  The Hill.\r\n„Няма контакти. Всички, дори и Демократическата партия, знаят, че няма контакти. Въпреки това разследването продължава. Русия и светът ни се присмиват на глупостта. Републиканците трябва да поемат контрол най-накрая“, заяви Тръмп. Той отново определи разследването на специалния прокурор Робърт Мюлер като лов на вещици и отрече да е влизал в контакт с представители на Русия по време на президентските избори. \r\nПрез последните седмици водещи конгресмени от Републиканската партия обвиниха Мюлер, че има предразсъдъци към президента .\r\n***  Първите междукорейски преговори за последните две години целяха да намалят напрежението на Корейския полуостров. Те приключиха с общо заявление в три точки, но експертите са притеснени, че целите са постигнати едва наполовина, пише  Korea Herald.\r\n„Въпреки, че участието на Севера на Олимпийските игри в Пьончан да е важно, това, което ще се случи след тях е нещото, на което да се обърне внимание. Напрежението около ядрения въпрос на Северна Корея е временно намалено със срещата, но не и разсеяно. Въпросът ще бъде повдигнат след игрите“, смята професор Ко Ю-хван – професор от сеулския университет „Донгук“. \r\n„Президентът на Южна Корея Мун Джей-ин спомена, че четирите \"колони\" на преговорите със Северна Корея ще са Игрите, бъдещите контакти между армиите на двете държави, ядреното разоръжаване и събирането на разделените семейства“, на свой ред заяви проф. Шин Бум-чол, преподавател в Дипломатическия институт на Южна Корея. Той изрази съжаление, че не всички въпроси са получили достатъчно внимание на преговорите.  Според него Олимпийските игри в Пьончан ще станат възможност да се възстановят и каналите за диалог между Вашингтон и Пхенян, което на свой ред да доведе до ядрено разоръжаване на Корейския полуостров. \r\nСпоред двамата експерти срещата е била успешна по отношение, че е отбелязала „първата крачка“ към подобряването на отношенията между двете корейски държави и че Сеул и Пхенян са се разбрали в бъдеще да продължат с контактите, чрез които да разрешат оставащите проблеми.\r\n***  Турският външен министър Мевлют Чавушоглу обяви, че Багдад и Ербил са поискали от страната му посредничество, след като напрежението между иракските централни власти и Кюрдското регионално правителство се засили във връзка с референдума за независимост на автономния регион през септември 2017 г., пише  Hurriyet.\r\n„Има молби за посредничество. Заминаваме за Багдад на 21 януари. Ще обсъдим това в допълнение с двустранните въпроси“, съобщи Чавушоглу. Той допълни, че референдумът, проведен от лидера на кюрдския регион Масуд Барзани, е бил „погрешен“ и допълни, че това вече е осъзнато от властите и населението на областта. \r\n„В идния период Багдад и Ербил ще трябва да постигнат споразумение. Скорошните изказвания на Кюрдското регионално правителство, че ще се подчини на решението на иракския конституционен съд, е положително действие, но трябва да се постигне и ясен консенсус“, заяви турският министър. \r\n„Наше желание е да превъзмогнем тези проблеми колкото се може по-скоро в рамките на иракската териториална цялост. След нормализацията, след като Ербил приеме това, ние няма да имаме проблеми с Кюрдското регионално правителство“, допълни Чавушоглу. \r\n***  Заместник-директорът на иранската агенция за ядрена енергетика Бехруз Камалванди предупреди, че ако Съвместният всеобхватен план за действие от януари 2016 г., по- известен като Споразумението за иранската ядрена програма, бъде отменен, то Техеран ще увеличи дейността си по обогатяване на уран. Според споразумението Иран трябва да ограничи ядрената си дейност в замяна на отменянето на икономическите и финансовите санкции спрямо него, пише  Tehran Times.\r\n„Иран ще ускори ядрената си дейност в различни области, особено в обогатяването, при това няколко пъти повече в сравнение с времената преди договора“, заяви Камалванди. \r\nПрез октомври 2017 г. президентът на САЩ Доналд Тръмп отказа да потвърди това, че Иран спазва споразумението и поиска от Конгреса да реши съдбата му. На свой ред Конгресът прехвърли топката обратно на Тръмп и сега той трябва до средата на този месец да съобщи, дали ще продължи да налага санкции срещу азиатската държава. \r\n„Ако отменянето на санкциите не бъде удължено, Иран ще отговори веднага“, категоричен е иранският специалист. \r\n***", "date": "2018.01.11", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/01/11/2475742/ria-novosti-federika-mogerini-shte-se-sreshtne-s-iranskiya-vanshen-ministar.html", "text": "Върховният представител на Европейския съюз по въпросите за външната политика Фредерика Могерини ще се срещне в четвъртък с иранския външен министър Мохамад Джавад Зариф, съобщава РИА Новости.  Двамата ще обсъдят иранското ядрено споразумение, като на преговорите ще присъстват също така външните министри на Франция, Германия и Великобритания. \r\nПо-рано представител на американския Държавен департамент съобщи, че на 12 януари САЩ ще решат дали да наложат санкции срещу Иран във връзка с ядреното споразумение. Според американският президент Доналд Тръмп, Техеран не спазва условията по сделката за ограничаване на ядрената си програма, която Иран сключи с няколко западни държави, срещу което икономическите санкции срещу Техеран бяха премахнати.  \r\nВ сряда от Техеран заплашиха, че ако САЩ решат да наложат санкции срещу страната, то властите в близкоизточната страна ще отговорят, като подновят и ускорят процесите по ядрената си програма. В навечерието на решението на американската администрация, външният министър на Иран посети в сряда Москва, където е обсъдил ситуацията със своя колега Сергей Лавров, като в четвъртък той ще се срещне с Могерини и първите дипломати на Берлин, Париж и Лондон. Срещата ще се проведе в Брюксел. : Цанко Цолов", "date": "2018.01.11", "title": "РИА Новости: Федерика Могерини ще се срещне с иранския външен министър"}
{"url": "http://www.focus-news.net/news/2018/01/11/2475743/vestirusiya-amerikanskite-vlasti-otkazaha-meditsinska-pomosht-na-viktor-but.html", "text": "Американските власти са отказали медицинска помощ на излежаващият 25-годишна присъда в САЩ руски гражданин Виктор Бут, съобщава на първите си страници руското издание Вести. Информацията на вестника е дошла от руското посолство в САЩ, която е била публикувана на официалната страница на ведомството в социалната мрежа \"Фейсбук\". \r\nСпоред разпространената информация, след като са разбрали за заболяването на Бут, което не е посочено в статията, от посолството са се свързали със затвора в Марион (щата Илинойс) и поискали руснакът да получи адекватна и навременна медицинска помощ, но това не се е случило, пояснява изданието. \r\nНаложило се е от руското посолство в САЩ да апелират до Държавния департамент със същата молба, след която Бут е получил небходимата му медицинска помощ, като в момента състоянието му е подобрено. \r\nВиктор Бут бе арестуван през 2008 г. в Тайланд по искане на американски съд. Той е обвинен незаконна продажба на оръжие за колумбийската въоръжена групировка „Революционни въоръжени сили на Колумбия“, която е определена като терористична в САЩ. През 2010 г. руснакът бе депортиран в САЩ, където през април 2012 г. бе осъден на 25 години затвор. Агенция \"Фокус\" припомня: Във вторник съпругата на Бут заяви, че той страда от тежък грип, но според администрацията на затвора, руснакът би могъл да получи медицинска помощ чак след две седмици. : Цанко Цолов", "date": "2018.01.11", "title": "„Вести“(Русия): Американските власти отказаха медицинска помощ на Виктор Бут"}
{"url": "http://www.focus-news.net/news/2018/01/11/2475744/izvestiya-rusiya-shtit-za-kaliningrad.html", "text": "Заглавната статия на първа страница на руското издание “Известия“ е озаглавена „Щит за Калининград“. Съгласно написаното в нея, един от главните елементи на програмата за възстановяване на руското военновъздушно присъствие района по крайбрежието на Балтийско море е възстановяване на един от бившите полкове, действал на тази територия и снабдяването му със модернизирани изтребители Су-27М, като в последствие летците ще получат и маневрените Су-35S. Целта на програмата е да се защити района на Калининград и ако се наложи, да се извърши въздушен удар по вражески кораби или наземни цели в региона. Според експерти, възстановяването на руското въздушно присъствие в района на Калининград ще позволи на Русия да контролира целия регион на западната част на Балтийско море. \r\nОт Министерството на отбраната са разкрили за руския вестник, че идеята е да се възстанови легендарният 689-ти гвардейски боен авиополк, който е бил командван от множество съветски въздушни асове по време на Втората световна война, като изданието припомня, че един от тях е Александър Покришкин, награждаван три пъти с ордена \"Герой на съветския съюз\". Възстановеният полк ще бъде разположен в покрайнините на Калининград и изпълнява главно задачи за разположения в района Балтийски флот. \r\nРешението за повторното сформиране на полка е било взето в рамките на програмата за превъоръжаване и подсилване на възможностите на държавната авиация, съобщава руският вестник.   : Цанко Цолов", "date": "2018.01.11", "title": "„Известия“ (Русия): Щит за Калининград"}
{"url": "http://www.focus-news.net/news/2018/01/11/2475745/obvineniyat-za-shestornoto-ubiystvo-v-novi-iskar-rosen-angelov-se-e-samoubil-den-sled-kato-e-bil-obyaven-za-izdirvane-obzor.html", "text": "Според съдебно-медицинската експертиза смъртта на обвинения за шесторното убийство в Нови Искър Росен Ангелов е настъпила на 5 януари, два дни преди тялото му да бъде открито от разследващите и ден, след като той бе обявен за издирване. Според прокуратурата са на лице категорични доказателства, че именно той е извършителят на тежкото престъпление и, че сам е сложил край на живота си. Това стана ясно по време на брифинг във връзка с шесторното убийство в Нови Искър, с който представителите на прокуратурата и полицията искаха да отговорят на всички спекулации и тиражирани в медиите версии по темата. По думите на окръжния прокурор на София Наталия Николова от заключението на съдебно-медицинската експертиза е ясно, че смъртта на Росен Ангелов се дължи на огнестрелно нараняване, причинено с един изстрел, настъпила е бързо и е била неизбежна. Прокурор Николова добави, че назначените медицинска и балистична експертизи, дават категорично основание да с твърди, че е възможно Ангелов да произведе изстрел със собствената си ръка, който да доведе до смъртта му. \"Което за нас е категорично доказателство, че същият е произвел изстрел със собствената си ръка, от който изстрел е последвала смъртта му\", коментира окръжният прокурор. Тя добави, че аутопсията и съдебно-медицинската експертиза не са установили охлузвания и наранявания по горните крайници на Ангелов, т.е. няма след и от насилие. \"Не се доказват никакви упойващи вещества, никакви лекарства, никакъв алкохол в кръвта на Ангелов\", допълни още Николова.\r\nДиректорът на НСлС Борислав Сарафов уточни, че издирването на Ангелов е започнало на 3 януари, когато разследващите са узнали неговото име. Той бе обявен за издирване на 4 януари. Именно от тогава е и последното влизане в интернет от неговия таблет. „Ние знаехме кой е убиецът още след 24 часа, но доказахме деянието след 48 часа“, отбеляза Сарафов. Във връзка с тиражираната версия в медиите, че полицията не може да обясни достатъчно добре мотивът за извършването на шесторното убийство Борислав Сарафов уточни, че мотивът е, както емоционален, заради това, че Ангелов е станал отхвърленият любовник, така и финансов. „Приживе покойната Кети се е занимавала с почистване на домове на заможни българи, живеещи в София и околностите, а Росен Анегелов е искал да ограби част от тях. Това е било причината за разрива в емоционалните им отношения - че Росен Ангелов е искал от Кети да му предостави достъп до домовете, които чисти, както и ключ и код за алармената система в тях“, заяви Сарафов, като обясни, че тази информация се знае от близки на Ангелов, които той е искал да въвлече в обирите. „За връзката им са знаели всички нейни роднини и това е била причината да бъдат затрити и всички те, като свидетели“, поясни още Сарафов. По повод коментарите, че ДНК експертизата, която доказва вината на Росен Ангелов, е изготвена за много кратък период, Борислав Сарафов подчерта, че 48 часа са абсолютно достатъчно технологично време, за да бъде изготвена такава. \r\nПо време на брифинга стана ясно още, че първото убийство – на Кети Кюхова е извършено след 19.30 часа на 31 декември в района около къщата, където е живеело семейството, когато тя е излязла да разходи кучето. Между периода от 23.00 часа и 00.05 часа са извършени останалите 5 убийства, след което тялото на Кети Кюхова е било изхвърлено в шахтата, в която бе открито от разследващите. Има данни, че роднините са търсили Кети в периода, в който я е нямало. За момента не е установено какво е правил и къде точно се е намирал Росен Ангелов за времето от обявяването му за издирване януари до самоубийството. „Някои от цифрите в това уравнение може би ще останат неизвестни за нас до края, защото всички, които са били там, са починали – както шестте жертви, така и Росен“, заяви още Борислав Сарафов. Той уточни, че е било оперативно установено кой е извършителят на престъплението, след което е последвало претърсването на адреса. „Очаквахме да намерим и него там и да е въоръжен и опасен. В гаража намерихме и установихме дрехи – по тях има ДНК, както на Росен Ангелов, така и на Кети и на Неделчо“, каза още Борислав Сарафов. По думите му пистолетът, с който Росен Ангелов е извършил шестте убийства и самоубийството си е имал заглушител, саморъчно направен от него по схема, която е видял в интернет, от автомобилен маслен филтър.\r\n„В моята доста голяма практика съм имал малко дела, по които доказателствата са били толкова обилни и непротиворечиви и да не оставят никакво съмнение в авторството на едно престъпление. За нас нас несъмнено извършител на шесторното убийство е Росен Ангелов“, каза още директорът на Националната следствена служба.\r\nВесела АЛЕКСАНДРОВА", "date": "2018.01.11", "title": "Обвиненият за шесторното убийство в Нови Искър Росен Ангелов се е самоубил ден, след като е бил обявен за издирване (ОБЗОР)"}
{"url": "http://www.focus-news.net/news/2018/01/11/2475746/reuters-letishteto-vav-varshava-otnovo-raboti-sled-kato-po-rano-samolet-izvarshi-avariyno-katsane.html", "text": "Летището „Фредерик Шопен“ във Варшава е възстановило работата си, след като в сряда вечерта самолет на полската фирма LOT извърши аварийно кацане на съоръжението, предава Reuters.  \r\nПо-рано бе съобщено, че самолет с 59 пътници и четирима души екипаж на борда е извършил аварийно кацане на летището, след като е станало ясно, че превозното средство има проблем с единия колесник. Приземяването е било извършено с вдигнати предни колела, което е довело до проблеми с кацането, но полската държавна агенция разкри, че не се съобщава за ранени или загинали пътници. Инцидентът доведе до забавяне на всички полети с около час.: Цанко Цолов", "date": "2018.01.11", "title": "Reuters: Летището във Варшава отново работи, след като по-рано самолет извърши аварийно кацане"}
{"url": "http://www.focus-news.net/news/2018/01/11/2475747/balgariya-komentari-v-svetovnite-medii-agentsiya-fokus.html", "text": "Първият заместник-министър на външните работи на Русия Владимир Титов е обсъдил в сряда с посланика на България в Москва Бойко Коцев приоритетите на София за председателството в Съвета на Европейския съюз. Както съобщават от руското външно ведомство, срещата се състояла по инициатива на българската страна, предава ТАСС.\r\n„В хода на беседата са обсъдени приоритетите на българското председателство в Съвета на ЕС през първата половина на 2018 година“, информираха от министерството.\r\nОсвен това, дипломатите са засегнали актуални аспекти от двустранното сътрудничество, включително съвместните мероприятия по празнуването на 3 март т.г. на 140-ата годишнина от освобождението на България в резултат от Руско-турската война от 1877-1878 година.\r\n*** България промени риториката си и е готова да се присъедини към всяка антируска кампания, според мнението на анализатори от руските медии, предава руската „Федерална новинарска агенция“.\r\nОт 1 януари 2018 година, България пое ротационното председателство в Съвета на Европейския съюз. В хода още на първото заседание, представителят на София Димитър Цанчев обвини Русия, че не следва установените в руско-българските отношения договорки, съгласно които ключово искане е изпълняването на минските споразумения.\r\nДипломатът е заявил също, че Русия не уважава международното право и е призовал Москва да изтегли намиращата се около границите на Донбас тежка военна техника.  При това Цачев не е привел конкретни факти за потвърждение на своите думи и не си е спомнил за действията на Киев в Източна Украйна.\r\nСпоред мнението на аналитика на електронното издание Planet Today, думите на българския дипломат изразяват официалната позиция на София и свидетелстват за това, че днес България е готова да вземе участие във всяка антируска кампания, забравяйки за своите стремежи да влезе в състава на СССР и за това, как нееднократно Русия я е освобождавала от окупация.\r\nОт агенцията напомнят, че българските граждани не споделят настроенията на политиците си. Те продължават да поддържат Донбас и да се борят против украинския фашизъм. През януари месец, в българските градове са се провели акции под лозунгите: „Донбас – мълчанието убива“ и „Да подкрепим Донбас, да спрем фашизма“.\r\n*** Българската столица София е почистена, за да може да приеме европейските служители за откриването на своето ротационно председателство в Съвета на ЕС, но все още остава покрита със смог, предава  AFP.\r\nБългария приключи скъпото обновяване на построения през 1981 г. Национален дворец на културата, за да води в него срещите по време на председателството. Достъпът до летище „София“ е също улеснен след завършването на високоскоростен път, свързващ го към булевардите, водещи към центъра. \r\nНаети са електрически автомобили, за да развозват европейските делегати – решение, което трябва да демонстрира ангажирането на България към опазването на околната среда. \r\nНо София остава все още една от най-замърсените столици в Европа заради извънредно лошото качество на въздуха си. Както всяка зима гъст смог покрива столицата заради широко използваните за отопление  дърва и въглища, както и заради старите автомобили. \r\nВ опит да подобри ситуацията местните власти в София са наредили измиване на основните булеварди и са инсталирали специални анализатори за газ. Столичният общински съвет ще проведе заседание на 25 януари, за да обсъди какви спешни мерки да приема в дни с извънредно замърсяване като евтини билети за градския транспорт и ограничаване на достъпа на колите до центъра на града. \r\n***  Правителството на България провежда преговори с Еврозоната и с Европейската централна банка за присъединяването на еврото, а подготовката вече е в ход за подаване на молба по въпроса. Това бе разкрито от Димитър Цанчев – посланик на страната в ЕС, предава унгарският информационен портал   Porfolio.hu.\r\nДипломатът не сподели каква е очакваната дата за подаването на молбата за присъединяване към еврото. Стремежът България да приеме единната европейска валута не е нов, но фактът, че вече се извършва дейност по официално заявление, е от съществено значение. Усилията могат да бъдат свързани и с предложението на Брюксел от декември, че държавите-членки, които се подготвят за обмена, могат да получат допълнителни средства от ЕС за провеждането на реформи.\r\nБългарския лев от 1999 г. е фиксиран към еврото, но страната все още не се е присъединила системата за ERM II, през който трябва да премине в течение на две години. \r\n***", "date": "2018.01.11", "title": "България - коментари в световните медии (Агенция „Фокус\") -"}
{"url": "http://www.focus-news.net/news/2018/01/11/2475748/kommersantrusiya-germanskiyat-kantsler-vse-oshte-razchita-da-sazdade-golyama-koalitsiya.html", "text": "„Ангела Меркел се върна към старото“ е една от статиите на страниците на вестник Коммерсант, носеща подзаглавието „Германският канцлер все още се надява да сформира Голяма коалиция“. Всеки момент преговорите между Съюза (ХДС/ХСС) и Германската социалдемократическа партия могат да приключат, отбелязва вестникът. Въпреки разногласията, политиците се надяват да „отмият срама“ и формират възможно най-скоро ново правителство, коментира още руското издание. \r\nПреговорите, които се водят тази седмица в Берлин, носят името „предварителни разговори“, което означава, че са междинна фаза на консултации за формиране на ново правителство. Ако те приключат успешно, то това ще означава, че четири месеца след парламентарните избори през септември, водещите политически формации в лицето на Съюза (ХДС/ХСС) и ГСДП, могат да започнат официалната фаза по формирането на правителство. От понеделник насам, 13 представители от Християндемократическия съюз, 13 от Християнсоциалния съюз и 13 от Германската социалдемократическа партия, се опитват да положат основните на бъдещия компромис. \r\nВ следващите редове изданието припомня създалата се след септемврийските избори ситуация. Канцлерът Ангела Меркел и нейният баварски партньор Хорст Зеехофер започнаха сондажи за формиране на правителство с германската  Свободна демократическа партия и „Зелени“. Те обаче неочакване се разпаднаха след близо два месеца преговори, когато в края на ноември лидерът на Свободната демократическа партия Кристиан Линднер заяви, че водената от него формация се оттегля от сондажите за формиране на т.нар. „ямайска“ коалиция. Последва натиск върху лидерът на Германската социалдемократическа партия – бивш коалиционен партньор на Меркел, да започне преговори за формиране на нова Голяма коалиция със Съюза (ХДС/ХСС). Лидерът на ГСДП Мартин Шулц се съгласи. \r\nСпоред лидера на Християнсоциалния съюз Хорст Зеехофер, преговорите ще свършат по-бързо ако ГСДП намали своите условия. Недоволството на партньора на Меркел е предизвикано от искането на ГСДП, според което Германия трябва да смекчи политиката относно мигрантите, коментира руското издание. Освен това Шулц има изисквания и що се отнася до здравната система, които ако бъдат изпълнени, според данни на германски медии, ще доведат до увеличаване на бюджета в сферата повече от два пъти. \r\n„Ще работим бързо и активно“ – това обеща Меркел, цитирана от руския вестник. Но дори ако политическите лидери преминат към официалните преговори за формиране на правителство (предварителните разговори се очаква да приключат до дни ако не утре, пише изданието), това не означава, че коалиция ще бъде формирана в близко бъдеще, тъй като различията между формациите остават, завършва вестникът.  : Цанко Цолов", "date": "2018.01.11", "title": "„Коммерсант“(Русия): Германският канцлер все още разчита да създаде Голяма коалиция"}
{"url": "http://www.focus-news.net/news/2018/01/11/2475749/pravnata-komisiya-othvarli-vetoto-varhu-antikoruptsionniya-zakon-spored-darzhavniya-glava-lipsva-volya-za-borba-s-koruptsiyata-obzor.html", "text": "На извънредно заседание парламентарната Комисия по правни въпроси отхвърли ветото на президента Румен Радев, което той заложи върху Законa за противодействие на корупцията и за отнемане на незаконно придобитото имущество (ЗПКОНПИ). В подкрепа на Антикорупционния закон гласуваха 10 народни представители, а 7 бяха против, с което Комисията препоръчва на парламента да го приеме при повторното му гласуване в пленарна зала. \r\nОт своя страна президентът Румен Радев посочи, че не е изненадат от решението на Комисията. По думите му всички дебати около антикорупционния закон показват, че няма политическа воля за „реална, всеобхватна и ефективна борба с корупцията“. На въпрос дали смята да сезира Конституционния съд в тази връзка, държавният глава отбеляза, че този закон няма да доведе до реални промени за по-ефективна борба, каквито се очакват. \r\nОсвен народните представители от Комисията, в дискусията участваха представители на президентската институция и Министерство на правосъдието. \r\nВетото аргументира проф. Емилия Друмева - секретар по правни въпроси на Президента. В изказването си тя подчерта, че мотивите са подготвени с внимание, отговорност и анализ на чужди практики. „Всичко това е извършвано отговорно, професионално и преди всичко – добронамерено”, заяви тя и допълни, че аргументите в мотивите на ветото са единствено юридически. \r\nУчастие в дискусията взе и зам.-министърът на правосъдието Евгени Стоянов, който припомни, че в мотивите на указа, с който законът бе върнат, се оценяват положително изпълнените процедури по обществено обсъждане. „Тази оценка прави безспорен извода, че при подготовката на закона са обсъдени всички възникнали мнения, при условията на максимална публичност. \r\nАгенция „Фокус“ припомня: На 2 януари 2018 г. държавният Румен Радев наложи вето върху приетия на второ четене Закон за противодействие на корупцията и за отнемане на незаконно придобитото имущество (ЗПКОНПИ). В мотивите на президентското вето бе записано, че с приетия на 20 декември 2017 г. „Антикорупционен закон“ не се създава адекватна нормативна основа за справяне с корупцията и дори ще затруднява борбата с нея.\r\nАргументите на държавния глава да върне закона за ново обсъждане в парламента бяха в няколко посоки. На първо място, според него, амбицията на закона да бъде кодифициращ акт в материята за противодействието на корупцията, посочвайки изчерпателно в чл. 1, т. 1 „мерките за противодействие на корупцията“, не е реализирана чрез неговите разпоредби. В мотивите се посочва, че в чл. 3, ал. 2 противодействието на корупцията е сведено само до мерките, посочени в този закон и осъществявани единствено от Комисията за противодействие на корупцията и за отнемане на незаконно придобитото имущество, а извън обхвата на закона остават редица органи и звена с функции в областта. \r\nЩо се отнася до законовото решение за приобщаване и на функциите по отнемане на незаконно придобитото имущество, президентът счита, че то е спорно, тъй като обществените отношения по установяване на конфликт на интереси и по гражданската конфискация са разнородни по характер. Принципно различният им характер, според мотивите, е виден и от съдопроизводствените правила - за съдебните производства относно конфликта на интереси се прилага Административнопроцесуалният кодекс, а за отнемането на незаконно придобито имущество – Гражданският процесуален кодекс. \r\nПрезидентът Радев оспорва и аргумента, че обединяването на двете материи е оправдано, тъй като се поставя акцент върху отнемането на незаконно придобито имущество, чийто произход е свързан с корупция, който според него не намира подкрепа в чл. 108, ал. 1. Там преобладават престъпления, свързани с организирана престъпна дейност, убийства, отвличания, трафик на хора, проституция, разпространение на наркотици и само малка част са корупционни престъпления. Това означава, че за други корупционни престъпления, непосочени в чл. 108, ал. 1, производството по отнемане на имущество няма да се прилага. Държавният глава обръща внимание и факта, че законът е изграден върху постановката, че проблемът за неефективното противодействие на корупцията може да се реши с институционални мерки чрез създаване на „единен антикорупционен орган“. „По никакъв начин не поставям под съмнение конституционно обусловеното правомощие на Народното събрание да създава държавни органи със закон. Смятам, обаче, че законодателното решение органът да е един, не е взето въз основа на правната логика – съобразно предмета на регулиране. Освен това натрупването на толкова много и разнопосочни функции, необходимостта от време за организационно преструктуриране и за приемане на подзаконовите актове, създават риск да бъдат влошени постигнатите досега резултати от дейността на „окрупняваните“ органи и структури“, аргументира се държавният глава в мотивите си. \r\nТой дава положителна оценка на подхода на законодателя да създаде публична процедура по определяне на председателя, заместник-председателя и членовете на Комисията, но оспорва изискването за професионална компетентност. Президентът се аргументира с това, че изискуемият 5- годишен професионален стаж е по-малък от стажа, изискван за главния секретар и директорите на дирекции в администрацията на досегашната Комисия за отнемане на незаконно придобито имущество. \r\n„Считам за неподходящо заместник-председателят и членовете на Комисията да се избират по предложение на нейния председател, тъй като по този начин целият състав ще бъде доминиран от мнозинството в парламента, а не от цялото народно представителство“, отбелязва още държавният глава. Според държавния глава всичко това служи за основание да се твърди, че уредбата относно конституирането на Комисията и статута на нейните членове не дава убедителни гаранции за независимост, безпристрастност и отговорност. \r\nОстаналите аргументи на президента са свързани с уреждането на въпроса с подаването на сигнали от граждани, декларирането и установяването на конфликт на интереси, както и използването на специални разузнавателни средства. \r\nИван ЛАЗАРОВ", "date": "2018.01.11", "title": "Правната комисия отхвърли ветото върху Антикорупционния закон, според държавния глава липсва воля за борба с корупцията (ОБЗОР)"}
{"url": "http://www.focus-news.net/news/2018/01/11/2475750/afp-zhertvite-na-kalnite-svlachishta-v-kaliforniya-se-uvelichaha-do-15-dushi.html", "text": "Жертвите на калните свлачища в американския щат Калифорния се увеличиха до 15 души, съобщава AFP. Работата по издирване на затрупаните под калните маси хора продължава, като в процеса са включени и кучета следотърсачи. \r\nСитуацията в щата бе предизвикана от обилни валежи във вторник, които доведоха до наводнения. Няколко реки излязоха от коритата си и заляха хълмовете на Монтесито и други градове в района на Санта Барбара, носейки кал и отломки. \r\nОсвен загиналите 15 души има и 25 ранени, съобщиха местните власти. \r\nБедствието е засегнало региона, където през декември горя силен пожар, който унищожи голяма част от растителността. : Цанко Цолов", "date": "2018.01.11", "title": "AFP: Жертвите на калните свлачища в Калифорния се увеличаха до 15 души"}
{"url": "http://www.focus-news.net/news/2018/01/11/2475751/reuters-savetnitsite-na-donald-tramp-nastoyavat-che-prezidentat-ne-tryabva-da-nalaga-novi-sanktsii-sreshtu-iran.html", "text": "Съветниците на американския президент Доналд Тръмп настояват, че президентът не трябва да налага нови санкции срещу Иран, предава Reuters, като се позовава на информация от свои източници. \r\nДве официални лица от Белия дом, които са пожелали анонимност, са съобщили  това за агенцията. Съгласно тяхната информация, Тръмп ще реши окончателно дали да наложи отново санкции срещу Техеран в четвъртък, след като се срещне със съветниците си по националната сигурност. Но дори ако президентът реши да не налага рестрикции срещу страната, то Вашингтон със сигурност ще въведе санкции срещу отделни лица и фирми. Агенция „Фокус“ припомня: По-рано представител на американския Държавен департамент съобщи, че на 12 януари САЩ ще решат дали да наложат санкции срещу Иран във връзка с ядреното споразумение. Според американският президент Доналд Тръмп, Техеран не спазва условията по сделката за ограничаване на ядрената си програма, която Иран сключи с няколко западни държави, срещу което икономическите санкции срещу Техеран бяха премахнати.  \r\nВ сряда от Техеран заплашиха, че ако САЩ решат да наложат санкции срещу страната, то властите в близкоизточната страна ще отговорят, като подновят и ускорят процесите по ядрената си програма.: Цанко Цолов", "date": "2018.01.11", "title": "Reuters: Съветниците на Доналд Тръмп настояват, че президентът не трябва да налага нови санкции срещу Иран"}
{"url": "http://www.focus-news.net/news/2018/01/11/2475752/novaya-gazetarusiya-polsha-smeni-pravitelstvoto-si-no-ne-i-politikata.html", "text": "\"В Полша смениха правителството, но не и политиката\", е едно от водещите заглавия на страниците на руския вестник „Новая Газета“. Изданието припомня, че новият премиер на страната Матеуш Моравецки уволни от постовете им министрите на външните работи и околната среда, които, както коментира изданието, са ядосали Брюксел. Уволнен бе и министърът на отбраната, който бе подкрепян само от десния електорат, пише още вестникът. Промените бяха въведени малко преди срещата на Моравецки с председателя на Европейската комисия Жан-Клонд Юнкер, като тяхната цел е да бъде убеден Европейският съюз, че Варшава прави стъпка в правилната посока, след като по-рано от Брюксел обвиниха Полша, че законът за реформа в правосъдието, подписан от държавния глава Анджей Дуда, нарушава „принципа на разделение на властите“.\r\nПредприетите промени обаче не означават, че Полша смята да смени курса си, коментира руското издание, тъй като реалната власт е съсредоточена в ръцете на лидера на управляващата партия „Право и справедливост“ Ярослав Качински, отбелязва още вестникът. Според изданието, Качински не заема никакви постове, но от него зависят едновременно и премиера и президента. \r\nБрюксел обаче има всяко право да определя полската съдебна реформа като недемократична, тъй като тя ще даде повече права на управляващата партия на всички нива на държавното управление, пише още изданието. Също така е малко вероятно пребоядисването на полската политическа фасада да заблуди Брюксел. В същото време Варшава не иска да загуби финансирането от страна на Съюза и ще се надява, че унгарският премиер Виктор Орбан ще наложи вето на всякакви санкциониращи действия, насочени срещу Полша. \r\nРокадите в правителството могат да се определят като довеждането на власт на технократите в Полша и подготвяне за добиване на подкрепа от повече слоеве в страната, преди изборите през 2019 г. В същото време обаче, „Право и справедливост“ не желае да изгуби ядрото от електората си, съставен от евроскептици, така че реална промяна в политиката не се очаква, завършва вестникът. : Цанко Цолов", "date": "2018.01.11", "title": "„Новая Газета“(Русия): Полша смени правителството си, но не и политиката"}
{"url": "http://www.focus-news.net/news/2018/01/11/2475753/po-vreme-na-evropredsedatelstvoto-zatrudneniyata-pri-pridvizhvaneto-v-sofiya-shte-sa-minimalni-merkite-za-sigurnost-shte-sa-gavkavi-obzor.html", "text": "През шестте месеца, в които България поема председателството на Съвета на ЕС, затрудненията при придвижването в София ще са минимални, а мерките за сигурност ще са гъвкави. Това стана ясно по време на брифинг в НДК, в който участваха ст. комисар Антон Златанов, зам.-директор на СДВР; Лъчезар Милушев, директор по сигурността на НДК и зам.-кметът на София с направление „Транспорт“ Евгени Крусев. \r\nВъв връзка с предприетите мерки за сигурност около НДК Лъчезар Милушев заяви, че те ще позволят гъвкаво използване на Двореца. По думите му на фона на събитията във връзка с Председателство на ЕС, НДК ще продължи да функционира като културен институт и конгресен център. „Няма изграден външен периметър, което не затруднява придвижването в района на НДК. От 2 месеца постепенно в НДК се въвеждат мерки, свързани с пропускане в главната сграда на Двореца – преминаване през скенери и технически устройства за проверка за сигурност“, поясни Милушев и допълни, че това изисква повече време, като обърна внимание на гражданите да го предвидят при посещение на събития – изложби, концерти и т.н.\r\nОт своя страна ст. комисар Антон Златанов поясни, че по време на официалното откриване на Българското председателство на 11 януари се очакват затруднения в движението. „Предвидените мерки са гъвкави, така че минимално да затруднят трафика и придвижването на гражданите“, поясни ст. комисар Златанов и допълни, че за 11 януари са заявени 9 протеста, които ще се състоят в центъра на София. „Тези съпътстващи мероприятия ще затруднят придвижването на автомобили и граждани, повече отколкото делегациите“, добави той. „Един от протестите ще се състои сутринта – той е подкрепа на Истанбулската конвенция и няма да затруднява движението. Останалите протести са от 17.00 до 20.30 час. Част от тях са свързани с изграждането на втория лифт в Банско - за и против. Провели сме срещи с организаторите и сме ги призовали за разбиране“, каза още той. По думите му органите на реда са подготвени и нямат притеснения. \r\nСт. комисар Антонов призова гражданите да бъдат бдителни за съмнителни лица, пакети и багажи и веднага да сигнализират, ако забележат такива.\r\nЗаради трудностите, които се очакват в движението зам.-кметът по транспорта Евгени Крусев посъветва хората да използват предимно градския транспорт.", "date": "2018.01.11", "title": "По време на европредседателството затрудненията при придвижването в София ще са минимални, мерките за сигурност ще са гъвкави (ОБЗОР)"}
{"url": "http://www.focus-news.net/news/2018/01/11/2475754/the-hill-amerikanskiyat-prezident-donald-tramp-zayavi-che-e-malko-veroyatno-da-bade-razpitan-ot-robart-myuler.html", "text": "Американският президент Доналд Тръмп заяви, че е малко вероятно да бъде разпитан от специалния представител, водещ разследването за предполагаемата руска намеса на американските президентски избори от 2016 г., съобщава Тhe Hill. \r\nДумите на Тръмп са отговор на репортерски въпрос, засягащ множеството публикации в американските медии, според които президентът ще бъде разпитан в рамките на следващите няколко седмици от водещия разследването Робърт Мюлер. \r\nКато отговор на зададения въпрос, държавният глава заяви, че „ще видим относно това.“\r\n„Когато няма връзка (между предизборния щаб на Тръмп и Русия – бел.прев), изглежда малко вероятно да има такова интервю“, отбеляза отще президентът. : Цанко Цолов", "date": "2018.01.11", "title": "The Hill: Американският президент Доналд Тръмп заяви, че е малко вероятно да бъде разпитан от Робърт Мюлер"}
{"url": "http://www.focus-news.net/news/2018/01/11/2475755/tass-parlamentat-v-cheshkata-republika-otlozhi-vota-na-doverie-za-pravitelstvoto-na-andrey-babish.html", "text": "Долната камара на парламента в Чешката република отложи за 16 януари планирания вот на доверие за правителството на Андрей Бабиш, съобщава ТАСС, като се позовава на официално съобщение. \r\nВодената от Бабиш партия АНО („Действие на недоволните граждани“) спечели парламентарните избори през октомври, но разполага само с 78 депутатски места от общо 200. Опозиционните формации, най-вероятно няма да гласуват доверие на чешкия милиардер, който само няколко месеца преди изборите бе разследван за злоупотреби. \r\nПричината за отлагането на гласуването е проточилият се твърде дълго дебат „ЗА“ или „Против“ правителството на малцинството, оглавявано от Бабиш, назначено от президента Милош Земан преди около месец.  : Цанко Цолов", "date": "2018.01.11", "title": "ТАСС: Парламентът в Чешката република отложи вота на доверие за правителството на Андрей Бабиш"}
{"url": "http://www.focus-news.net/news/2018/01/11/2475756/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "\"В Полша смениха правителството, но не и политиката\", е едно от водещите заглавия на страниците на руския вестник „Новая Газета“. Изданието припомня, че новият премиер на страната Матеуш Моравецки уволни от постовете им министрите на външните работи и околната среда, които, както коментира изданието, са ядосали Брюксел. Уволнен бе и министърът на отбраната, който бе подкрепян само от десния електорат, пише още вестникът. Промените бяха въведени малко преди срещата на Моравецки с председателя на Европейската комисия Жан-Клонд Юнкер, като тяхната цел е да бъде убеден Европейският съюз, че Варшава прави стъпка в правилната посока, след като по-рано от Брюксел обвиниха Полша, че законът за реформа в правосъдието, подписан от държавния глава Анджей Дуда, нарушава „принципа на разделение на властите“.\r\nПредприетите промени обаче не означават, че Полша смята да смени курса си, коментира руското издание, тъй като реалната власт е съсредоточена в ръцете на лидера на управляващата партия „Право и справедливост“ Ярослав Качински, отбелязва още вестникът. Според изданието, Качински не заема никакви постове, но от него зависят едновременно и премиера и президента. \r\nБрюксел обаче има всяко право да определя полската съдебна реформа като недемократична, тъй като тя ще даде повече права на управляващата партия на всички нива на държавното управление, пише още изданието. Също така е малко вероятно пребоядисването на полската политическа фасада да заблуди Брюксел. В същото време Варшава не иска да загуби финансирането от страна на Съюза и ще се надява, че унгарският премиер Виктор Орбан ще наложи вето на всякакви санкциониращи действия, насочени срещу Полша. \r\nРокадите в правителството могат да се определят като довеждането на власт на технократите в Полша и подготвяне за добиване на подкрепа от повече слоеве в страната, преди изборите през 2019 г. В същото време обаче, „Право и справедливост“ не желае да изгуби ядрото от електората си, съставен от евроскептици, така че реална промяна в политиката не се очаква, завършва вестникът. \r\n***\r\n„Ангела Меркел се върна към старото“ е една от статиите на страниците на вестник Коммерсант, носеща подзаглавието „Германският канцлер все още се надява да сформира Голяма коалиция“. Всеки момент преговорите между Съюза (ХДС/ХСС) и Германската социалдемократическа партия могат да приключат, отбелязва вестникът. Въпреки разногласията, политиците се надяват да „отмият срама“ и формират възможно най-скоро ново правителство, коментира още руското издание. \r\nПреговорите, които се водят тази седмица в Берлин, носят името „предварителни разговори“, което означава, че са междинна фаза на консултации за формиране на ново правителство. Ако те приключат успешно, то това ще означава, че четири месеца след парламентарните избори през септември, водещите политически формации в лицето на Съюза (ХДС/ХСС) и ГСДП, могат да започнат официалната фаза по формирането на правителство. От понеделник насам, 13 представители от Християндемократическия съюз, 13 от Християнсоциалния съюз и 13 от Германската социалдемократическа партия, се опитват да положат основните на бъдещия компромис. \r\nВ следващите редове изданието припомня създалата се след септемврийските избори ситуация. Канцлерът Ангела Меркел и нейният баварски партньор Хорст Зеехофер започнаха сондажи за формиране на правителство с германската  Свободна демократическа партия и „Зелени“. Те обаче неочакване се разпаднаха след близо два месеца преговори, когато в края на ноември лидерът на Свободната демократическа партия Кристиан Линднер заяви, че водената от него формация се оттегля от сондажите за формиране на т.нар. „ямайска“ коалиция. Последва натиск върху лидерът на Германската социалдемократическа партия – бивш коалиционен партньор на Меркел, да започне преговори за формиране на нова Голяма коалиция със Съюза (ХДС/ХСС). Лидерът на ГСДП Мартин Шулц се съгласи. \r\nСпоред лидера на Християнсоциалния съюз Хорст Зеехофер, преговорите ще свършат по-бързо ако ГСДП намали своите условия. Недоволството на партньора на Меркел е предизвикано от искането на ГСДП, според което Германия трябва да смекчи политиката относно мигрантите, коментира руското издание. Освен това Шулц има изисквания и що се отнася до здравната система, които ако бъдат изпълнени, според данни на германски медии, ще доведат до увеличаване на бюджета в сферата повече от два пъти. \r\n„Ще работим бързо и активно“ – това обеща Меркел, цитирана от руския вестник. Но дори ако политическите лидери преминат към официалните преговори за формиране на правителство (предварителните разговори се очаква да приключат до дни ако не утре, пише изданието), това не означава, че коалиция ще бъде формирана в близко бъдеще, тъй като различията между формациите остават, завършва вестникът.  \r\n*** Заглавната статия на първа страница на руското издание “Известия“ е озаглавена „Щит за Калининград“. Съгласно написаното в нея, един от главните елементи на програмата за възстановяване на руското военновъздушно присъствие района по крайбрежието на Балтийско море е възстановяване на един от бившите полкове, действал на тази територия и снабдяването му със модернизирани изтребители Су-27М, като в последствие летците ще получат и маневрените Су-35S. Целта на програмата е да се защити района на Калининград и ако се наложи, да се извърши въздушен удар по вражески кораби или наземни цели в региона. Според експерти, възстановяването на руското въздушно присъствие в района на Калининград ще позволи на Русия да контролира целия регион на западната част на Балтийско море. \r\nОт Министерството на отбраната са разкрили за руския вестник, че идеята е да се възстанови легендарният 689-ти гвардейски боен авиополк, който е бил командван от множество съветски въздушни асове по време на Втората световна война, като изданието припомня, че един от тях е Александър Покришкин, награждаван три пъти с ордена \"Герой на съветския съюз\". Възстановеният полк ще бъде разположен в покрайнините на Калининград и изпълнява главно задачи за разположения в района Балтийски флот. \r\nРешението за повторното сформиране на полка е било взето в рамките на програмата за превъоръжаване и подсилване на възможностите на държавната авиация, съобщава руският вестник.   \r\n*** Американските власти са отказали медицинска помощ на излежаващият 25-годишна присъда в САЩ руски гражданин Виктор Бут, съобщава на първите си страници руското издание Вести. Информацията на вестника е дошла от руското посолство в САЩ, която е била публикувана на официалната страница на ведомството в социалната мрежа \"Фейсбук\". \r\nСпоред разпространената информация, след като са разбрали за заболяването на Бут, което не е посочено в статията, от посолството са се свързали със затвора в Марион (щата Илинойс) и поискали руснакът да получи адекватна и навременна медицинска помощ, но това не се е случило, пояснява изданието. \r\nНаложило се е от руското посолство в САЩ да апелират до Държавния департамент със същата молба, след която Бут е получил небходимата му медицинска помощ, като в момента състоянието му е подобрено. \r\nВиктор Бут бе арестуван през 2008 г. в Тайланд по искане на американски съд. Той е обвинен незаконна продажба на оръжие за колумбийската въоръжена групировка „Революционни въоръжени сили на Колумбия“, която е определена като терористична в САЩ. През 2010 г. руснакът бе депортиран в САЩ, където през април 2012 г. бе осъден на 25 години затвор. Агенция \"Фокус\" припомня: Във вторник съпругата на Бут заяви, че той страда от тежък грип, но според администрацията на затвора, руснакът би могъл да получи медицинска помощ чак след две седмици. \r\n***", "date": "2018.01.11", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/01/11/2475757/the-guardian-ruskiyat-opit-da-povliyae-na-glasuvaneto-za-brekzit-e-opisan-v-doklad-na-senatori-ot-demokraticheskata-partiya.html", "text": "Опитът на Русия да повлияе върху резултатите от референдума за Брекзит е подробно описан в доклад, изготвен от Сената на САЩ, такова е водещото заглавие на страниците на британския вестник Guardian. Докладът е съставен от сенатори от Демократическата партия, които са част от Комитета за външна политика към горната камара на американския конгрес. \r\nТой носи името „Хаотичните атаки на (Владимир - бел. прев.) Путин срещу демокрацията в Русия и Европа: изводи за американската национална сигурност\". В доклада се разкрива дупка в закона за финансиране на политически кампании във Великобритания, която позволява на участниците в предизборни кампания да не разкриват произхода на политическите дарения, ако те идват от „небритански компании, които са инкорпорирани в Европейския съюз и извършват дейност във Великобритания“. Това постановление, се казва в доклада, може да „е позволило на свързани с Русия финансови средства да бъдат използвани с недостатъчен контрол от множество политически играчи във Великобритания“, се казва още в доклада, цитиран от британското издание. \r\n„Разследващи журналисти също са повдигнали въпроса относно източниците на внезапното и може би незаконното богатство, което може да е било вложено в кампанията за напускане на Съюза“, пише още в текста на публикувания на официалната интернет страница на комисията доклад. Според неговите съставители, главният защитник на тезата за напускане на ЕС от страна на Великобритания Найджъл Фарадж, не само е искал напускане на Съюза, но също е „предложил премахване на санкциите срещу Русия, както и ласкателни оценки за руския президент Владимир Путин“. Освен това главните англоезични медии на Русия са „отразили кампанията за Брекзит едностранчиво“. \r\nВ статията на британското издание се отбелязва обаче, че докладът представя недостатъчно нови доказателство, като поради това картината остава непълна. Същевременно се призовава американският президент Доналд Тръмп да предприеме по-сериозни мерки и обърне повече внимание на провеждащото се в САЩ разследване относно евентуална руска намеса на президентските избори от 2016 г.  : Цанко Цолов", "date": "2018.01.11", "title": "The Guardian: Руският опит да повлияе на гласуването за Брекзит е описан в доклад на сенатори от Демократическата партия"}
{"url": "http://www.focus-news.net/news/2018/01/11/2475758/premierat-boyko-borisov-se-vazmuti-ot-premahvaneto-na-protesten-bilbord-na-sindikatite-v-mvr-obzor.html", "text": "Премиерът Бойко Борисов се възмути от действията на частна фирма, която е премахнала протестен билборд на синдикатите в МВР. Съобщението бе поместено на билборда на кръстовището на ул. „Гурко\" и бул. „Евлоги Георгиев\", като с него служителите на МВР смятаха да посрещнат гостите за откриването на Българското председателство. В началото на правителственото заседание в сряда стана ясно, че премиерът Борисов е разпоредил на министър Лиляна Павлова да осигури на протестиращите толкова билбордове, колкото пожелаят. „Председателството е на България, нито е мое, нито е на правителството. Всички билбордове да се дадат, който каквото лошо има да каже, там може да го сложи и да си каже. Няма да рекламираме България, а всеки, каквото иска да сложи. Предоставете им ги, за да знаем, че максимум добре ще се покажем. В края на краищата ще покажем това, което сме“, обясни премиерът. Бойко Борисов обърна внимание на допълнително осигурените средства към МВР. „Не само, че не сме в колизия с техния протест. 55 млн. изплатихме повече на МВР, 100 млн. повече за армията, безспорно искаме да увеличим на всички доходите, но увеличихме и пенсиите“, добави той.\r\nСпоред Борисов бързо се е забравило колко милиарди е изплатило правителството за Белене, за американските централи, за КТБ. „Огромни пари. А тази година, никога толкова пари в бюджетите на министерствата, научните институции, университетите, защото сега ще дойде и УНСС с поне 1,8 млн. лв. искане за новата сграда. Ще им ги предоставим“, каза още той. \r\nМалко по-късно от Синдикална федерация на служителите в МВР (СФСМВР) изпратиха съобщение, в което съобщиха, че са получили предложение от правителството да използват за периода до 15 януари 2018 г. един от билбордовете, които са запазени във връзка с председателството на Съвета на ЕС. От Федерацията заявиха, че оценяват изключително високо този жест на правителството за възстановяване на една несправедливост, но няма да се възползват от това предложение. Те смятат, че в момента е много по-важно да бъде решен проблемът с ниските възнаграждения на служителите в МВР, които водят до сериозна демотивация на работещите в системата, правят професиите „полицай“, „пожарникар“ и „спасител“ неатрактивни и занижават качеството на услугата „сигурност“, която доставя МВР. \r\nПредставителите на СФСМВР заявяват, че предпочитат на планираната на 11 януари среща с министър-председателя Бойко Борисов да бъдат решени устойчиво проблемите с ниското заплащане на работещите и да се обсъдят възможностите за изготвяне на стратегия за обществен ред и сигурност и реформиране на МВР с хоризонт 2030. \r\nОт Федерацията допълниха, че отдават много по-голямо значение на това, отколкото на един билборд.\r\nОт „Метрополис груп\" АД изпратиха становище, в което уточниха, че билбордът със синдикално послание на служителите на МВР е демонтиран заради нарушен договор. \"Метрополис груп\" АД е доставчик на външна реклама за множество медийни и рекламни агенции, на които отдава билбордове по наем за нуждите на техните клиенти. За конкретната рекламна кампания \"Метрополис груп АД\" има сключен договор, като доставчик на рекламна площ, с медийната агенция АРГЕНТ 2002 ООД. Съгласно договора, който сме сключили, агенцията се задължава да ни уведоми за съдържанието на рекламната визия. Бяхме информирани, че за конкретната рекламна позиция на бул. Евлоги Георгиев е предвидена визия, която популяризира СЪБИТИЕ. Работим от доста години с АРГЕНТ 2002 ООД и не очаквахме да бъдем подведени от тях, което очевидно стана факт и ни превърна в жертва на саботаж. След като визията беше монтирана констатирахме, че не е събитие, а синдикално послание.\r\nПоради неспазване на условията на търговския ни договор – несъответствие на подадената информация за съдържанието на визията, Метрополис груп АД демонтира визията, което е практика при подобни нарушения“, се посочва в позицията на „Метрополис“ АД.", "date": "2018.01.11", "title": "Премиерът Бойко Борисов се възмути от премахването на протестен билборд на синдикатите в МВР (ОБЗОР)"}
{"url": "http://www.focus-news.net/news/2018/01/11/2475759/tass-yaponiya-smyata-da-izpolzva-amerikanskite-nazemni-sistemi-egida-za-da-prihvashta-ne-samo-balistichni-no-i-krilati-raketi.html", "text": "Япония смята да използва американските наземни системи „Егида“ за да прихваща не само балистични, но и крилати ракети. Това е съобщил министърът на отбраната Ицунори Онодера, предава ТАСС. \r\n„Ние искаме да сме подготвени да се защитаваме срещу всякакъв вид ракети, включително и крилати ракети“, съобщи Онодера, цитиран от местни медии. Агенция „Фокус“ припомня: През декември 2017 г. японското правителство одобри план за закупуване и разполагане на японското крайбрежие на две наземни американски защитни системи „Егида“. Към момента Япония разполага с противоракетна система на две нива. Около крайбрежието на страната има разположени кораби, разполагащи със системи „Егида“, докато на брега са разположени ПРО американски системи „Пейтриът“ PAC-3, които са способни да прихващат и унищожават ракети в заключителната част от техния полет. : Цанко Цолов", "date": "2018.01.11", "title": "ТАСС: Япония смята да използва американските наземни системи „Егида“ за да прихваща не само балистични, но и крилати ракети"}
{"url": "http://www.focus-news.net/news/2018/01/11/2475760/ria-novosti-ot-iranskiya-neften-tanker-goryasht-kray-kitayskite-bregove-se-e-chul-vzriv.html", "text": "От иранския нефтен танкер, който в неделя се запали след сблъсък с китайски товарен кораб, се е чул взрив, предава РИА Новости, като се позовава на съобщение от министерството на транспорта на Китай, направено в четвъртък. \r\nСъгласно разпространената информация, взривът е станал „на 10 януари около 13:35 часа (местно време – бел.ред)“. В резултат работата по гасенето на горящия четвърти ден огън на танкера е временно преустановена. Прекратена за кратко е и операцията по издирването на все още липсващия екипаж на танкера. \r\nПо-рано бе съобщено, че издигащият се над кораба пушек е токсичен и вреден за хората, което създаде трудности пред работещите на място екипи. Едно от телата на моряк от 32-членния екипаж на танкера бе открито по-рано тази седмица, все още продължава работата по издирването на останалите. : Цанко Цолов", "date": "2018.01.11", "title": "РИА Новости: От иранския нефтен танкер, горящ край китайските брегове, се е чул взрив"}
{"url": "http://www.focus-news.net/news/2018/01/11/2475761/the-independent-tereza-mey-dade-nachaloto-na-nov-plan-za-opazvane-na-okolnata-sreda.html", "text": "Британският премиер Тереза Мей даде началото на нов план, целящ опазването на околната среда в страната, такова е водещото заглавие на страниците на вестник The Independent. Целта на новия проект е в срок до 2042 година да се елиминират всички пластмасови пластмасови продукти, предназначени за еднократно употреба. В плана се включват найлонови торбички, опаковки от храни и пластмасови сламки за еднократна употреба. \r\nПроектът бе представен за първи път преди три години, като в неговите рамки също така, правителството ще призове супермаркетите да осигурят щандове за продукти без опаковка, което би позволило на купувачите да направят своя природосъобразен избор. : Цанко Цолов", "date": "2018.01.11", "title": "The Independent: Тереза Мей даде началото на нов план за опазване на околната среда"}
{"url": "http://www.focus-news.net/news/2018/01/11/2475762/the-times-evropeyskiyat-sayuz-dade-nova-nadezhda-na-britanskite-banki-otnosno-tehniya-statut-sled-brekzit.html", "text": "“Европейският съюз даде нова надежда на британските банки относно техния статут след Брекзит”, една от главните теми на първите страници на авторитетното британско издание The Times. Според информация на вестника, британските финансови предприятия ще си запазят някои привилегии при достъпа си до пазара в Европейски съюз след Брекзит. Но за целта, банките ще трябва да внасят определени такси в бюджета на Съюза. \r\nОфициални лица от европейските правителства, включително и тези в Берлин, разглеждат възможностите за съставяне на широка търговска сделка, ако Великобритания е съгласна да плати някои такси в замяна. По думите на неназован европейски дипломат, „ако Великобритания желае да замени вноски в бюджета на Съюза за да има достъп до единния пазар, ще намери доста подкрепа“. \r\nКоментарите идват на фона на твърдата позиция, изразена от главния преговарящ за Брекзит от страна на ЕС Мишел Барние, според който  Европейският съюз ще може да предложи на Лондон само и единствено ограничено търговско споразумение, отбелязва още вестникът. : Цанко Цолов", "date": "2018.01.11", "title": "The Times: Европейският съюз даде нова надежда на британските банки относно техния статут след Брекзит"}
{"url": "http://www.focus-news.net/news/2018/01/11/2475763/bsp-poiska-izslushvane-na-premiera-boyko-borisov-za-sigurnostta-na-grazhdanite-obzor.html", "text": "БСП поиска изслушване на премиера Бойко Борисов в парламента във връзка със сигурността на гражданите. От партията искат това да се случи в първия работен ден от новата сесия на Народното събрание и изслушването на министър-председателя да бъде точка първа в дневния ред. Това стана ясно по време на пресконференция в централата на партията след заседание на Изпълнителното й бюро.\r\n„Европредседателството започна. Обвиняват ни, че едва ли не ние саботираме този процес и искаме да изложим страната пред чужденците. Има нещо по-важно от европредседателството и това е сигурността на българските граждани“, каза заместник-председателят на БСП Кирил Добрев. Той обърна внимание на убийствата в началото на 2018 г. - шесторното убийство в Нови Искър от новогодишната нощ и това на бизнесмена Петър Христов. Според Добрев проблемът в последно време е, че границата между бизнеса и политиката е много размита. Заместник-председателят на БСП посочи, че всеки, поискал да прави бизнес от Дунав до Горна Оряховица, е трябвало да води разговор с Петър Христов. Според него поради тази причина Велико Търново е поредното феодално владение, подобно на Добрич, \"където някой се е вихрел със суджуци\" и на Хасково, където 110 млн. лв. са разпределени между братовчеди и роднини. Кирил Добрев коментира и тезата на управляващите, че Петър Христов е един почтен човек. Според него, ако това е вярно, то тогава всички почтени и честни българи трябва да бъдат много притеснeни, че може някой с няколко куршума да им се отнеме животa. Добрев каза също, че заместник-председателят на ГЕРБ Цветан Цветанов дължи отговор на обществото дали като министър на вътрешните работи е провел среща с престъпник, за която му е посредничил убитият Христов. \r\nДеница КИТАНОВА", "date": "2018.01.11", "title": "БСП поиска изслушване на премиера Бойко Борисов за сигурността на гражданите (ОБЗОР)"}
{"url": "http://www.focus-news.net/news/2018/01/11/2475764/tass-prezidentat-na-germaniya-shte-poseti-livan-v-kraya-na-yanuari.html", "text": "Президентът на Германия Франк-Валтер Щайнмайер ще посети Ливан на 29 и 30 януари, предава ТАСС, като се позовава на данни от местни медии, цитиращи официално съобщение от пресцентъра на ливанския президент Мишел Аун. \r\nСпоред разпространената информация, посещението е по покана от страна на Аун. \r\nЩайнмайер ще бъде първият германски държавен глава, посетил Ливан в последните 120 години. Предишното подобно посещение е извършено от германския кайзер Вилхелм втори през 1898 г., когато обаче територията на Ливан е била част от Османската империя. \r\nЦелта на посещението е да се „проведат важни преговори“ между двамата, които биха спомогнали за „разширяване на двустранното сътрудничество в много области“. Сред планираните събития е включена и среща между Щайнмайер и ливанския премиер Саад Харири. : Цанко Цолов", "date": "2018.01.11", "title": "ТАСС: Президентът на Германия ще посети Ливан в края на януари"}
{"url": "http://www.focus-news.net/news/2018/01/11/2475765/the-telegraph-kiberataki-mogat-da-dovedat-do-neprednamereni-izstrelvaniya-na-yadreni-orazhiya-preduprezhdavat-eksperti.html", "text": "Системите на ядрените оръжия се намират под голям риск от кибератаки, които могат да саботират контролния механизъм или дори да доведат до непреднамерени изстрелвания, отбелязва британският вестник Telegraph. Възможността да бъдат извършени хакерски атаки срещу системите на ядрените оръжия е „доста висок и увеличаващ се“. За сметка на това обаче, на него му се обръща незначително внимание, пише още вестникът, позовавайки се на информация от експерти в сферата, публикувана от британския Институт за международни отношения на Нейно величество. \r\nСистемите за контрол на ядрени оръжия са създадени първоначално във времето, когато компютърната технология се намирала в началото на своето развитие и възможността за кибератаки е била нищожна. Този проблем оставя „отворени пътища и слаби страни, от които някой зложелател може да се възползва“. Същевременно дигиталните технологии се използват широко за военни цели, включително за комуникация между висши командващи и пращането на всякакви видове информация. Според експертите от института, това също не е достатъчно безопасно. \r\nПрез 2016 г. Великобритания разкри, че смята да обнови своята система за защита от кибератаки. Макар от Лондон да заявиха, че процесът е протекъл успешно и страната е защитена, някои експерти все още се съмняват в това, завършва изданието.  : Цанко Цолов", "date": "2018.01.11", "title": "The Telegraph: Кибератаки могат да доведат до непреднамерени изстрелвания на ядрени оръжия, предупреждават експерти"}
{"url": "http://www.focus-news.net/news/2018/01/11/2475766/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Системите на ядрените оръжия се намират под голям риск от кибератаки, които могат да саботират контролния механизъм или дори да доведат до непреднамерени изстрелвания, отбелязва британският вестник Telegraph. Възможността да бъдат извършени хакерски атаки срещу системите на ядрените оръжия е „доста висок и увеличаващ се“. За сметка на това обаче, на него му се обръща незначително внимание, пише още вестникът, позовавайки се на информация от експерти в сферата, публикувана от британския Институт за международни отношения на Нейно величество. \r\nСистемите за контрол на ядрени оръжия са създадени първоначално във времето, когато компютърната технология се намирала в началото на своето развитие и възможността за кибератаки е била нищожна. Този проблем оставя „отворени пътища и слаби страни, от които някой зложелател може да се възползва“. Същевременно дигиталните технологии се използват широко за военни цели, включително за комуникация между висши командващи и пращането на всякакви видове информация. Според експертите от института, това също не е достатъчно безопасно. \r\nПрез 2016 г. Великобритания разкри, че смята да обнови своята система за защита от кибератаки. Макар от Лондон да заявиха, че процесът е протекъл успешно и страната е защитена, някои експерти все още се съмняват в това, завършва изданието.  \r\n*** Опитът на Русия да повлияе върху резултатите от референдума за Брекзит е подробно описан в доклад, изготвен от Сената на САЩ, такова е водещото заглавие на страниците на британския вестник Guardian. Докладът е съставен от сенатори от Демократическата партия, които са част от Комитета за външна политика към горната камара на американския конгрес. \r\nТой носи името „Хаотичните атаки на (Владимир - бел. прев.) Путин срещу демокрацията в Русия и Европа: изводи за американската национална сигурност\". В доклада се разкрива дупка в закона за финансиране на политически кампании във Великобритания, която позволява на участниците в предизборни кампания да не разкриват произхода на политическите дарения, ако те идват от „небритански компании, които са инкорпорирани в Европейския съюз и извършват дейност във Великобритания“. Това постановление, се казва в доклада, може да „е позволило на свързани с Русия финансови средства да бъдат използвани с недостатъчен контрол от множество политически играчи във Великобритания“, се казва още в доклада, цитиран от британското издание. \r\n„Разследващи журналисти също са повдигнали въпроса относно източниците на внезапното и може би незаконното богатство, което може да е било вложено в кампанията за напускане на Съюза“, пише още в текста на публикувания на официалната интернет страница на комисията доклад. Според неговите съставители, главният защитник на тезата за напускане на ЕС от страна на Великобритания Найджъл Фарадж, не само е искал напускане на Съюза, но също е „предложил премахване на санкциите срещу Русия, както и ласкателни оценки за руския президент Владимир Путин“. Освен това главните англоезични медии на Русия са „отразили кампанията за Брекзит едностранчиво“. \r\nВ статията на британското издание се отбелязва обаче, че докладът представя недостатъчно нови доказателство, като поради това картината остава непълна. Същевременно се призовава американският президент Доналд Тръмп да предприеме по-сериозни мерки и обърне повече внимание на провеждащото се в САЩ разследване относно евентуална руска намеса на президентските избори от 2016 г.  \r\n*** “Европейският съюз даде нова надежда на британските банки относно техния статут след Брекзит”, една от главните теми на първите страници на авторитетното британско издание The Times. Според информация на вестника, британските финансови предприятия ще си запазят някои привилегии при достъпа си до пазара в Европейски съюз след Брекзит. Но за целта, банките ще трябва да внасят определени такси в бюджета на Съюза. \r\nОфициални лица от европейските правителства, включително и тези в Берлин, разглеждат възможностите за съставяне на широка търговска сделка, ако Великобритания е съгласна да плати някои такси в замяна. По думите на неназован европейски дипломат, „ако Великобритания желае да замени вноски в бюджета на Съюза за да има достъп до единния пазар, ще намери доста подкрепа“. \r\nКоментарите идват на фона на твърдата позиция, изразена от главния преговарящ за Брекзит от страна на ЕС Мишел Барние, според който  Европейският съюз ще може да предложи на Лондон само и единствено ограничено търговско споразумение, отбелязва още вестникът. \r\n*** Британският премиер Тереза Мей даде началото на нов план, целящ опазването на околната среда в страната, такова е водещото заглавие на страниците на вестник The Independent. Целта на новия проект е в срок до 2042 година да се елиминират всички пластмасови пластмасови продукти, предназначени за еднократно употреба. В плана се включват найлонови торбички, опаковки от храни и пластмасови сламки за еднократна употреба. \r\nПроектът бе представен за първи път преди три години, като в неговите рамки също така, правителството ще призове супермаркетите да осигурят щандове за продукти без опаковка, което би позволило на купувачите да направят своя природосъобразен избор. \r\n***", "date": "2018.01.11", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/01/11/2475767/pravitelstvoto-otpusna-dopalnitelno-10-mln-leva-za-sofiyskiya-universitet-obzor.html", "text": "Правителство осигурява допълнителни средства в размер 10 млн. лв. За Софийския университет „Св. Климент Охридски” за 2018 година. Решението обяви министър-председателят Бойко Борисов в началото на правителственото заседание в сряда. Ректорът на СУ проф. Атанас Герджиков, който присъства на началото на заседанието, заяви, че е доволен от бързото и справедливо решение и благодари на премиера Борисов. „Да използваме този момент да поставим основите на магистралата на духа. България може да се превърне в държава на духовността и да се постигне по-голям икономически растеж и просперитет чрез образование,наука и култура“, заяви професор Герджиков.\r\nЧаст от средствата ще се използва за поддръжката на сградите, които Софийският университет стопанисва. Това са 18 сгради, които са обявени за недвижими паметници на културата - сред тях са централната сграда на Университета - Ректората, Университетска библиотека, сградите на Биологическия факултет, Факултетът по журналистика и масова комуникация, Богословският факултет и др. \r\nТези сгради, строени през XIX-XX век, са в тежко състояние по отношение на енергийна ефективност, инсталации, фасади и дограма. Те се нуждаят от неотложни ремонти и изискват сериозен финансов ресурс за експлоатация, стопанисване, ремонтни и реставрационни дейности. Стопанисването им през последните 9 години е сериозен проблем, въпреки че университетът непрекъснато търси допълнителни ресурси, както с проекти, така и с помощи. \r\nДопълнителните средства са за поддръжка и благоустройство, консервация и\r\nреставрация, аварийни и текущи ремонти и изменения, опазване и стопанисване на сградите, обявени за недвижими паметници на културата от Националния институт за паметниците на културата (НИПК). \r\nДруга част от средствата ще е за въвеждане на единна информационна система, която съгласно концепцията за развитие на университета би позволила да се оптимизират основните дейности и процеси и преосмисли тяхната цена, което да доведе до подобряване на финансовото състояние на институцията. Със системата ще се обхванат всички обучаеми, човешки ресурси, клиенти, доставчици и остойностяване на всяка дейност. Така ще се създаде възможност да се разширят предлаганите услуги и да се предлагат нови. Необходимите средства за обезпечаване на тези разходи са в размер на 1 млн. лева.\r\nПо време на заседанието бе одобрено и отнемането на имот от Професионалната гимназия по облекло „Княгиня Мария Луиза“ в София, бул. Черни връх №37, за да бъде предоставен безвъзмездно на Софийският университет „Св. Климент Охридски“. Той е с площ 9830 кв. м. и се предоставя с построената в него четириетажна сграда на площ от 1175,74 кв. м. Предоставянето на имота ще даде условия за създаването на учебна база за обучение по предклиничните дисциплини на студентите от Медицинския факултет към университета.", "date": "2018.01.11", "title": "Правителството отпусна допълнително 10 млн. лева за Софийския университет (ОБЗОР)"}
{"url": "http://www.focus-news.net/news/2018/01/11/2475768/reuters-puknatinite-v-rusko-iranskiya-sayuz-otvaryat-vazmozhnosti-za-sasht.html", "text": "Иран и Русия не крият своето общо желание да изолират САЩ в Близкия изток. „Нашето сътрудничество може да изолира Америка“, това заяви аятолах Али Хаменей по време на посещението на Владмир Путин в Техерен в началото на ноември. От своя страна руският президент определи двустранните отношения като „много продуктивни“. \r\nСъс сигурност съюзът на двете държави даде плодове в Сирия, където усилията на Москва и Техеран обърнаха военните действия в полза на общия им съюзник Башар Асад и накараха САЩ да изоставят намеренията си за отстраняването на сирийския президент от власта. И докато във Вашингтон със сигурност не трябва да пренебрегват Русия и Иран, взаимоотношенията между Москва и Техеран не са нищо друго освен брак по сметка, чийто пукнатини вече излизат на повърхността. \r\nВ Сирия победите над „Ислямска държава“ изглежда очертават някои различия в целите и стратегиите на Путин и Хаменей. Най-голямата цел на Русия е да бъде предотвратена смяна на режима в Сирия, освен това подсилването на руското влияние в Близкия изток и запазването на руските военни бази в Латакия. Ако постигне това, Путин се надява да получи политически дивиденти от Запада и може би да бъде признат като равен на САЩ на световната сцена. И макар Москва да смята Башар Асад за легитимния лидер на Сирия, не липсват индикации, че Русия би приела премахването на Асад стига това да е част от цялостния мирен процес и не доведе до смяна на режима, запазвайки управленската система в Сирия такава, каквато е в момента. \r\nИранците обаче считат премахването на Асад за „червена линия“, която не бива да се преминава. Оставането на сирийския лидер на власт е ключово поради две причини. Първо, Асад позволява на Иран да снабдява с оръжие техеранския шиитски сателит „Хизбула“ и изграждане на т.нар. „шиитски коридор“ от Иран към Средиземноморието. Иран се страхува, че друг сирийски президент не би позволил такива действия да се ивършват на неговата територия. И второ, Техеран вярва, че неговото влияние и присъствие в Сирия е ключово за иранската способност да притиска Израел. За Техеран е важно да може да указва натиск срещу Израел едновременно от Сирия и Ливан. Едновременно с това Иранската революционна гвардия иска да превърне подкрепяните от Иран милиции на територията на Сирия в свои сателити, по подобие на „Хизбула“. Това влиза в конфликт в желанието на Москва да осигури стабилност в Сирия и намали иранското влияние в Дамаск. \r\nИ докато срещите, засягащи бъдещето на Сирия продължават, различията между двете страни заплашват да излязат на повърхността. Иран смята, че желанието на Русия да работи с държави като Турция, може да подкопе интересните на Техеран в района. Освен това иранските лидери не харесват отношението на Путин към Доналд Тръмп. Според ирански медии, решението на руския президент да изложи в официално съобщение до Тръмп някои от руските цели, малко преди срещата на Путин, Роухани и Ердоган в Сочи, проведена през ноември, е предизвикало недоволство сред управляващите в Техеран. \r\nЖеланието на Русия да работи с няколко партньора в Сирия е показателно за руския подход спрямо Близкия изток, който по думите на някои водещи руски анализатори, може да се определи като „догма на гъвкавост“. Доказателство за това е например желанието на Русия да поддържа добри отношения със Саудитска Арабия. Според Путин, това е важно с цел да се осигурят желаните по-високи цени на петрола, което би помогнало на цялостното подсилване на руската държава, както и на нейната армия. Проблемът е, че между сунитската Саудитска Арабия и шиитския Иран има години на ненавист, което кара Техеран да негодува против връзките на Москва с Рияд. \r\nОсвен това Путин поддържа добри отношения с Израел. Той е първият руски президент посетил държавата два пъти, като самият той е бил домакин на Бенямин Нетаняху няколко пъти, по време на които срещи са обсъдени израелските интереси в Сирия. Путин се радва също така добри лични отношения с Нетаняху, като според някои анализатори, руският президент се опитва да попречи на чужди държави да използват Сирия като плацдарм срещу Израел, нещо, което е в контраст с желанията на Техеран. Но дори това да не е вярно, добрите отношения между Израел и Русия все пак са трън в очите на Иран. \r\nТрябва да се отбелжат и историческата ненавист между двете страни, датиращи още от времето на руско-персийските конфликти през 18 и 19 век, когато Русия успява да установи контрол над Кавказ. След Ислямската революция в Иран и войната с Ирак, Москва ясно изразява подкрепата си за Багдад във въоръжения конфликт, който струва един живота на един милион иранци. И макар след разпадането на СССР връзките да се подобриха, Русия подкрепи санкциите срещу страната и се отказа от няколко сделки с Техеран, за да си осигури по-добри отношения с Вашингтон. \r\nАдминистрацията на Доналд Тръмп трябва  да се възползва от всички тези различия, за да развали съюза между Москва и Техеран. Първото и най-важно условия, САЩ трябва да останат активни в региона и сложат край на обвиненията, че смятат да изоставят Близкия изток. Тръмп също така трябва да потърси подобрение на отношенията с Русия, играейки по този начин върху страховете на Иран, че Москва би продала техния съюз за да си осигури по-добри връзки със Запада. Няма да е лесно, но ако от Белия дом си изиграят картите правилно, може и да успеят.", "date": "2018.01.11", "title": "Reuters: Пукнатините в руско-иранския съюз отварят възможности за САЩ"}
{"url": "http://www.focus-news.net/news/2018/01/11/2475769/pregled-na-mezhdunarodnite-novini-do-6-chasa-agentsiya-fokus.html", "text": "Системите на ядрените оръжия се намират под голям риск от кибератаки, които могат да саботират контролния механизъм или дори да доведат до непреднамерени изстрелвания. Възможността да бъдат извършени хакерски атаки срещу системите на ядрените оръжия е „доста висок и увеличаващ се“. За сметка на това обаче, на него му се обръща незначително внимание, пише още вестникът, позовавайки се на информация от експерти в сферата, публикувана от британския Институт за международни отношения на Нейно величество. \r\nСистемите за контрол на ядрени оръжия са създадени първоначално във времето, когато компютърната технология се намирала в началото на своето развитие и възможността за кибератаки е била нищожна. Този проблем оставя „отворени пътища и слаби страни, от които някой зложелател може да се възползва“. Същевременно дигиталните технологии се използват широко за военни цели, включително за комуникация между висши командващи и пращането на всякакви видове информация. Според експертите от института, това също не е достатъчно безопасно. \r\nПрез 2016 г. Великобритания разкри, че смята да обнови своята система за защита от кибератаки. Макар от Лондон да заявиха, че процесът е протекъл успешно и страната е защитена, някои експерти все още се съмняват в това, завършва изданието.  \r\n*** Япония смята да използва американските наземни системи „Егида“ за да прихваща не само балистични, но и крилати ракети. Това е съобщил министърът на отбраната Ицунори Онодера. \r\n„Ние искаме да сме подготвени да се защитаваме срещу всякакъв вид ракети, включително и крилати ракети“, съобщи Онодера, цитиран от местни медии. Агенция „Фокус“ припомня: През декември 2017 г. японското правителство одобри план за закупуване и разполагане на японското крайбрежие на две наземни американски защитни системи „Егида“. Към момента Япония разполага с противоракетна система на две нива. Около крайбрежието на страната има разположени кораби, разполагащи със системи „Егида“, докато на брега са разположени ПРО американски системи „Пейтриът“ PAC-3, които са способни да прихващат и унищожават ракети в заключителната част от техния полет. \r\n*** От иранския нефтен танкер, който в неделя се запали след сблъсък с китайски товарен кораб, се е чул взрив, според съобщение от министерството на транспорта на Китай, направено в четвъртък. \r\nСъгласно разпространената информация, взривът е станал „на 10 януари около 13:35 часа (местно време – бел.ред)“. В резултат работата по гасенето на горящия четвърти ден огън на танкера е временно преустановена. Прекратена за кратко е и операцията по издирването на все още липсващия екипаж на танкера. \r\nПо-рано бе съобщено, че издигащият се над кораба пушек е токсичен и вреден за хората, което създаде трудности пред работещите на място екипи. Едно от телата на моряк от 32-членния екипаж на танкера бе открито по-рано тази седмица, все още продължава работата по издирването на останалите. \r\n*** Американският президент Доналд Тръмп заяви, че е малко вероятно да бъде разпитан от специалния представител, водещ разследването за предполагаемата руска намеса на американските президентски избори от 2016 г. \r\nДумите на Тръмп са отговор на репортерски въпрос, засягащ множеството публикации в американските медии, според които президентът ще бъде разпитан в рамките на следващите няколко седмици от водещия разследването Робърт Мюлер. \r\nКато отговор на зададения въпрос, държавният глава заяви, че „ще видим относно това.“\r\n„Когато няма връзка (между предизборния щаб на Тръмп и Русия – бел.прев), изглежда малко вероятно да има такова интервю“, отбеляза отще президентът. \r\n*** Жертвите на калните свлачища в американския щат Калифорния се увеличиха до 15 души. Работата по издирване на затрупаните под калните маси хора продължава, като в процеса са включени и кучета следотърсачи. \r\nСитуацията в щата бе предизвикана от обилни валежи във вторник, които доведоха до наводнения. Няколко реки излязоха от коритата си и заляха хълмовете на Монтесито и други градове в района на Санта Барбара, носейки кал и отломки. \r\nОсвен загиналите 15 души има и 25 ранени, съобщиха местните власти. \r\nБедствието е засегнало региона, където през декември горя силен пожар, който унищожи голяма част от растителността. \r\n*** Върховният представител на Европейския съюз по въпросите за външната политика Фредерика Могерини ще се срещне в четвъртък с иранския външен министър Мохамад Джавад Зариф.  Двамата ще обсъдят иранското ядрено споразумение, като на преговорите ще присъстват също така външните министри на Франция, Германия и Великобритания. \r\nПо-рано представител на американския Държавен департамент съобщи, че на 12 януари САЩ ще решат дали да наложат санкции срещу Иран във връзка с ядреното споразумение. Според американският президент Доналд Тръмп, Техеран не спазва условията по сделката за ограничаване на ядрената си програма, която Иран сключи с няколко западни държави, срещу което икономическите санкции срещу Техеран бяха премахнати.  \r\nВ сряда от Техеран заплашиха, че ако САЩ решат да наложат санкции срещу страната, то властите в близкоизточната страна ще отговорят, като подновят и ускорят процесите по ядрената си програма. В навечерието на решението на американската администрация, външният министър на Иран посети в сряда Москва, където е обсъдил ситуацията със своя колега Сергей Лавров, като в четвъртък той ще се срещне с Могерини и първите дипломати на Берлин, Париж и Лондон. Срещата ще се проведе в Брюксел. \r\n*** Белият дом поиска в сряда Иран да освободи всички демонстранти, участвали в антиправителствените протести в страната. \r\n„Администрацията на президента Доналд Тръмп е дълбоко загрижена от съобщенията, че иранският режим е арестувал хиляди ирански жители в последните седмици, участвали в мирните демонстрации“, се казва в съобщение на Белия дом.\r\nСъгласно разпространената информация, САЩ „няма да стоят безучастно докато иранската диктатура потиска основните права на своите граждани и ще държат Иран отговорен за всякакви нарушение (на основните права и свободи – бел. прев.)“\r\nОсвен това в съобщението се казва още, че „САЩ призовават за незабавно освобождаване на всички политически затворници в Иран, включително и жертвите на последните протести“.\r\n***  Земетресение с магнитуд 4,7 по скалата на Рихтер е регистрирано в Западен Иран, показва справка на интернет-страницата на Европейския средиземноморски сеизмологичен център (EMSC).\r\nЗеметресението е регистрирано в 19:26 часа местно време (17:56 часа българско време) на дълбочина 10 км. на 31 км. северозападно от град Керманшах. \r\nНяма данни за жертви и разрушения. \r\n*** Гръцката брегова охрана съобщи, че е поела контрол над товарен кораб, превозващ експлозиви от Турция към Либия, описвайки го като „плаваща бомба“.\r\nКорабът е превозвал 29 контейнера, съдържащи детонатори и експлозивни материали, включително и амониев нитрат. \r\n„Деактивирахме плаваща бомба“, съобщи контраадмирал Янис Сотириу от гръцката брегова охрана. Той съобщи, че корабът „Андромеда“, плаващ под танзанийски флаг, е бил иззет на 6 януари, след като е открито, че в него има редица повреди, правещи го негоден да плава. \r\n„Това щеше да има непредсказуеми последици за хората и околната среда“, допълни Сотириу. \r\nКапитанът на съда твърди, че е плавал към африканската държава Джибути, но по-късно се оказва, че негова цел е либийското пристанище Мисрата. Осемчленният екипаж ще бъде \r\nпредставен пред гръцката прокуратура на 11 януари. \r\n***", "date": "2018.01.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/01/11/2475770/fox-news-amerikanskiyat-vitseprezident-uveri-che-sasht-shte-uprazhnyat-maksimalen-natisk-sreshtu-severna-koreya.html", "text": "Американският вицепрезидент Майк Пенс увери, че САЩ ще упражнят „максимален натиск“ срещу Северна Корея. Пенс е направил изказването си по време на интервю за американския телевизионен канал FOX news. Вицепрезидентът обвини предишните администрации на САЩ, които са позволили на Северна Корея да развие ядрената си програма чрез „търпение и преговори“. „Това е неприемливо“, добави Пенс. \r\nПо-рано стана ясно, че вицепрезидентът ще води американската делегация по време на Зимните олимпийски игри в Пьончан. „Част от моята задача ще бъде да изразя подкрепа за американските атлети“, заяви Пенс, като допълни още, че „по-важното съобщение, което президентът иска да изпрати, е да уверя нашите съюзници в региона, че ние стоим заедно с тях“.  : Цанко Цолов", "date": "2018.01.11", "title": "FOX News: Американският вицепрезидент увери, че САЩ ще упражнят „максимален натиск“ срещу Северна Корея"}
{"url": "http://www.focus-news.net/news/2018/01/11/2475771/ria-novosti-mezhdunarodnoto-letishte-v-astana-prekrati-vremenno-rabota.html", "text": "Международното летище в Астана прекрати временно работа, предава РИА Новости. Причината за това са лошите метеорологични условия. В официално съобщение, публикувано в една от социалните мрежи, се казва, че „международното летище „Нурсултан Назарбаев“ в град Астана временно преустановява работа с цел осигуряване на безопасността на пътниците“. Обилният снеговалеж е принудил въвеждането на извънредните мерки, съобщава още руската агенция. Забраната за полети важи до 13:00 часа местно време (09:00 часа българско време). : Цанко Цолов", "date": "2018.01.11", "title": "РИА Новости: Международното летище в Астана прекрати временно работа"}
{"url": "http://www.focus-news.net/news/2018/01/11/2475772/aktualna-patna-obstanovka.html", "text": "Температурите са в интервала от – 6° до + 8°. Времето над цялата страна е облачно. Слаб вятър духа в областите: Добрич, Пловдив, Разград, Смолян и Шумен. Слаб дъжд вали в областите Видин, Пазарджик, Разград и Шумен, както и в района на проход „Шипка“ и проход „Република“, Драката /обл. Благоевград/, Трилистник, Кърнаре и Паничково /обл. Пловдив/, Сливен /обл. Сливен/. Пътните настилки в по-голямата част от страната са сухи, на местата с валежи – мокри, а по усойните и планински райони – частично заледени и обработени. Намалена видимост поради мъгла до 30 м има в района на проход „Шипка“ и „Троянски“ проход, до 50 м в района на Алтимир /обл. Враца/, Гулянци /обл. Плевен/, Котел и Твърдица /обл. Сливен/, а до 100 м в областите Хасково и Шумен, както и в района на Босна, Малко Търново, Средец, АМ „Тракия“ и Приморско /обл. Бургас/, Суходол, Кула, Димово и Гранитово /обл. Видин/, Враца, Леденика, Криводол, Череша /обл. Враца/, Ябланица, Тетевен, Български извор и Микре /обл. Ловеч/, Панагюрище /обл. Пазарджик/, Любеново, Муселиево, Българене и Люляк /обл. Плевен/, Кубрат /обл. Разград/ и  до 150 м. в района на Деков и Плевен /обл. Плевен/, Бяла /обл. Русе/. Това съобщиха от пресцентъра на Агенция „Пътна инфраструктура” (АПИ).\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•Автомагистралите; \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•път I-1 Благоевград-ГКПП „Кулата“;\r\n•път I-4 п. в. „Коритна“-Велико Търново-Шумен;\r\n•път I-5 Русе-Велико Търново;\r\n•път I-8 ГКПП „Калотина“-София;\r\n•път I-9 Варна-Бургас;\r\n•път II-18 Околовръстен път София;\r\n•път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: \r\nОбласт София: Движението по АМ \"Хемус\" в тунел \"Ечемишка\" посока Варна се осъществява в една лента поради планови ремонтни дейности по осветителните уредби в изпреварващата лента. Движението се извършва в активната лента. Срок до 11.01.2018 г.; \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; Движението в участъка Гюешево – Перник от км 78+500 до км 79+500 се осъществява в една лента поради пропадане на част от пътното тяло. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.11", "title": "Актуална пътна обстановка"}
{"url": "http://www.focus-news.net/news/2018/01/11/2475773/euronews-balgariya-zapochva-ofitsialnata-tseremoniya-otbelyazvashta-nachaloto-na-neynoto-evropredsedatelstvo.html", "text": "На 11 януари в България започва официалната церемония, отбелязваща началото на шестмесечния период, в който София ще бъде председател на Съвета на Европейския съюз, съобщава Euronews. За целта Националният дворец на културата, наследство от социалистическия период, получи ремонт и освежен вид, с които да посрещне европейските комисари, президентът на Европейския парламент и на Европейския съвет. България, чиято съдебна система се следи от Брюксел, знае, че Европа ще я наблюдава. Това е предизвикателство за държава, коментира още електронното издание. : Цанко Цолов", "date": "2018.01.11", "title": "Euronews: България започва официалната церемония, отбелязваща началото на нейното европредседателство"}
{"url": "http://www.focus-news.net/news/2018/01/11/2475774/predstoyashti-sabitiya-v-stranata-za-11-yanuari-agentsiya-fokus.html", "text": "***\r\nОт 9.00 часа ще се проведе редовно заседание на Народното събрание. \r\n***\r\nОт 14.30 часа в зала 232 на Народното събрание Председателят на Комисията по вътрешна сигурност и обществен ред свиква извънредно заседание на Комисията относно предприетите мерки за противодействие на престъпността и обезпечаване на сигурността във връзка с Председателството на Съвета на Европейския съюз. За участие в заседанието са поканени политическото и професионалното ръководство на МВР, Главният прокурор на Република България и Градският прокурор на София.\r\n***\r\nОт 8.30 часа в Министерския съвет синдикатите от КНСБ, които представляват интересите на работещите в системата на МВР, ще срещнат с премиера Бойко Борисов.\r\n***\r\nОт 11.30 часа пред Народния театър „Иван Вазов“ ще се състои представяне пред медиите на интерактивна изложба за културно-историческото наследство на България в специално изградено пространство. На събитието се очаква да присъстват министър-председателят Бойко Борисов, председателят на Европейския парламент Антонио Таяни, председателят на Европейския съвет Доналд Туск,  председателят на Европейската комисия Жан-Клод Юнкер.\r\n***\r\nОт 19.00 часа в Народен театър „Иван Вазов“ ще се състои Откриващ концерт на Българското председателство на Съвета на ЕС. Изказвания ще направят президентът Румен Радев, министър-председателят Бойко Борисов, председателят на Европейския парламент Антонио Таяни, председателят на Европейския съвет Доналд Туск,  председателят на Европейската комисия Жан-Клод Юнкер.\r\n***\r\nОт 10.00 часа 5 състав на Специализирания наказателен съд ще гледа делото срещу Петър Ст., Боян Т. и др., обвинени в организиране и ръководене на организирана престъпна група. \r\n***\r\nОт 10.00 часа 7 състав на Специализирания наказателен съд ще гледа делото срещу Антон А. и др., обвинени в организиране и ръководене на организирана престъпна група. \r\n***\r\nОт 10.00 часа 9 състав на Специализирания наказателен съд ще гледа делото срещу  Галина Ц. и др., обвинени в организиране и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу Димитър М. и др., обвинени в организиране и ръководене на организирана престъпна група.\r\n***\r\nОт 10.30 часа 14 състав на Специализирания наказателен съд ще гледа делото срещу Георги П. и др., обвинени в организиране и ръководене на организирана престъпна група.\r\n***\r\nОт 10.30 часа в Големия салон на Централната сграда на БАН ще се състои Тържествено честване, посветено на 140-годишнината от рождението на П. К. Яворов.\r\n***\r\nОт 10.30 часа 17 състав на Специализирания наказателен съд ще гледа делото срещу Александър В. и др., обвинени в Незаконно превеждане през граница.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и диктор И., обвинени в организиране и ръководене на организирана престъпна група.\r\n***\r\nОт 11.00 часа пред сградата на Народното събрание ще се проведе мирна демонстрация в подкрепа на ратификацията на Истанбулската конвенция.\r\n***\r\nОт 13.30 часа 15 състав на Специализирания наказателен съд ще гледа делото срещу Добрин С. и Георги П., обвинени в организиране и ръководене на организирана престъпна група.\r\n***\r\nОт 11.00 часа в залата на бул. „Витоша“ 18 (вход от към Кърниградска) ще бъде дадена извънредна пресконференция на ПП „Движение Да България“ - „Да върнем Витоша на гражданите и на София“.\r\n***\r\nОт 11.00 часа в Национален пресклуб БТА проф. Николай Овчаров – ръководител на проучванията на Перперикон, и Хасан Азис – кмет на Община Кърджали ще проведат пресконференция за старта на грандиозен инфраструктурен проект за Перперикон.\r\n***\r\nОт 11.30 часа 5 състав на Софийския градски съд ще заседава по делото срещу Пламен Хр. (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 12.00 часа в пресклуба на БТА \"Национална Инициатива Социална Солидарност” съвместно с други граждански организации и общественици, организира  пресконференция на тема: „Европейски съюз- Корупция, Доходи, Пенсии в най-бедната страна на Съюза\".\r\n***\r\nОт 13.00 часа в Национален пресклуб БТА ще се състои пресконференция на Любослав пенев във връзка с предстоящия конгрес за избор на президент и изпълком на БФС на 16.02.2018 г.\r\n***\r\nОт 13.30 часа в хотел Бест Уестърн Премиер, летище София,  бул. „Брюксел“ 11, ще се проведе пресконференция на тема: „Развитие и растеж на Wizz air в България през 2017 и бъдещи планове“.\r\n***\r\nОт 16.30 – 17.00 часа, протестиращи служители в МВР ще „посрещат“ делегациите, пристигащи за официалното откриване на Българското председателство на Съвета на ЕС, с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост.  Протестните действия ще продължат в 18.15 часа в района на Народния театър „Иван Вазов“.\r\n***\r\nОт 17.00 часа в Планет клуб ще се състои пресконференция във връзка с 6 часовите Гладиаторски битки, които ще се проведат в зала \"Арена Армеец\".\r\n***\r\nОт 17.00 часа на площада пред Президентството ще се проведе Национално факелно шествие „Не на колониалният Европейски съюз! Да на Европейски съюз на Суверенните държави“.\r\n***\r\nОт 18.00 часа от ъгъла на бул. \"Патриарх Евтимий\" и бул. \"Витоша\" в посока Министерски съвет до площад \"Александър Невски\" ще се проведат шествие и концерт в подкрепа на развитието на зимния туризъм в България, организирани от сдружение „Бъдеще за Банско“ под надслов „Аз искам да карам ски в България“.\r\n***\r\nОт 18.30 часа от паметника на Патриарх Евтимий и по бул. „Левски“, „Гурко“ и „Раковски“ до Лъва пред НДК ще се проведе протестно шествие срещу решението за строителство в Национален парк Пирин. \r\n***\r\nОт 08.30 часа на писта „Попангелов“ повече от 90 скиори ще спорят за купа „Бороспорт“.\r\n***\r\nОт 14.00 часа в заседателната зала на Общински съвет – Видин ще се проведе Обществено обсъждане на проекта за бюджет на Община Видин за 2018 година.\r\n***\r\nОт 11.00 часа в зала № 5 на Община Благоевград ще се проведе Конференция на тема: „Не на жертвите по пътищата на България“.\r\n***\r\nОт 17.30 часа в зала 5 на Община Благоевград ще се проведе първото заседание на Съвета на жените с председател зам.-кметът Христина Шопова. \r\n***\r\nОт 11.00 часа от площад „Тройката” бели гълъби ще полетят в небето над града по повод официалното откриване на първото ни ротационно европредседателство.\r\n***\r\nОт 16.30 часа в централата на ГЕРБ в Бургас (ул. „Конт Андрованти” 5) общинският съветник  от Румен Ангелов организира приемен ден.\r\n*** \r\nОт 11.00 часа в библиотеката на НЧ „Надежда 1869“ ще бъдат отбелязани 170 години от рождението на Христо Ботев.– по телефона.\r\n*** \r\nОт 13.00 часа в детски отдел на РНБ „П.Р.Славейков“ на ул. „С. Велики“ №7 ще бъде отбелязан Международния ден на думата „Благодаря” и 390 години от рождението на Шарл Перо заедно с доброволчески клуб „Творилци” от СУ „Емилиян Станев” с ръководител Ваня Цанева, по проект „Твоят Час”.– по телефона.\r\n***\r\nОт 18.30 часа на паметник „Майка България“ ще се проведе втори протест срещу изграждането на втори лифт в Банско.\r\n***\r\nВ Младежки център – Добрич ще бъде представена Изложба „Зима“ на Ателие „Стела и Дара“ при  Младежки център – Добрич с ръководители Стела Славова и Даринка Стаматова .\r\n***\r\nОт 10.00 часа в парк-хотел „Кюстендил“ ще се проведе безплатен обучителен семинар за работа  с виртуална образователна платформа (VEP) и виртуален консултантски офис (VOFIS). Семинарът е по повод съвместен българо-македонски интердисциплинарен проект „Иновативни инициативи за сътрудничество в пограничния регион“ ще бъдат оповестени през месец януари 2018 г. Проектът е съфинансиран от Европейския съюз чрез Програмата Интеррег ИПП за трансгранично сътрудничество България-Македония 2014TC16I5CB006. Проектът е  инициатива между Българска академия на науките и Македонската академия на науките и изкуствата (МАНУ).\r\n*** \r\nОт 10.30ч. в Приемната зала на Областна администрация Пазарджик ще се проведе пресконференция на областния управител . \r\n***\r\nОт 18.00 часа в залата на Общинския съвет в Белово ще бъде представена книгата „Каймакъ-Чаланъ“ на Красимир Узунов. \r\n***\r\nОт 11.00 часа в Пресклуб на БТА – Плевен ще се проведе Пресконференция на Сдружение \"Артилерия - ген. Владимир Вазов\" – Плевен на тема: Предвидените дейности от неправителствената организация за отбелязване на важни кръгли годишнини - 140 години от Освобождението на България от османско иго, 170 години от рождението на Христо Ботев, 100 години от боевете на Девета пехотна плевенска дивизия при Дойран, 150 години от рождението на генерал Владимир Вазов.\r\n***\r\nОт 13.00 часа в Пресклуб на БТА ще се проведе Пресконференция на Румен Петков - член на националното ръководство на политическа партия АБВ.\r\n***\r\nОбщинските съветници от  ГЕРБ в Пловдив ще проведат приемни с граждани. Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9.  Гошо Къчков, от 17:30  до 19:00 часа в офиса на  ГЕРБ в район „Северен” на бул.”Марица” №91. Пенчо Малинов, от 17:00  до 18:30 часа в офиса на  ГЕРБ в район „Източен” на ул.”Коста Паница” №5. Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.\r\n***\r\nОт 10.00 часа в Пресклуб БТА Пловдив ВМРО-Пловдив и Фондация \"Искам бебе\" организират пресконференция на тема: Увеличение на общинския фонд \"Ин витро\".\r\n***\r\nОт 16.00 часа в Пресклуб БТА Пловдив ПП ДБГ организира пресконференция на тема:Актуалната национална политическа обстановка.\r\n***\r\nОт 19.00 часа в Регионалната библиотека „Любен Каравелов“ „Българска история” представя образователния проект „Българско военно чудо“ в Русе.\r\n***\r\nОт 11.30 часа в зала 210 на Регионално управление на образованието – Сливен ще бъдат представени най-новите моменти в дейността на РУО – Сливен през 2018 г.\r\n***\r\nОт 19.00 часа в Драматичен театър ще бъде представен спектакълът „Паника в хотела“ от Рей Куни.", "date": "2018.01.11", "title": "Предстоящи събития в страната за 11 януари (Агенция „Фокус”)"}
{"url": "http://www.focus-news.net/news/2018/01/11/2475775/predstoyashti-mezhdunarodni-sabitiya-za-11-yanuari-agentsiya-fokus.html", "text": "Иранският външен министър Мохамад Джавад Зариф е на посещение в Брюксел, където ще обсъди с представители на ЕС Иранското ядрено споразумение, което САЩ поставят под въпрос.\r\n*** Министър-председателят на България Бойко Борисов официално открива ротационното си председателство в Съвета на ЕС в присъствието на всички европейски комисари. \r\n*** Трима от каталунските лидери, задържани във връзка с проведения референдум за независимостта на областта, ще бъдат изслушани от испанския съд.\r\n*** Италия, която председателства ОССЕ през 2018 г., ще представи приоритетите на организацията. \r\n***", "date": "2018.01.11", "title": "Предстоящи международни събития за 11 януари (Агенция \"Фокус\")"}
{"url": "http://www.focus-news.net/news/2018/01/11/2475776/nimh-dnes-shte-se-zadarzhi-predimno-oblachno-maksimalnite-temperaturi-shte-badat-mezhdu-4-i-9.html", "text": "Атмосферното налягане е по-ниско от средното за януари и ще продължи да се понижава. Днес ще се задържи предимно облачно, в равнините с намалена видимост. На много места ще превали дъжд, който привечер в Предбалкана ще се примесва със сняг. Почти без валежи ще е в югозападните райони. Ще духа слаб, в Източна България до умерен вятър от изток-североизток. Максималните температури ще бъдат между 4° и 9°. Това съобщи за Агенция „Фокус“ дежурният синоптик от НИМХ Красимир Стоев.\r\nНад Черноморието ще бъде предимно облачно и на места ще превали слаб дъжд. Ще духа до умерен вятър от източната четвърт. Максимални температури на въздуха: 8°-10°, близки до температурата на морската вода. Вълнението на морето ще бъде 2-3 бала.\r\nНад планините ще преобладава облачно време и на места ще превали слаб сняг. Ще духа умерен, по билата и силен вятър от юг-югоизток. Максимална температура на височина 1200 метра - около 3°, на 2000 метра – около минус 1°.", "date": "2018.01.11", "title": "НИМХ: Днес ще се задържи предимно облачно, максималните температури ще бъдат между 4° и 9°"}
{"url": "http://www.focus-news.net/news/2018/01/11/2475777/ofitsialniyat-start-na-balgarskoto-predsedatelstvo-shte-bade-daden-na-tarzhestvena-tseremoniya-v-narodniya-teatar.html", "text": "Официалният старт на първото Българско председателство на Съвета на ЕС 2018 ще бъде даден с тържествена церемония в Народния театър. Това съобщиха от правителствената информационна служба. \r\nПреди официалното откриване премиерът Бойко Борисов ще проведе работна среща с председателя на Европейския съвет Доналд Туск, на която ще бъдат обсъдени предизвикателствата пред Европа по време на Българското председателство на Съвета на ЕС. Във фокуса на срещата ще бъдат българските приоритети, част от програмата на триото Естония - България - Австрия. Това са перспективата пред Западните Балкани, продължаването на кохезията, сигурността и стабилността на ЕС, цифровата икономика, както и бъдещето на Европа и младите хора в Общността. \r\nПредседателят на Европейския съвет пристига в България за откриването на първото Българско председателство на Съвета на ЕС, което ще стане с откриващ концерт в Народния театър. Освен него, официални гости на церемонията ще са президентът на Република България Румен Радев, председателят на Народното събрание Цвета Караянчева, председателят на Европейския парламент Антонио Таяни, председателят на Европейската комисия Жан-Клод Юнкер и министър-председателят на Република България Бойко Борисов.\r\nПреди тържественото откриване в Народния театър официалните гости ще разгледат интерактивна изложба с фотографии и картини на големи български художници. Мултимедийната експозиция ще бъде прожектирана върху разнообразни по размери и форми прожекционни площи.", "date": "2018.01.11", "title": "Официалният старт на Българското председателство ще бъде даден на тържествена церемония в Народния театър"}
{"url": "http://www.focus-news.net/news/2018/01/11/2475778/prezidentat-rumen-radev-shte-uchastva-v-tseremoniyata-za-otkrivaneto-na-balgarskoto-predsedatelstvo-na-saveta-na-es.html", "text": "Президентът Румен Радев ще участва в церемонията за откриването на Българското председателство на Съвета на ЕС от 19.00 часа в Народния театър „Иван Вазов“. Това съобщиха от прессекретариата на държавния глава. Президентът ще бъде и гост на концерта по случай началото на Председателството.", "date": "2018.01.11", "title": "Президентът Румен Радев ще участва в церемонията за откриването на Българското председателство на Съвета на ЕС"}
{"url": "http://www.focus-news.net/news/2018/01/11/2475779/the-guardian-velikobritaniya-otkaza-da-dade-diplomaticheski-statut-na-osnovatelya-na-uikiliyks.html", "text": "Великобритания отказа да даде дипломатически статут на основателя на „Уикилийкс“ Джулиан Асанж, пише вестник Guardian. Австралиецът се укрива на територията на посолството на Еквадор в Лондон вече пет години, като Лондон отказа да му даде дипломатически статут, който би позволил на Асанж да напусне територията на посолството и след това и Великобритания. Срещу австралиеца има издадена заповед за арест, тъй като е нарушил условията, по които е бил пуснат под гаранция от британската полиция. Освен британските власти, САЩ също водят разследване срещу Асанж, заради публикувани на интернет страницата на  „Уикилийкс“ материали. \r\nПо-рано стана ясно, че посолството на Еквадор е поискало за австралиеца да бъде осигурен дипломатически статут, който би му осигурил нужната защита за напускане на територията на еквадорското посолство в Лондон. Към момента има слухове, че австралиецът може да получи еквадорско гражданство. : Цанко Цолов", "date": "2018.01.11", "title": "The Guardian: Великобритания отказа да даде дипломатически статут на основателя на „Уикилийкс“"}
{"url": "http://www.focus-news.net/news/2018/01/11/2475780/premierat-boyko-borisov-shte-se-sreshtne-sas-sindikatite-ot-knsb-predstavlyavashti-interesite-na-raboteshtite-v-sistemata-na-mvr.html", "text": "От 08.30 часа в сградата на Министерски съвет, премиерът Бойко Борисов ще се срещне със синдикатите от КНСБ, представляващи интересите на работещите в системата на МВР.\r\nОбществената организация ще бъде представена от Венцислав Станков, президент на синдикатът на пожарникарите и спасителите „Огнеборец“ и Христо Христов, председател на Националния синдикат на гражданската администрация в МВР.\r\nПо-късно през деня синдикатите в МВР ще протестират на няколко места в столицата. СФСМВР планира две групи от членове да протестират и отправят послания към делегациите, пристигащи за официалното откриване на Българското председателство на Съвета на ЕС. В часовия диапазон 16.30 – 17.00 часа, протестиращите служители в МВР ще „посрещат“ делегациите с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост. Протестните действия ще продължат в 18.15 часа в района на Народния театър „Иван Вазов“. Синдикатите настояват за увеличение на заплатите им с 15% със задна дата и изработване на нов закон за МВР.\r\nВ сряда бе премахнат протестен билборд на синдикатите в МВР. Съобщението, изписано на английски език гласеше, че българските полицаи получават основна заплата от по 340 евро. То бе поместено на билборда на кръстовището на ул. „Гурко\" и бул. „Евлоги Георгиев\". С него полицаите щяха да посрещнат чуждестранните гости. На правителственото заседание в сряда премиерът Бойко Борисов изрази възмущението си от премахването на билборда.", "date": "2018.01.11", "title": "Премиерът Бойко Борисов ще се срещне със синдикатите от КНСБ, представляващи интересите на работещите в системата на МВР"}
{"url": "http://www.focus-news.net/news/2018/01/11/2475781/zapochva-tretata-sesiya-na-44-toto-narodno-sabranie.html", "text": "Започва третата сесия на 44-тото Народно събрание. Съгласно правилника за организацията и дейността на парламента сесията ще бъде открита с химна на Република България и този на Европейския съюз. По традиция всички парламентарно представени сили ще излязат с декларации. В тях те ще начертаят приоритетите си през новия политически сезон. Седмичната проектопрограма за работа на Народното събрание предвижда в днешния пленарен ден да бъдат разгледани на първо четене промени в Закона за фуражите и на второ промени в Закона за приватизация и следприватизационен контрол. Предстои програмата да бъде утвърдена от депутатите, като от БСП поискаха точка първа в дневния ред да бъде изслушване на премиера Бойко Борисов за сигурността на гражданите.", "date": "2018.01.11", "title": "Започва третата сесия на 44-тото Народно събрание"}
{"url": "http://www.focus-news.net/news/2018/01/11/2475782/nbc-news-oshte-dvama-dushi-sa-zaginali-po-vreme-na-svlachishtata-v-kaliforniya.html", "text": "Още двама души са загинали по време свлачищата в Калифорния, с което броят на жертвите се покачи до 17 души, съобщава американският телевизионен канал NBC news. Двете нови жертви са възрастна двойка, чиито тела са били открити под калната маса в сряда. \r\nДвамата са се върнали в дома си само преди седмица, след като опасността от пожарите, които бушуваха в щата през декември, ги е принудила да се евакуират. При издаването на предупреждението за свлачището, двамата са отказали да напуснат дома си. : Цанко Цолов", "date": "2018.01.11", "title": "NBC news: Още двама души са загинали по време на свлачищата в Калифорния"}
{"url": "http://www.focus-news.net/news/2018/01/11/2475783/knigata-kaymaka-chalana-na-krasimir-uzunov-shte-bade-predstavena-v-zalata-na-obshtinskiya-savet-v-belovo.html", "text": "От 18.00 часа в залата на Общинския съвет в Белово ще бъде представена книгата „Каймакъ-Чаланъ“ на Красимир Узунов. Събитието се провежда под патронажа на кмета на Община Белово инж. Костадин Варев и със съдействието на МС „Ат. Хрисчев“ - гр. Белово. В книгата „Каймакъ-Чаланъ“ Красимир Узунов разказва за драматичните моменти от участието на България в Първата световна война.", "date": "2018.01.11", "title": "Книгата „Каймакъ-Чаланъ“ на Красимир Узунов ще бъде представена в залата на Общинския съвет в Белово"}
{"url": "http://www.focus-news.net/news/2018/01/11/2475784/sofiya-vavezhdat-se-promeni-v-dvizhenieto-zaradi-otkrivaneto-na-balgarskoto-predsedatelstvo-na-saveta-na-es-i-poseshtenie-na-kolezha-na-chlenovete-na-ek.html", "text": "Въвеждат се промени в движението в центъра на София, свързани с церемонията по откриването на Българското председателство на съвета на Европейския съюз (ЕС) и посещение на Колежа на членовете на Европейската комисия (ЕК). Това съобщиха от пресцентъра на Министерството за Българското председателство на Съвета на ЕС 2018.\r\nЗабраняват се престоят и паркирането на пътни превозни средства, с изключение на автомобилите, превозващи участниците в мероприятията, както следва:\r\nДо отпътуване на делегациите на 12 януари 2018 г.: \r\n- на ул. „Ген. Гурко” между ул. „Г. С. Раковски” и ул. „Кн. Александър І”.\r\nДо приключване на мероприятията 11 януари 2018 г.:\r\n- на ул. „Кн. Александър І” между ул. „Ген. Гурко” и бул. „Цар Освободител”;\r\n- на ул. „Аксаков” между ул. „Дякон Игнатий” и ул. „Г.С.Раковски”;\r\n- на ул. „Дякон Игнатий” между ул. „Ген. Гурко” и бул. „Цар Освободител”;\r\n- на ул. „Кузман Шапкарев” между ул. „Иван Вазов” и ул. „Ген. Гурко”;\r\n- на ул. „Славянска” между ул. „Г.С.Раковски” и ул. „Дякон Игнатий”;\r\n- на ул. „Г.Бенковски” между бул. „Цар Освободител” и ул. „Иван Вазов”;\r\n- на ул. „Иван Вазов” между ул. „Г. С. Раковски” и ул. „Дякон Игнатий”.\r\nОт 06.30 часа до приключване на събитията на 11 януари 2018 г.:\r\n- на площад „Кн. Александър І”, срещу Национална художествена галерия;\r\n- на пл. „Кн. Александър І” между бул. „Цар Освободител” и ул. „Московска”.\r\nОт 17.30 часа на 11 януари 2018 г. са приключване на мероприятията на 12 януари 2018 г.:\r\n- на ул. „Доспат” между бул. „Витоша” и ул. „Баба Неделя”;\r\n. на ул. „Баба Неделя”;\r\n- на ул. „Д-р Христо Стамболски”.\r\nЗабранява се влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва:\r\nОт 08.00 часа до приключване на 11 януари 2018 г.:\r\n- по ул. „Ген. Гурко” между ул. „Г.С.Раковски” и ул. „Кн. Александър І”;\r\n- по ул. „Кн. Александър І” между ул. „Ген. Гурко” и бул. „Цар Освободител”;\r\n- по ул. „Аксаков” между ул. „Дякон Игнатий” и ул. „Г. С. Раковски”;\r\n- по ул. „Дякон Игнатий” между ул. „Ген. Гурко” и бул. „Цар Освободител”;\r\n- по ул. „Кузман Шапкарев” между ул. „Иван Вазов” и ул. „Ген. Гурко”;\r\n- по ул. „Славянска” между ул. „Г.С.Раковски” и ул. „Дякон Игнатий”;\r\n- по ул. „Г.Бенковски” между бул. „Цар Освободител” и ул. „Иван Вазов”;\r\n- по ул. „Иван Вазов” между ул. „Г.С.Раковски” и ул. „Дякон Игнатий”.\r\nОт 08.00 часа на 12 януари 2018 г. до приключване на мероприятията:\r\n- по ул. „Доспат” между бул. „Витоша” и ул. „Баба Неделя”;\r\n- по ул. „Баба Неделя”;\r\n- по ул. „Д-р Христо Стамболски”.\r\nЗа времето от 11.00 до 12.00 часа на 12 януари 2018 г. се закрива спирка с код 0395 (бул. \"Черни връх\"), под „Моста на влюбените”, след бул. „Черни връх”, посока бул. „България”.\r\nСтолична дирекция на вътрешните работи осигурява охрана на мероприятието, постове за контрол и регулиране на движението на възлови кръстовища за горепосоченото време и места.", "date": "2018.01.11", "title": "София: Въвеждат се промени в движението заради откриването на Българското председателство на съвета на ЕС и посещение на Колежа на членовете на ЕК"}
{"url": "http://www.focus-news.net/news/2018/01/11/2475785/predsedatelyat-na-narodnoto-sabranie-tsveta-karayancheva-shte-uchastva-v-tseremoniyata-po-otkrivaneto-na-balgarskoto-predsedatelstvo-na-saveta-na-es.html", "text": "Председателят на Народното събрание Цвета Караянчева ще участва в церемонията по откриването на Българското председателство на Съвета на Европейския съюз (ЕС) в Народния театър „Иван Вазов“. Това съобщиха от пресцентъра на Народното събрание. Церемонията ще започне с изпълнение на химна на Република България от Детския хор на Българското национално радио. Следват встъпителни думи от министъра за Българското председателство Лиляна Павлова и речи на президента на Република България Румен Радев, председателя на Народното събрание Цвета Караянчева, председателя на Европейския парламент Антонио Таяни, председателя на Европейския съвет Доналд Туск, председателя на Европейската комисия Жан-Клод Юнкер и министър-председателя на Република България Бойко Борисов. След това Детският хор ще изпълни и химна на Европейския съюз.", "date": "2018.01.11", "title": "Председателят на Народното събрание Цвета Караянчева ще участва в церемонията по откриването на Българското председателство на Съвета на ЕС"}
{"url": "http://www.focus-news.net/news/2018/01/11/2475786/ekathimerini-za-petak-e-svikana-stachka-na-rabotnitsite-v-atinskiya-gradski-transport.html", "text": "Атинското метро и тролейбусен транспорт няма да работят в петък, заради обявена 24-часова стачка от страна на работниците от сферата, пише гръцкото електронно издание Ekathimerini. Моряците също ще се включат в стачката, което означава, че обществен транспорт между отделните гръцки острови няма да има. Причината за недоволството е проектозакон, който предстои да бъде обсъден в понеделник. Според неговите постановления, за профсъюзите ще бъде по-трудно да свикват стачки, тъй като за целта ще е нужно да съберат определен брой подписи. Освен това се предвиждат някои нови ограничения за задлъжнелите гърци. \r\nСтачки ще има и в понеделник, когато диспечерите от летищата също ще прекратят работа за три часа – от 12:00 до 15:00 часа. : Цанко Цолов", "date": "2018.01.11", "title": "Ekathimerini: За петък е свикана стачка на работниците в атинския градски транспорт"}
{"url": "http://www.focus-news.net/news/2018/01/11/2475787/mariya-gabriel-shte-predstavi-v-bryuksel-plan-za-investitsii-na-es-v-superkompyutar-ot-svetovna-velichina.html", "text": "Българският комисар по цифровата икономика и цифровото общество Мария Габриел ще обяви в Брюксел плановете на Европейската комисия да инвестира съвместно с държавите-членки в изграждането на европейска суперкомпютърна инфраструктура от световна величина. Това съобщиха от пресцентъра на Представителство на ЕК в България . \r\nСуперкомпютрите са ни необходими, за да обработваме все по-големи количества данни, които ще бъдат в полза на хората в много области – от здравеопазването, през пътната безопасност до киберсигурността. \r\nПресконференцията на комисар Габриел ще се излъчва пряко по сателитната телевизия EBS от 11.00 часа българско време. Тя може да бъде гледана .", "date": "2018.01.11", "title": "Мария Габриел ще представи в Брюксел план за инвестиции на ЕС в суперкомпютър от световна величина"}
{"url": "http://www.focus-news.net/news/2018/01/11/2475788/nyakolko-protesta-shte-se-provedat-v-stolitsata-v-denya-na-ofitsialnoto-otkrivane-na-balgarskoto-predsedatelstvo.html", "text": "Няколко протеста ще се проведат в столицата в деня на официалното откриване на Българското председателство. Първият протест е в подкрепа на Истанбулската конвенция и ще се състои сутринта на пл. „Народно събрание“. Предвидено е по същото време в градинката между Народното събрание и СУ ще се състои протест за правата на пенсионерите. СФСМВР планира две групи от членове да протестират и отправят послания към делегациите, пристигащи за официалното откриване на Българското председателство на Съвета на ЕС. \r\nВ часовия диапазон 16.30 – 17.00 часа, протестиращите служители в МВР ще „посрещат“ делегациите с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост. Протестните действия ще продължат в 18.15 часа в района на Народния театър „Иван Вазов“. Синдикатите настояват за увеличение на заплатите им с 15% със задна дата и изработване на нов закон за МВР.\r\nОстаналите протести се проведат от 17.00 до 20.30 часа. Два от тях са свързани с изграждането на втория лифт в Банско. В столицата ще излязат поддръжници и противници на решението на Министерски съвет. От 18.00 часа от ъгъла на бул. \"Патриарх Евтимий\" и бул. \"Витоша\" в посока Министерски съвет до площад \"Александър Невски\" ще се проведат шествие и концерт в подкрепа на развитието на зимния туризъм в България, организирани от сдружение „Бъдеще за Банско“ под надслов „Аз искам да карам ски в България“. От 18.30 часа от паметника на Патриарх Евтимий и по бул. „Левски“, „Гурко“ и „Раковски“ до Лъва пред НДК ще се проведе протестно шествие срещу решението за строителство в Национален парк Пирин. –\r\nНа брифинг в сряда от СДВР отбелязаха, че тези съпътстващи мероприятия на официалното откриване на Българското председателство ще затруднят придвижването на автомобили и граждани в центъра на столицата повече отколкото делегациите, които пристигат за събитието. От Дирекцията уточниха, че са провели срещи с организаторите и са ги призовали за разбиране. Съгласувани са маршруте на движение, сборните и крайни пунктове, за да не пречат на делегациите.", "date": "2018.01.11", "title": "Няколко протеста ще се проведат в столицата в деня на официалното откриване на Българското председателство"}
{"url": "http://www.focus-news.net/news/2018/01/11/2475789/parlamentarnata-komisiyata-po-vatreshna-sigurnost-i-obshtestven-red-shte-zasedava-izvanredno-za-merkite-za-sigurnost-po-vreme-na-predsedatelstvoto-na-saveta-na-es.html", "text": "Във връзка със събитията през последните дни у нас председателят на Комисията по вътрешна сигурност и обществен ред в парламента свиква извънредно заседание на Комисията, става ясно от програмата на Народното събрание за четвъртък. За участие в Комисията са поканени политическото и професионалното ръководство на МВР, главният прокурор на Република България и градският прокурор на София. По време на заседанието,  което ще се проведе от 14.30 часа в зала 232 на Народното събрание, ще бъде предоставена информация относно предприетите мерки за противодействие на престъпността и обезпечаване на сигурността в изпълнение на Програмата на Министерския съвет във връзка с Председателството на Съвета на Европейския съюз - 01 януари – 30 юни 2018.", "date": "2018.01.11", "title": "Парламентарната комисията по вътрешна сигурност и обществен ред ще заседава извънредно за мерките за сигурност по време на Председателството на Съвета на ЕС"}
{"url": "http://www.focus-news.net/news/2018/01/11/2475790/pazardzhik-protest-pod-mototo-da-spasim-pirin-shte-se-provede-v-grada.html", "text": "Oт 18.30 до 20.30 часа на площад „Константин Величков“ ще се проведе граждански протест под надслов „Пазарджик: Да спасим Пирин!“, съобщиха за Радио „Фокус“ – Пазарджик от инициативния комитет за протеста. Исканията на протеста са за отмяна на решението на правителството за допускане на строителство в дивата пиринска природа и в 48 % от Национален парк Пирин, и оставка на сегашния министър на околната среда и водите. Инициативата в Пазарджик е част от националния протест  „Да спасим Пирин!“. \r\nВаня НИКОЛОВА", "date": "2018.01.11", "title": "Пазарджик: Протест под мотото „Да спасим Пирин!“ ще се проведе в града"}
{"url": "http://www.focus-news.net/news/2018/01/11/2475791/blagoevgrad-obshtinata-shte-uchredi-savet-na-zhenite-s-predsedatel-zam-kmetat-hristina-shopova.html", "text": "Съвет на жените ще бъде учреден към Община Благоевград. Той ще бъде председателстван от заместник-кмета по култура и хуманитарни дейности Христина Шопова. Това съобщиха от пресцентъра на Община Благоевград. Целта е в Съвета да бъдат включени дами с изявена гражданска позиция, имащи конкретни предложения за подобряване на градската среда на живот и развитие на Благоевград. Желание за членство може да заяви всяка дама, представител на НПО, бизнес или гражданин. \r\nПървото заседание на Съвета ще бъде от 17.30 часа в зала 5 на Община Благоевград. По време на срещата ще бъдат регистрирани и първите представители на Съвета. Предстои да бъде изготвен и график за последващи срещи, на които ще се обсъждат проблеми и предложения за подобряване на условията на живот в Благоевград. Ще бъде воден и протокол, който бъде предоставян на кмета на Благоевград д-р Атанас Камбитов.", "date": "2018.01.11", "title": "Благоевград: Общината ще учреди Съвет на жените с председател зам.-кметът Христина Шопова"}
{"url": "http://www.focus-news.net/news/2018/01/11/2475792/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на водоснабдителното дружество. \r\nВъв връзка с подмяна на спирателен кран на ул. „Академик Дмитрий Лихачов“, кв. „Обеля“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. 24, ул. 20, ул. „Рила“, ул. 14, ул. 11, ул. „Академик Дмитрий Лихачов“ и ул. 4. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВъв връзка с изпълнение на инвестиционен проект за реконструкция на уличен водопровод на ул. „Люляк“ с. Кокаляне, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Люляк“ от ул. „Падинето“ до ул. „Батийница“;\r\n- ул. „Батийница“ от ул. „Люляк“ до ул. „Йованец“;\r\n- ул. „Латинка“, ул. „Явор“, ул. „Еделвайс“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Явор“ ъгъла с ул. „Люляк“.\r\nСлед възстановяване на водоснабдяването е възможно временно повишаване мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. „Голо бърдо“ , жк. „Лозенец“, се налага спиране на водоподаването от 10:00 до 21:00 часа на клиентите на „Софийска вода”, живеещи в района на:\r\n- ул. „Голо бърдо“ от ул. „Капитан Тодор Ночев“ до бул. „Черни връх“;\r\n- ул. „Любата“ №14, бул. „Черни връх“ №34. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Тодор Ночев“ ъгъла с ул. „Голо бърдо“.\r\nСлед възстановяване на водоснабдяването е възможно временно повишаване мътността на водата.\r\nВъв връзка с разкриване на уличен водопровод до бл. 2, жк. „Гевгелийски“, се налага спиране на водоподаването от 10:00 до 17:00 часа на клиентите на „Софийска вода”, живеещи по ул. „Попчево“ от ул. „Мировци“ до ул. „Иван Карасулски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Попчево“ ъгъла с ул. „Мачуково“.\r\nВъв връзка с монтаж на пожарен хидрант на ул. „Захари Стоянов“ , гр. Банкя , се налага спиране на водоподаването от 9:30 до 19:30 часа на клиентите на „Софийска вода”, живеещи в района на ул. „Захари Стоянов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Стоянов“ №22.\r\nВъв връзка с изграждане на сградно водопроводно отклонение на ул. „Борис Руменов“, кв. „Кръстова вада“, се налага спиране на водоподаването от 10:00 до 18:30 часа на клиентите на „Софийска вода”, живеещи по ул. „Борис Руменов“ от ул. „Черни връх“ до ул. „Сашо Николов - Сладура“ и ул. „Хага“ №4 и №6.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Руменов“ №3.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/01/11/2475793/plovdiv-prirodozashtitnitsi-ot-grada-izlizat-na-protest-v-zashtita-na-natsionalen-park-pirin.html", "text": "Природозащитници от Пловдив отново излизат на протест в защита на Национален парк „Пирин“. Това съобщиха за Радио „Фокус“ – Пловдив организаторите на протеста. Събитието ще започне в 18.30 и ще завърши в 20.30 часа, но този път началната му точка е площад „Съединение“, защото и девизът на евроредседателството е „Съединението прави силата!“.\r\n„След като хиляди граждани от дузина български градове излязоха на 4 януари да искат отмяна на катастрофалното решение за Пирин и оставка на министър Нено Димов, реакция няма. Управляващите се надяват, че ние ще се уморим и няма да продължим да искаме спасението на Пирин от бетона. Да покажем в деня на откриване на Европредседатеството, че Пловдив застава заедно със София, Лондон, Варна, Велико Търново, Габрово, Плевен и Хасково срещу олигархичното срастване на власт и пари, което иска да унищожи нашите планини, гори и плажове!“, призовават организаторите. Исканията на еколозите са за отмяна на правителственото решение за Пирин, с което бяха приети промени, разрешаващи строителство в националния парк, и за оставка на министъра на околната среда и водите Нено Димов.\r\nТони МИХАЙЛОВ", "date": "2018.01.11", "title": "Пловдив: Природозащитници от града излизат на протест в защита на Национален парк „Пирин“"}
{"url": "http://www.focus-news.net/news/2018/01/11/2475794/pregled-na-osnovnite-temi-v-starozagorskiya-pechat.html", "text": "„Ново НПО ще бори катастрофите по пътищата“, е водещо заглавие от страниците на вестник „Старозагорски новини“. Нова неправителствена организация, регистрирана под името Институт за пътна безопасност, учредена от над 60 физически лица, ще бори причините за пътния травматизъм в България, съобщиха представителите на новото НПО за Стара Загора и региона Николай Паунов и Йорданка Колева. Пред медиите в Стара Загора те представиха резюме от целите и задачите, които са си поставили. Сред тях на първо място е осъществяване на постоянно наблюдение на дейността на всички институции, отговорни за пътната безопасност в България; изготвянето на обективен анализ на пътнотранспортните произшествия и причините за тях; създаване; поддръжка и разпространение на информационни ресурси, свързани с пътната безопасност; изготвяне и разпространение доклади, анализи и изследвания за състоянието на пътната безопасност в страната и ефективността на противодействието на пътнотранспортния травматизъм. Според Николай Паунов, който е работил като автоинструктор, а в момента е председател на изпитна комисия за издаване на свидетелства за правоуправление на територията на град Стара Загора при ДАИ, сред най-належащите неща са подновяване маркировката по кръстовищата, монтирането на видеонаблюдение и достатъчно добро осветяване на пешеходните пътеки. От организацията се противопоставят на направената промяна в Закона за движение по пътищата, която налага пешеходните пътеки да бъдат боядисвани само в черно и бяло. Според Йорданка Колева съществуващите на места пътеки в червен цвят били далеч по-надеждни. Колева е майка на трагично загинало 17-годишно момиче от село Знаменосец, инцидентът станал на 29 юли 2012 г. Виновникът е карал автомобила по улицата със 160 км/час при 40 км ограничение. 18-годишният шофьор, който е получил книжката си само три месеца по-рано, бе осъден на 20 месеца затвор. Председател на сдружението според сайта на Института за пътна безопасност е юристът Руслан Вуцов, който е и застрахователен брокер. Сред членовете на Управителния съвет е и доскорошният почетен консул на Кралство Швеция у нас Гьоран Свенсон, който е и президент на Българо-Скандинавската търговска камара. \r\n„Втори трагичен жп инцидент в Казанлък“ е друго заглавие от страниците на ежедневника. Рано призори на 9 януари в РУ - Казанлък е бил получен сигнал за жп инцидент в района на ж.к. \"Васил Левски\" в близост до фабрика \"България\". На място е установено, че около 03.15 часа мъж с неустановена самоличност е бил блъснат от товарен влак с електровоз при движение в междугарието Дунавци - Казанлък на км. 204. Вследствие на удара мъжът е починал на място. До редакционното приключване на броя ни самоличността на мъжа не беше установена. По случая е образувано досъдебно. Това е вторият жп инцидент в Казанлък в рамките на два дни. На 8 януари под колелата на локомотив, теглещ пътническа композиция, загина 55-годишна казанлъчанка. По информация на свидетели жената е стояла поне няколко минути седнала върху релсите в очакване на влака. \r\n„Най-после България се включва в обжалването пред Европейския съд в защита на ТЕЦ-овете си“, пише още изданието. „България ще подкрепи Полша в искането ѝ за отмяна решението на Европейската комисия от 31 юли 2017 г. за най-добри налични техники за Големите горивни инсталации. Министерският съвет одобри на вчерашното си заседание позицията на страната ни по дело Т-699/17, образувано по жалба на Република Полша срещу ЕК пред Общия съд на Европейския съюз. В позицията на страната ни се отбелязва, че приетите стойности за нива на вредни емисии са амбициозни и нереалистични за постигане от съществуващите в България големи горивни инсталации\", съобщиха от пресцентъра на МС. „С приетото от ЕК решение се завишават в значителна степен изискванията към топлоелектрическите централи по отношение на емисионните нива на вредни вещества в атмосферата. Прилагането му у нас би наложило инвестирането на значителни финансови средства от ТЕЦ-овете, които произвеждат над 40% от електроенергията в България“, се казва още в правителственото прессъобщение. Всички членове на кабинета вчера са гласували със \"за\" по повод присъединяването на България към жалбата на Полша пред Европейския съд. Полша поиска от Съда да отмени решението на Еврокомисията от 31 юли 2017 г. заради редица нарушения на Договора за Европейския съюз, Договора за функциониране на ЕС и Европейската директива 2010/75, обособени в пет позиции. По-важните от тях са, че приемането на новите нива на вредни емисии е извършено въз основа на погрешни и непредставителни данни в противоречие с най-добрите налични техники, определени в Директива 2010/75/ ЕС, и че приетите нива на атмосферните замърсители не са подходящи и годни за постигане на очакваните ползи и предвидените цели. Най-важният акцент в жалбата на Полша е, че решението в Брюксел е взето в превишаване на правомощия, тъй като в деня на гласуването са били извършени съществени промени в проекта, без да е спазен законовият срок и задължителното предварително обсъждане. Точно тези промени доведоха в последния момент до манипулирането на вота в полза на новите еконорми. Според приетия регламент, ако до 2021 г. въглищните централи не покрият поставените изисквания за нива на пречистване на серен двуокис, азотни окиси, живак и др. трябва да прекратят съществуването си. Против този регламент гласуваха 8 държави (въпреки че резултатът се смята по брой население, а не брой държави) и той нямаше да бъде приет, ако внесените в последния момент промени в проекта не бяха подкрепени от съседна Гърция, имаща интерес от тях. Жалбата на Полша до Европейския съд срещу решението на Европейската комисия беше публикувано в Официалния вестник на ЕС на 4 ноември м.г. и според европейското законодателство всяка страна членка на Съюза може да се присъедини към нея в рамките на 6 седмици, тоест до 15 януари. Вчера стана известно, че към жалбата на Полша се е присъединила и Унгария. Не е изключено до 15 януари към нея да се присъединят и още държави. Отделно по същия казус пред Европейския съд има депозирана жалба и от Европейската асоциация по въглища и лигнити - Еврокол, и вероятно двете жалби ще бъдат обединени в едно дело. Оттук нататък съдбата на въглищните ТЕЦ-ове е в ръцете на Съда и от неговото решение зависи дали част от държавите на ЕС ще успеят да осигурят енергийния си баланс след три години. Другата възможност за спасяване на ТЕЦ-овете са т.нар. дерогации (отлагане изпълнението на новите еконорми за определен период от време), заложени в Директива 2010/75/ЕС, чийто срок за подаване на заявления изтича на 16 февруари. Те, дерогациите, всъщност бяха по-предпочитаният вариант от българските отговорни фактори за спасяването на въглищните ТЕЦ-ове и основно енергийното сърце на България - комплекс \"Марица изток\", но за разлика от политиците, специалистите в бранша отдавна предупредиха, че те са \"наклонена плоскост\", както и че в евродирективата няма понятие \"пожизнена дерогация\", както се опитаха да обяснят политиците. Добрата новина е, че макар и в последния момент българските държавници все пак направиха смелата стъпка към обжалването.", "date": "2018.01.11", "title": "Преглед на основните теми в старозагорския печат"}
{"url": "http://www.focus-news.net/news/2018/01/11/2475795/veliko-tarnovo-protest-sreshtu-izgrazhdaneto-na-vtori-lift-v-bansko-shte-se-provede-v-grada.html", "text": "Втори протест срещу изграждането на втори лифт в Банско ще се проведе във Велико Търново. Това съобщиха за Радио „Фокус“ – Велико Търново организаторите от „Спаси  Пирин! Save Pirin!  – Велико Търново“. Недоволните граждани ще се съберат от 18.30 часа, на паметник „Майка България“, за да изкажат своето несъгласие. В още един град от област – Велико Търново ще се проведе протест – Свищов. Там хората ще се съберат тази вечер, от 17.30 часа пред беседката в градската градина.\r\nИсканията са за отмяна на решението на Министерски съвет от 28 декември 2017 г., с което бяха приети промени, разрешаващи строителство в Национален парк Пирин, и за оставка на министъра на околната среда и водите Нено Димов, който според тях саботира основната функция на екоминистерството – да опазва природните богатства на България.\r\nНадежда КРЪСТЕВА", "date": "2018.01.11", "title": "Велико Търново: Протест срещу изграждането на втори лифт в Банско ще се проведе в града"}
{"url": "http://www.focus-news.net/news/2018/01/11/2475796/burgas-beli-galabi-shte-poletyat-v-nebeto-nad-grada-po-povod-ofitsialnoto-otkrivane-na-parvoto-ni-rotatsionno-evropredsedatelstvo.html", "text": "28 бели гълъби ще полетят в небето на Бургас от 11.00 часа от площад „Тройката” в Бургас. Това съобщиха от пресцентъра на Община Бургас. Поводът е официалното откриване на първото ни ротационно европредседателство на страните членки на Европейския съюз в България. Инициативата е на гълъбовъдно дружество „Мир” в Бургас. \r\nОрганизаторите призовават всички гълъбовъдни дружества в страната и всички развъдчици на тези птици да подкрепят инициативата в този ден и в небето на България да полетят хиляди бели гълъби - символи на мира по света.", "date": "2018.01.11", "title": "Бургас: Бели гълъби ще полетят в небето над града по повод официалното откриване на първото ни ротационно европредседателство"}
{"url": "http://www.focus-news.net/news/2018/01/11/2475797/shumen-v-grada-shte-bade-organiziran-protest-sreshtu-reshenieto-na-ministerski-savet-za-izmenenie-i-dopalnenie-na-plana-za-upravlenie-na-natsionalen-park-pirin.html", "text": "В Шумен ще бъде организиран протест в подкрепа на Пирин. Той ще се проведе от 18,30 часа на входа на Градската градина, е посочено на страницата в социална мрежа на организаторите на инициативата. Протестът е срещу решението на Министерски съвет за изменение и допълнение на Плана за управление на Национален парк „Пирин“, с което се разрешава строителството на големи територии от парка.", "date": "2018.01.11", "title": "Шумен: В града ще бъде организиран протест срещу решението на Министерски съвет за изменение и допълнение на Плана за управление на Национален парк „Пирин“"}
{"url": "http://www.focus-news.net/news/2018/01/11/2475798/plovdiv-vavezhda-se-vremenna-organizatsiya-na-dvizhenieto-v-grada-zaradi-protest-v-podkrepa-na-natsionalen-park-pirin.html", "text": "Въвежда се временна организация на движението в Пловдив заради протест в подкрепа на Национален парк „Пирин“ на 11 януари. Това съобщиха за Радио „Фокус“ – Пловдив от ръководството на ОП „Организация и контрол на транспорта“. От 19.00  до 19.40 часа на 11 януари поетапно или изцяло ще бъде спирано движението на пътни превозни средства в участъци от бул. „ Шести септември“, „Цар Борис III Обединител“ и ул. „Железарска“, без да се променят маршрутите на автобусите по линиите от масовия градски транспорт. Временната организация на движение ще бъде приложена от 19.00 до 19.15 часа по северното платно на бул. „Шести септември“, в отсечката от ул. „Бетовен“ до кръстовището с бул. „Цар Борис III Обединител“. От 19.15 до 19.30 часа организацията на движение ще обхване бул. „Цар Борис III Обединител“, в отсечката от бул. „Шести септември“ до ул. „Железарска“, а от 19.30 до 19.40 часа  – по ул. „Железарска“, от бул. „Цар Борис III Обединител“ до ул. „Йоаким Груев“.\r\nШофьорите на градските автобуси са предупредени да карат внимателно и да се съобразяват с въведената временна организация на движение. От „Организация и контрол на транспорта“ призовават за повишено внимание и останалите водачи.\r\nТони МИХАЙЛОВ", "date": "2018.01.11", "title": "Пловдив: Въвежда се временна организация на движението в града заради протест в подкрепа на Национален парк „Пирин“"}
{"url": "http://www.focus-news.net/news/2018/01/11/2475799/burgas-narkotitsi-sa-izzeti-ot-politsiyata-v-grada-pri-proverka-sled-falshiv-signal-za-otvlichane.html", "text": "На 10 януари т.г. във връзка с проведена специализирана полицейска операция по сигнал за отвличане, в която се включили служители от отдел „Криминална полиция“ при ОДМВР – Бургас, „Специализираните полицейски сили“ и Четвърто Районно управление – Бургас, в апартамент в бл. 69 в к-с „Меден Рудник“, е извършена проверка, като е намерено и иззето наркотично вещество (пико). Това съобщиха от ОДМВР – Бургас. Задържани са 30-годишните С. Т. и А. Ж., и двамата - криминално проявени, от Бургас. По случая е образувано бързо полицейско производство. От допълнителните полицейски действия е установено, че С.Т. искал да се пошегува и сам подал сигнала за това, че е отвлечен до свой приятел, който информирал служителите на реда. По случая в Четвърто Районно управление – Бургас е образувано преписка.", "date": "2018.01.11", "title": "Бургас: Наркотици са иззети от полицията в града при проверка след фалшив сигнал за отвличане"}
{"url": "http://www.focus-news.net/news/2018/01/11/2475800/euronews-balgariya-darpa-zapadnite-balkani-kam-es.html", "text": "Председателството на Съвета на Европейския съюз е в ръцете на България през следващите шест месеца. София вече определи като своя основна задача в този период съживяването на перспективите за присъединяване към Общността на шестте държави от Западните Балкани. В същото време британският парламент констатира отслабването на демокрацията в региона и засилването на руското влияние, коментира Euronews.\r\nПодобни притеснения има и депутат от Словения. „Ако европейските лидери не осъзнаят какво е поставено на карта, ако обещаят, но не разширят ЕС, то ние може да загубим Западните Балкани. Този регион е заплашен от икономическа и политическа нестабилност, от ръст на национализма. Младото поколение ще бъде загубено“, отбелязва Таня Файон.\r\nПрез май лидерите на Босна и Херцеговиа, Сърбия, Косово, Македония и Албания ще се срещнат в София с ръководството на ЕС, а през юли напускащата Общността Великобритания ще проведе западнобалканска среща на върха.\r\n„Длъжни сме да осигурим на този регион до по-добър живот, да дадем възможност на младите хора, да открием границите, да развием с тях добросъседски отношения. От това зависи не само нашият авторитет в дхржавите от Западните Балкани, но също в Европа и като цяло в света“, допълва словенският депутат.\r\nПрез февруари председателят на Европейската комисия Жан-Клод Юнкер ще представи документ за „стратегията за успешно присъединяване на Сърбия и Черна гора“. Това може да се случи при приемника на Юнкер, най-вероятно през 2025 г.Тереза Герова", "date": "2018.01.11", "title": "Euronews: България дърпа Западните Балкани към ЕС"}
{"url": "http://www.focus-news.net/news/2018/01/11/2475801/predsedatelyat-i-chlenovete-na-evropeyskata-komisiya-shte-badat-na-ofitsialno-poseshtenie-v-balgariya-po-povod-otkrivaneto-na-balgarskoto-predsedatelstvo-na-saveta-na-evropeyskiya-sayuz.html", "text": "Днес и 12 януари председателят Жан-Клод Юнкер и членовете на Европейската комисия (EK) ще бъдат на официално посещение в България по повод откриването на Българското председателство на Съвета на Европейския съюз. Церемонията по откриване започва с концерт в 19:00 часа и ще бъде последвана от официална вечеря, на която домакин е премиерът Бойко Борисов. Това съобщиха от пресцентъра на Представителството на ЕК в България.\r\nНа 12 януари членовете на Европейската комисия ще участват в срещи с министрите от българското правителство, на които ще обсъждат основните приоритети на Председателството, сред които: външни работи, сигурност и отбрана, миграция и правосъдие; приобщаваща и стабилна Европа, близка до гражданите;  конкурентна, иновативна и дигитална Европа. \r\nСлед обсъжданията ще се проведе общо заседание на Колегиума на комисарите и българското правителство с участието на председателя на Европейската комисия Жан-Клод Юнкер и министър-председателя Бойко Борисов. \r\nПредседателят Юнкер и премиерът Борисов ще дадат и пресконференция за медиите. \r\nВ програмата на Председателя Юнкер са включени и самостоятелни срещи с президента на Република България Румен Радев, председателя на Народното събрание Цвета Караянчева и министър-председателя Бойко Борисов. Колегиумът на комисарите ще се срещне и с Председателския съвет на Народното събрание.", "date": "2018.01.11", "title": "Председателят и членовете на Европейската комисия ще бъдат на официално посещение в България по повод откриването на Българското председателство на Съвета на Европейския съюз"}
{"url": "http://www.focus-news.net/news/2018/01/11/2475802/burgas-5-000-lv-sa-otkradnati-s-vzlom-ot-kashtata-na-50-godishen-mazh-ot-s-cherni-vrah.html", "text": "На 10 януари т.г. в Четвърто Районно управление на МВР – Бургас е получено съобщение от 50-годишен мъж от с. Черни връх за това, че чрез взломяване на врата-прозорец с PVC дограма е проникнато в къщата му, откъдето е извършена кражба на сумата от 5 000 лв. и два мъжки часовника. Това съобщиха от ОДМВР – Бургас. Работата по случая продължава от служители на Четвърто Районно управление – Бургас.", "date": "2018.01.11", "title": "Бургас: 5 000 лв. са откраднати с взлом от къщата на 50-годишен мъж от с. Черни връх"}
{"url": "http://www.focus-news.net/news/2018/01/11/2475803/plovdiv-do-50-metra-e-namalena-vidimostta-v-rayona-na-prohoda-troyan-karnare-zaradi-magla.html", "text": "До 50 метра е намалена видимостта в района на прохода Троян-Кърнаре заради мъгла, съобщиха за Радио „Фокус“ – Пловдив от Областно пътно управление-Пловдив. Водачите трябва да шофират в повишено внимание и съобразена скорост. Към момента слаб дъжд вали в областите в района на Трилистник, Кърнаре и Паничково. Пътните настилки в по-голямата част от областта са мокри и хлъзгави, по усойните и планински райони са обработени срещу заледяване. Движението по основните направления в Пловдивско е изключително натоварено, като традиционно най-засилен трафик се отчита по участъка на автомагистрала „Тракия“, а също и по пътищата Пловдив-Асеновград-Смолян и Пловдив-Карлово. От Областното пътно управление предупредиха, че поради валежите от дъжд е завишена опасността от свличането на земна и скална маса по пътищата в планинските райони, като най-рискови са участъците Бачково-Нареченски бани и Кричим-Девин. \r\nОстава забранено движението на МПС над 12 тона през прохода Троян-Кърнаре и по пътя Югово – Лъки – Здравец, в отсечката град Лъки-пътно кръстовище за хижа Момчил юнак. Забрана за преминаване на камиони над 12 тона е наложена за пътя Поповица-Болярци. Ограничено е и преминаването на МПС над 5 тона по пътя Плодовитово – Първомай – Асеновград, в района на км 6, заради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград.\r\nДвижението на територията на град Пловдив също е интензивно. Колони от автомобили затрудняват движението по булевардите „Цар Борис III Обединител“, „Христо Ботев“, „Руски“, „Пещерско шосе“, „Шести септември“, „Дунав“, „България“ и „Източен“. Натоварено движение се отчита също по всички входно-изходни артерии. Пътните настилки в града са мокри и хлъзгави, автобусите се движат по график, изпълнявайки делничното си разписание. Тази вечер се въвежда временна организация на движението по ключови булеварди в Пловдив заради провеждане на протест. От 19.00  до 19.40 часа поетапно или изцяло ще бъде спирано движението на пътни превозни средства в участъци от бул. „ Шести септември“, „Цар Борис III Обединител“ и ул. „Железарска“, без промяна на маршрутите на автобусите по линиите от масовия градски транспорт.\r\nТони МИХАЙЛОВ", "date": "2018.01.11", "title": "Пловдив: До 50 метра е намалена видимостта в района на прохода Троян-Кърнаре заради мъгла"}
{"url": "http://www.focus-news.net/news/2018/01/11/2475804/faz-v-berlin-zapochva-posledniyat-krag-ot-predvaritelnite-sondazhi-za-nova-golyama-koalitsiya.html", "text": "В четвъртък, 11 януари, работните групи на Съюза (ХДС/ХСС) и Германската социалдемократическа партия (ГСДП) приключват предварителните сондажи за нова голяма коалиция в Берлин, припомня националният ежедневник Die Frankfurter Allgemeine Zeitung. \r\nОчаква се в късните часове на деня да бъде обявено дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. \r\nПредстои договарянето на централните въпроси като данъци и финанси, както и основни решения относно миграцията, пазара на труда, здравеопазването, пенсиите и политиката към Европа. Агенция „Фокус“ припомня: \r\nТри месеца и половина след провеждането на изборите за Бундестаг, в неделя, 7 януари, Съюзът (ХДС/ХСС) и Германската социалдемократическа партия (ГСДП) започнаха предварителни сондажи, които ще покажат дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. Първият от общо шестте кръга на разговорите се проведе в централата на германските социалдемократи в Берлин. В рамките на вече започналата седмица преговорите ще продължат в седалищата на Християндемократическия съюз (ХДС) на Ангела Меркел и на Християнсоциалния съюз (ХСС) на Хорст Зеехофер. \r\nПредварителните сондажи трябва да приключат до петък, 12 януари, когато ще бъде направено официално изявление от партиите. Дотогава те трябва да преценят трезво дали е целесъобразно да започнат коалиционни преговори.\r\nРаботните екипи на Съюза (ХДС/ХСС) и ГСДП постигнаха съгласие за налагане на забрана за даване на интервюта за медии през следващите дни, в които са в ход предварителните преговори за съставяне на нова голяма коалиция в Берлин. Представителите на партиите демонстрираха единодушие по въпроса, като аргументираха решението си с желанието да предотвратят медийното влияние на изхода от предварителните преговори.Тереза Герова", "date": "2018.01.11", "title": "FAZ: В Берлин започва последният кръг от предварителните сондажи за нова голяма коалиция"}
{"url": "http://www.focus-news.net/news/2018/01/11/2475805/burgas-obshtinskiyat-savetnik-ot-gerb-rumen-angelov-organizira-priemen-den.html", "text": "Общинският съветник от ГЕРБ-Бургас Румен Ангелов ще има приемен ден за граждани от 16,30 ч. в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ.\r\nРумен Ангелов е член на постоянната Комисия за младежта и спорта, както и на постоянната Комисия по бюджет и финанси.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.01.11", "title": "Бургас: Общинският съветник от ГЕРБ Румен Ангелов организира приемен ден"}
{"url": "http://www.focus-news.net/news/2018/01/11/2475806/tsgm-grazhdanite-sas-stikeri-za-parkirane-po-ulitsite-koito-sa-zatvoreni-za-otkrivaneto-na-balgarskoto-predsedatelstvo-imat-pravo-da-parkirat-v-sasednata-podzona.html", "text": "Гражданите, които имат винетни стикери за паркиране по улиците, които са затворени до 12 януари 2018 г. за церемонията по откриване на Българското председателство на ЕС, но не могат да намерят свободно място във въпросните дни, имат право да паркират в съседната подзона. Това съобщиха от пресцентъра на Центъра за градска мобилност (ЦГМ).\r\nПо предварителни проучвания на ЦГМ става дума за около 100 автомобила, които по принцип ползват паркоместа в подзона IV. Тези водачи могат да оставят колите си на паркоместата в подзона V, която е значително по-малко натоварена с коли, които ползват правото на паркинг за живущи в зона.  \r\nЦГМ подчертава, че възможността за паркиране на автомобилите на гражданите от IV-та подзона е еднократна - само за дните на събитието и е съобразена със Заповед на Кмета на Столична община за промяна в организацията на движението на територията на Столична община. \r\nНа сайта на ЦГМ може да намерите точните . А  може да видите четвърта и пета подзона, както и да използвате картите.", "date": "2018.01.11", "title": "ЦГМ: Гражданите със стикери за паркиране по улиците, които са затворени за откриването на Българското председателство, имат право да паркират в съседната подзона"}
{"url": "http://www.focus-news.net/news/2018/01/11/2475807/denyat-11-yanuari-v-balgarskata-istoriya.html", "text": "2007 г.\r\nПравителството предлага на президента Георги Първанов да издаде указ за освобождаване от длъжност на главен комисар Иван Чобанов, директор на Национална служба “Сигурност” към МВР поради преминаване на друга работа и за назначаване на негово място на сегашния зам.-директор на службата комисар Иван Драшков.2002 г.\r\nПрезидентът Петър Стоянов награждава с орден \"Стара планина\" родопската певица Валя Балканска, скулптора Крум Дерменджиев, художниците Любен Гайдаров и Христо Стефанов, музиканта Венцеслав Янков, медика проф. Александър Монов, основателката на хоспис \"Милосърдие\" Донка Паприкова, проф. д-р Миладин Апостолов, поетесата Блага Димитрова и актрисите Стоянка Мутафова и Таня Масалитинова.\r\nОрден “Стара планина” е учреден с указ на 4 август 1966 г. и се дава на “държавни ръководители, ръководители на правителства, министри, дипломати, политически, обществени, културни и стопански дейци, граждани на други страни, които имат извънредно големи заслуги за установяването, укрепването и поддържането на близки и приятелски отношения” с нашата страна, “както и за укрепване на мира между народите.”\r\nСлед отменянето на наградната система на НРБ през март 1991 г., орденът продължава да съществува и да се раздава, от 15 юли 1994 г. с него вече се награждават и български граждани, “които имат извънредно големи заслуги към Република България”.\r\nВъз основа на указ на президента на Република България от 20 юли 1994 г. орденът е раздаден за първи път и на 27 души (18 с първа степен и 9 с втора) “футболисти и треньори от българския национален отбор по футбол за извънредно големи заслуги към Република България” и за постигнатото четвърто място на световното първенство по футбол в САЩ през същата година, като първо в списъка на наградените е посочено името на треньора на отбора Димитър Пенев.1999\r\nПрезидентът на Република България присъжда Орден „Стара планина” – първа степен на Йоан Талпеш – извънреден и пълномощен посланик на Румъния в Република България.1996 г.\r\nМинистърът на земеделието Васил Чичибаба подава оставка заради зърнената криза, която възниква заради намалелия зърнен запас.\r\nВасил Чичибаба е български животновъд, член-кореспондент на БАН (1989 г.), доктор на науките. В периода 1982-1987 г. е главен научен секретар, а от 1992 г. - председател на Селскостопанската академия. Министър е на земеделието и хранителната промишленост от 1995 г. до 1996 г. Работи в областта на селекцията и производството на разплоден материал от птици.1994 г.\r\nФинансовият министър Стоян Александров се споразумява с банките кредиторки за редукция на дълга от 9 300 000 000 долара без лихвите.1982 г.\r\nНа 11 и 12 януари в София се провеждат консултации между министерствата на външните работи на Франция и България по международните отношения и двустранните връзки.1982 г.\r\nСъстои се тържествено събрание в София по повод 120-годишнината от смъртта на Димитър и Константин Миладинови.\r\nБратя Миладинови са възрожденски просветни, културни и обществени дейци. Родени са в Струга (дн. в Република Македония).\r\nПо-големият брат Димитър получава образование в Охрид (1829 г.) и Янина (1833-1836 г.), след което учителства в Охрид, Струга, Кукуш, Прилеп и други градове и села на Македония. Бори се срещу денационализаторската и асимилаторска политика на гърците и въвежда българския език както в училищата, където е преподавал, така и при богослужението. Изпраща дописки до \"Цариградски вестник\", в които отстоява своето дело и растящото национално съзнание на българите. Бори се за демократизация на образованието. Арестуван е от османските власти и е хвърлен в затвора в Одрин. След това е прехвърлен в Битоля, оттам в Солун и накрая в Цариград.\r\nКонстантин Миладинов отначало учи при своя брат в Охрид, а след това в Янина. От 1849 г. е студент в Атинския университет, където завършва гръцка филология. През 1856 г. заминава за Русия, където от 1857 г. до 1860 г. учи в Историко-филологическия факултет на Московския университет. Участва в основаването на книжовното дружество \"Братски труд\". В Москва той работи върху изготвянето на фолклорния сборник \"Български народни песни\", материалите за който събира заедно със своя по-голям брат. Сборникът е издаден през 1861 г. в Загреб със съдействието на Й. Щросмайер. Пристигнал в Цариград, за да се види с по-големия си брат, Константин също е арестуван. Братята умират в затвора.1961 г.\r\nЗапочва изграждането на доменния цех на металургичния комбинат в Кремиковци.\r\nКомбинатът е открит на 5 ноември 1963 г. Изграждането на Кремиковци започва през 1960 г. за експлоатация на едноименното находище на железни руди, съдържащи барит, манган, олово и др. Предварителната подготовка на строителството стартира през 1956 г. , когато е взето решение за възлагане на проектирането на организации от бившия Съветски съюз. Впоследствие и оборудването е почти изцяло доставено от там. Проектът е реализиран като затворен непрекъснат цикъл за производство на стомана от добив на руда до краен продукт от горещ и студен прокат, тънколистни марки стомана, различни профили арматурно желязо и тръби. През 1963 г. влизат в експлоатация първите производствени мощности: Рудоподготвително производство, Агломерационно производство, Първа коксова батерия, Първа доменна пещ, Топлоелектрическата централа и Ремонтно-механичен завод.\r\nВ следващите 10 - 15 години последователно влизат в експлоатация и останалите основни производства по технологичния поток: Стоманодобивен завод с електропещи и конвертори; Блуминг-слябинг, Стан \"1700\" - горещо валцуване, Стан \"250\" за катанка, Тръбопрокатен завод, Завод за студено валцуване, Цех за покаляване на ламарината, Цех за поцинковане и Цех за пластмасово покритие, Феросплавен завод. Успоредно с тях влизат в действие Газодобивно производство, Водоснабдително стопанство, пречиствателни станции.\r\nПрез 1999 г. Кремиковци е приватизиран. Извършва добив и обогатяване на полиметални руди, извличане на полезни компоненти, производство на кокс и химични продукти, чугун, стомана и изделия от черни метали.1954 г.\r\nСъстои се премиера на филма на режисьора Борислав Шаралиев и сценариста Христо Ганев \"Песен за човека\" за живота на поета Никола Й. Вапцаров. В главната роля е Динко Динев.\r\nНикола Вапцаров е поет революционер, деец на работническото движение. Роден е в Банско на 24 ноември 1909 г. Завършва Разложката гимназия, след което учи в Морското машинно училище във Варна. От 1932 г. е машинен техник в АД \"Българска горска индустрия\" в Кочериново. Член е на Районния комитет на БКП в Рилската долина. През 1936 г. се премества да живее в София. Първоначално работи в мелниците на братя Бугарчеви, а по-късно е огняр на парен локомотив. В годините на Втората световна война 1939–1945 г. се обявява за съюз със СССР и взема участие в Соболевата акция (ноември 1940 г.). Арестуван е през май 1941 г. Никола Вапцаров е интерниран за 3 месеца в Годеч. Като се завръща в София, става пръв помощник на Цв.Радойнов – ръководител на Военния отдел при ЦК на БКП. От 1941 г. е член на редакционния комитет на в. \"Технически глас\" и е един от редакторите на в. \"Литературен критик\". На 4 март 1942 г. е арестуван, осъден на смърт и на 23 юли 1942 г. разстрелян заедно с А. Иванов, А. Попов, Ат. Романов, П. Богданов и Г. Минчев. През 1940 г. е отпечатана единствената му стихосбирка \"Моторни песни\".1921 г.\r\nЦар Фердинанд I получава помощ от германското правителство от 1 500 000 златни марки за поддържане на съюза с Централните сили по време на Първата световна война.\r\nЦар Фердинанд І Сакскобургготски е немски принц, княз (1887–1908 г.) и цар (1908–1918 г.) на България. Роден е във Виена на 26 февруари 1861 г. Син е на австрийския генерал княз Август и княгиня Клементина, дъщеря на френския крал Луи Филип. Фердинанд І е подпоручик в австро-унгарската армия, когато изпратената из европейските държави да търси княз българска депутация се спира на него. На 25 юни 1887 г кандидатурата му е одобрена от III ВНС (1886–1887 г.). Първоначално неговият избор не е признат от Русия и другите Велики сили. Стефан Стамболов (1887–1894 г.) полага големи усилия за утвърждаването на Фердинанд I на престола. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон-Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г. Фердинанд I е признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. Фердинанд I е отговорен за обявяването на Междусъюзническата война 1913 г. и претърпяната от България първа национална катастрофа. Под негово влияние България се присъединява към Тройния съюз по време на Първата световна война 1914–1918 г. Последвалата втора национална катастрофа принуждава Фердинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където умира.1893 г.\r\nОбнародван е Закон за изменение на конституцията. Той е приет от 6-то Обикновено Народно Събрание и в него се предвижда учредяване на Министерство на търговията и земеделието и Министерство на обществените сгради, пътищата и съобщенията.1878 г.\r\nВ хода на Руско-турската освободителна война на тази дата главната квартира на руската армия се установява в Габрово. Долнодунавският отряд преминава в настъпление. Освободен е Самоков. Руски части, командвани от ген. Павел Шувалов, достигат околностите на Пазарджик.На тази дата са родени:1925 г.\r\nРодена е Свобода Бъчварова- българска писателка и сценаристка. От началото на 60-те години е редактор и главен редактор на творческо обединение в СИФ \"Бояна\". Документалният й филм \"Между релсите\" получава наградата \"Сребърният лъв\" (Венеция, 1964 г.). По нейни сценарии са заснети филмите: \"Призованият не се яви\" (1966 г.), някои от епизодите на тв сериал \"На всеки километър\" (1969-1972 г.), \"Спомен\" (1974 г.), \"Да изядеш ябълката\" (1975 г.), \"Бой последен\" (1977 г. - в съавторство с Никола Русев и Зако Хеския), \"Бумеранг\" (1979 г.- съвместно с Иван Ничев), \"Не знам, не чух, не видях\" (1984 г.), \"Опасен чар\" (тв, 1984 г.), \"Бързо, акуратно, окончателно!\" (тв, 1989 г.). По романа на Свобода Бъчварова \"Земя за прицел\" Ив. Гръбчева заснема филма \"Жребият\" (1993 г.), а по \"Литургия за Илинден\" Г. Дюлгеров реализира \"Мера според мера\" (1981 г.).1912 г.\r\nРоден е Иван Мартинов (псевдоним на Иван Цеков Георгиев) - български писател. Той следва славянска филология в СУ “ Св. Климент Охридски”(1932-1934 г.), откъдето е изключен за антидържавна дейност. Иван Мартинов е един от основателите на Съюза на трудовоборческите писатели и на литературния кръжок “Хр. Смирненски”. Първата му книга - “Фронт” (1933 г.), е спряна и инкриминирана от полицията. Участва във Втората световна война, главен редактор е на в-к “Фронтовак”. В периода 1944-1946 г. ръководи отдел във в-к “Отечествен фронт”, а през 1946-1949 г. - във в-к “Работническо дело”. В годините между 1949-1963 г. е главен редактор на сп. “Славяни”. Иван Мартинов е автор на проза, която се отличава с непосредственост и искреност, на драми, мемоари и творби за деца. Автор е на съчиненията: “Фронт” (1933 г.), “Стока без купувачи” (1937 г.), “Мансардата” (1942 г.), “Драва тече през славянски земи” (1946 г.), “Малкият ятак” (1948 г.), “Младост” (1952 г.), “Новият град” (1957 г.), “С чисто сърце” (1958 г.), “Вечният огън” (1961 г.), “При свои и чужди” (1962 г.), “Дневна светлина” (1963 г.), “Крилете на Икар” (драма, 1965 г.), “Дъждовно лято” (1966 г.), “Нощта е дълга” (1967 г.), “Художникът и момичето” (1967 г.), “Огнено кълбо” (1968 г.), “Утринно сияние” (1968 г.), “Синя кръв” (1974 г.), “Портрет от натура” (1979 г.), “Победителката” (1981 г.), “Големият град” (1981 г.), “Година на гневното слънце” (1982 г.), “Чудесна сплав” (1983 г.), “Жестоки илюзии” (1988 г.), “Седемдесет и два бода” (1989 г.) и др.1905 г.\r\nРоден е Светозар Димитров. Негов псевдоним е Змей Горянин. Той е български писател, автор на разкази, повести, романи и пиеси - най-често с историческа тематика.През 1924 г. завършва гимназия в Русе и работи като чиновник до 1930 г., когато се премества в София. С литеартура се занимава от 1942 г. Сътрудничи на литературния печат с критични бележки, хумор, сатира, стихове. Автор е на очерци, портрети, произведения за деца. Някои съчинения са: \"Аз и другият\" (1928 г.), \"Боят при Стара Загора\" (1935 г.), \"Любен Каравелов. Христо Ботев\" (1935 г.), \"Непобедимите\" (1935 г.), \"Хайдути\" (кн. I, 1935 г.), \"Хайдут Велко\" (кн. II, с. г.), \"Последният ден\" (1936 г.) \"Бачо Киро\" (1937 г.), \"Георги Войтех\" (1939 г.), \"Балканският цар. Из живота на легендарния Хаджи Димитър\" (1941 г.), \"В освободена Добруджа (пътни бележки)\" (1941 г.), \"Подир стоманените птици\" (1942 г.), \"Поп Харитон\" (1943 г.) и др.1891 г.\r\nРоден е Борис Митов - български художник-портретист, представител на академизма. Завършва гимназия и Художествено-индустриалното училище в София, учи в Париж. Професор е в Художествената академия в София. Автор е на творбите: портрети на Д. Мишев, Ж. Спиридонов, Антон Митов, Кох, г-ца Бояджиева, Сава Огнянов, автопортрет и др.На тази дата умират: 1978 г.\r\nУмира Стоян Райнов – български художник. Учи графично и декоративно изкуство в Държавната художествена академия, където завършва керамичния отдел при Ст. Димитров (1928 г.). Учи в Чехия, в Дрезденската художествена академия, в Австрия. От 1932 г. е ръководител на Отдела по керамика в Държавната художествена академия, професор е от 1937 г. Предпочита декоративните техники. Той е един от основателите на дружеството на художниците-приложници (1930 г.). Носител е на много международни награди.1947 г.\r\nУмира Коста Тодоров - български политик, поет, белетрист, публицист; участник в македонското революционно движение. Член е на БЗНС от 1920 г., дипломат. Той е един от водачите на Задграничното представителство на БЗНС от юни 1923 г. до март 1933 г. Член е на ПП на БЗНС и редактор на в-к “Земеделско знаме” (1933-1938 г.). След 9.09.1944 г. му е забранено да се върне в България. Близък съратник е на д-р Г. М. Димитров. Автор е книги, издадени на български, френски, английски, сърбохърватски език. Получава задочно смъртна присъда през 1941 г. Живее в Канада. Умира в Париж.1945 г.\r\nУмира Стефан Стефанов – български политик, банкер. Завършва право и стопански науки в Берлин през 1901 г. Народен представител е в годините 1901-1911 г., 1913 г., 1927-1931 г. Стефанов е таен съветник на цар Борис III от 1918 г. до 1920 г. Председател и член е на УС на Съюза на индустриалците (1919-1923 г., 1926-1933 г.); ръководител е на финансовата група около Българска банка (1921-1933 г.). Председател е на XXIII НС (1931 г.). Министър на финансите е от 1931 г. до 1934 г. След 9.09.1944 г. цялото му имущество е национализирано.1927 г.\r\nУмира Екатерина Златарева – българска артистка. Играе на сцената от 1890 г. до 1923 г. От 1892 г. играе в театър \"Сълза и смях\". Водеща актриса на Народна театър - София (1904-1923 г.). Между по-известните й роли са: Матрьона (\"Силата на мрака\"), Баба Фрошарка (\"Двете сирачета\"), Мъжемразка (от едноименната пиеса) и др.1862 г.\r\nВ Цариград умира Димитър Миладинов – български възрожденски просветител и книжовник, борец за национална независимост. Роден е през 1810 г. в град Струга. Брат е на К. Миладинов. Послушник е в манастира “Св. Наум”. През 1829 г. учи в гръцко училище в Охрид. В периода 1830-18320 г. работи като учител в Охрид, след това продължава образованието си в гимназията в Янина (1833-1836 г.). В годините между 1836-1839 г. учителства отново в Охрид, но е принуден от гръцкия владика да напусне училището. Преподава в училищата в Струга (1839-1840 г.), Кукуш (1840-1842 г.), в гръцко училище в Битоля (до 1855 г.). По време на Кримската война (1853-1856 г.) обикаля Босна и Херцеговина. През 1836 г. като учител в Прилеп успява да въведе изучаването на български език в гръцко училище. Заради родолюбивата си дейност е преследван от гръцкото духовенство. Учителства в Кукуш (1857-1859 г.), Струга (1859 г.), Охрид (1860-1861 г.), продължава борбата за равноправие на българите и тяхната култура. Обнародва дописки в “Цариградски вестник” (1860 г.), обикаля македонски села и градове, за да събира помощи за дострояването на българския храм “Св. Стефан” в Цариград. Арестуван е от турски власти на 16 февруари 1861 г. Лежи в затворите в Охрид, Битоля, Солун, Цариград. Умира в Цариградския затвор, вероятно от тиф (има съмнения, че е отровен заедно с брат му Константин). Основната заслуга на Димитър Миладинов е събирането и издаването на сборник с автентични български народни песни от Македония под заглавието “Български народни песни” (юни 1861 г., Загреб, заедно с брат си К. Миладинов).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.01.11", "title": "Денят 11 януари в българската история"}
{"url": "http://www.focus-news.net/news/2018/01/11/2475808/pregled-na.html", "text": "„Приключиха разпитите на свидетели по делото срещу бившата председателка на читалище „Йордан Йовков“ в Добрич“, съобщава челото на вестник „Нова добруджанска трибуна“. Вчера пред Окръжния съд показания са дали последните трима от общо 59 свидетели. Изслушани са били и 2 вещи лица, като съдът е приел направените от тях заключения по назначените експертизи. Срещу бившата председателка на читалището е повдигнато обвинение за това, че в качеството си на длъжностно лице, което заема отговорно служебно положение е извършила престъпление по служба, от което са настъпили значителни имуществени вреди за читалището в размер на 611 885 лева. В Добрич е представен проект за логистичен и реекспортен хъб за Централна и Източна Европа, съобщава изданието. Проектът е разработен от национално сдружение с нестопанска цел в обществена полза - „Клъстер Черноморска икономическа зона“. На работната среща с областни управители от региона е заявено желание за развитие на общ регионален клъстер по подобие на „Тракийска икономическа зона“, което според мнозина ще доведе до привличане на инвеститори и икономическо развитие на Североизточния и Северен централен район за планиране и в частност на област Добрич. „Новото издание на фестивала „Черноморски звуци“ в Балчик е посветено на именит хоров композитор“, съобщава всекидневникът. Ще бъде отбелязана 90-годишнина от рождението на Александър Танев. Концертната програма след фестивала ще бъде представена и в други големи градове на страната – Варна, София и Пловдив. „\r\nКметове питат за заплати при обсъждането на бюджета на община Добричка“, съобщава на първа страница другият регионален вестник - „Добруджанска трибуна“. Публичното обсъждане е преминало при голям интерес от страна на кметове, кметски наместници, представители на бизнеса и пенсионерките клубове. Бюджетът е в размер на 19 522 072 лв. Това е с почти 2000 лв. повече. Според кмета инж. Тошко Петков бюджетът е напълно балансиран и това дава основание да се счита, че ще бъде изпълнен успешно. „Община Крушари ще вложи над 1,4 млн. лв. за ремонт на улици, общински пътища и кметства“, съобщава всекидневникът. Общественото обсъждане се е състояло на 9 януари. Макрорамката е 6 189 1194 лв. Увеличава се издръжката на пенсионерските клубове в общината, тъй като в нея се увеличава числеността на възрастното население. В село Крушари ще се работи за подобряване на спортната инфраструктура. Добро изпълнение на миналогодишния бюджет отчита общината. Окръжният съд в Добрич е допуснал да бъде разкрита тайната на осиновяване, съобщава изданието. Ще бъде разкрита тайната на произхода на осиновено лице, потърсило информация за биологичните си родители по здравословни причини - наличието на хронично заболяване, лечението на което изисква текущо проследяване и информираност за фамилната обремененост. Семейният кодекс дава възможност на навършилите 16 години осиновени да поискат информация за биологичния си произход по съдебен път, „когато важни обстоятелства налагат това”.", "date": "2018.01.11", "title": "Преглед на основните теми в добруджанския печат"}
{"url": "http://www.focus-news.net/news/2018/01/11/2475809/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2018.01.11", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/01/11/2475810/pazardzhik-mokri-sa-patnite-nastilki-po-glavnite-patishta-v-oblastta-trafikat-v-regiona-e-natovaren.html", "text": "Мокри са пътните настилки по главните пътища в област Пазарджик, трафикът в региона е натоварен, съобщи за Радио „Фокус“ – Пазарджик дежурният в Областно пътно управление – Пазарджик. В планинската част на областта има частично заледени и заснежени пътни участъци, които са обработени и опесъчени. \r\nВъведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.11", "title": "Пазарджик: Мокри са пътните настилки по главните пътища в областта, трафикът в региона е натоварен"}
{"url": "http://www.focus-news.net/news/2018/01/11/2475811/avtentichni-i-moderni-folklorni-izpalneniya-otkrivat-balgarskoto-predsedatelstvo-na-saveta-na-es-v-sofiya.html", "text": "Изпълнения на автентични фолклорни песни и композиции, старинни църковни песнопения, народни танци и фолклорни ритми със съвременно звучене са включени в културната програма на Церемонията по откриването на Българското председателство на Съвета на Европейския съюз (ЕС), която ще се проведе от 19:30 до 20:30 часа в Народния театър „Иван Вазов“. Това съобщиха от пресцентъра на Министерството за Българското председателство на Съвета на ЕС 2018.\r\nЦеремонията ще бъде открита с изпълнение на химна на Република България от Детския хор на Българското национално радио. Следват встъпителни думи от министъра за Българското председателство Лиляна Павлова и речи на президента на Република България Румен Радев, председателя на Европейския парламент Антонио Таяни, председателя на Съвета на Европейския съюз Доналд Туск, председателя на Европейската комисия Жан-Клод Юнкер и министър-председателя на Република България Бойко Борисов. След панела с речите Детският хор ще изпълни и химна на Европейския съюз. \r\nВ културната програма са включени изпълнения на камерния ансамбъл „Йоан Кукузел-Ангелогласният”, вокалната акапелна формация „Ева Квартет”, Стоян Янкулов и ансамбъл „Чинари”, Националния фолклорен ансамбъл „Българе”, инструменталната формация „Булгара” и дуета Крис и Велин.", "date": "2018.01.11", "title": "Автентични и модерни фолклорни изпълнения откриват Българското председателство на Съвета на ЕС в София"}
{"url": "http://www.focus-news.net/news/2018/01/11/2475812/lokalno-makedoniya-balgarskoto-predsedatelstvo-na-saveta-na-es-zapochva-s-avtentichen-i-savremenen-folklor.html", "text": "В четвъртък, 11 януари, в София ще се състои официалната церемония по откриването на българското председателство на Съвета на Европейския съюз, отбелязва скопското електронно издание „Локално“.\r\nВ програмата на събитието, което ще се проведе в Народния театър „Иван Вазов“, са включени изпълнения на автентични фолклорни песни и композиции, древни църковни песни, народни танци и ритми с модерни звуци. \r\nЦеремонията ще бъде открита с изпълнение на химна на Република България от Детския хор на Българското национално радио. Ще последват обръщение от министъра на българското председателство Лиляна Павлова и речи на президента Румен Радев, председателя на Европейския парламент  Антонио Таяни, председателя на Съвета на Европейския съюз Доналд Туск, председателя на Европейската комисия Жан-Клод Юнкер и премиера на Република България Бойко Борисов. \r\nНа 12 януари членовете на Европейската комисия ще участват в срещи с министри от българското правителство, на които ще обсъдят основните приоритети на председателството, сред които: външните работи, сигурността и отбраната, миграцията и правосъдието; приобщаваща и стабилна Европа, близка до гражданите; конкурентна, новаторска и цифрова Европа. След дискусиите ще се проведе съвместно заседание, последвано от пресконференция.\r\nПрограмата на председателя на ЕК включва и специални срещи с президента на Република България Румен Радев, председателя на Народното събрание Цвета Караянчева и премиера Бойко Борисов. Тереза Герова", "date": "2018.01.11", "title": "„Локално“ (Македония): Българското председателство на Съвета на ЕС започва с автентичен и съвременен фолклор"}
{"url": "http://www.focus-news.net/news/2018/01/11/2475813/denyat-11-yanuari-v-svetovnata-istoriya.html", "text": "2017 г. \r\nНорвегия става първата страна, която започва пълно изключване на националните FM радиостанции.2016 г. \r\nНай-малко 51 души са убити при нападение срещу търговски център в столицата на Ирак, Багдад, и кола бомбардировките извън незаконно казино в Микдадиа, източно от Багдад. Ислямска държава поема отговорност за двата атентата.2016 г. \r\nХиляди протестират в Лайпциг срещу рекордния наплив на бежанци, за които сведения, че масово са упражнявали сексуално насилие на Нова година в Кьолн и други германски градове. Митингът е организиран от местния клон на Пегида (Патриотични европейците срещу ислямизацията на Запада). 2015 г. \r\nНа президентските избори в Хърватия бившият дипломат и външен министър Колинда Грабар-Китарович от консервативната партия Хърватски демократичен съюз побеждава с малка преднина президента Иво Йосипович и ще стане първата жена президент на Хърватия на 19 февруари 2015 г.2015 г. \r\nДемонстрациите, наречени републикански маршове, организирани след атентата срещу сатиричния вестник „Шарли Ебдо“ на 7 януари и последвалите събития, стават най-голямата обществена демонстрация в историята на Франция според министъра на вътрешните работи.2015 г. \r\nВ Хамбург подпалват сградата на редакцията на вестник „Хамбургер моргенпост“ препечатал карикатурите на френското издание „Шарли Ебдо“.2013 г. \r\nВ Чехия се провеждат първите в историята на страната преки избори за президент. За втория тур на изборите са номинирани Милош Земан и Карел Шварценберг.2013 г. \r\nФранция започва военна операция срещу ислямистите на територията на Мали.2012 г. \r\nХакери от хакерската организация „Hackerspace Global Grid“ и голямата хакерска мрежа „Chaos Communication Camp“ в Германия на конгреса Chaos Communication в Берлин обявяват намерението си да изстрелват собствени комуникационни сателити, създавайки своя версия на интернет, където да има достъп до пиратска музика, филми и програми. Така хакерите от цял свят ще имат сайтове, които никой няма да може да цензурира. Няколко месеца по-рано големите интернет гиганти се обявяват срещу приемането на цензурния закон в САЩ Stop Online Piracy Act. Техния апел гласи: „Опасяваме се, че тези мерки представляват сериозна заплаха за иновативността и създаването на работни места в нашата индустрия, както и за киберсигурността на нашата страна“. Предвижда се построяването на разпределена система от евтини наземни станции около 100 евро всяка, които да следят движението на спътниците. Очакванията са първите подобни станции да бъдат купувани или изграждани от частни лица.2011 г. \r\nВлиза в сила споразумение, позволяващо на американски компании да изнасят ядрени технологии за Русия. Одобрено от американският Конгрес, това споразумение позволява на САЩ и Русия да извършват обмен на технологии в ядрената енергетика, създаването на съвместни търговски дружества и по-тясно сътрудничество в борбата срещу разпространението на ядрено оръжие. Споразумението дава възможност на Русия да сключва важни договори за нейната ядрена индустрия, включително проекти за обогатяване на уран и производство на ураново гориво.2011 г. \r\nЩатските власти започват бърза евакуация на столицата Бризбейн, към която наближава мощно континентално цунами, предизвикано от едновременното надигане нивата на реките. По думи на премиера на щата Куинсланд, Австралия Ана Блай потопът в градовете Бризбейн и Туумба идва почти от нищото. Загиват най-малко 8 души, а 70 изчезват. 2007 г. \r\nПарламентът на Босна и Херцеговина избира Никола Шпирич от Съюза на независимите социалдемократи /СДСМ/ за премиер на страната. Шпирич е подкрепен от депутатите на Партията за демократично действие, Партията за Босна и Херцеговина, СНСД, Партията за демократичен прогрес, Хърватската демократична общност, Хърватската демократична общност 1990 и Народната партия “С работа към благоденствие”.2001 г. \r\nВ научноизследователския център в щата Орегон (САЩ) се ражда първата генетически модифицирана маймуна Анди.2000 г. \r\nПо време на инвентаризацията на най-голямата в света колекция на Виенската Национална библиотека учени откриват фрагмент с ръкописи на апостол Павел, създаден преди 2 хил.год.1992 г. \r\nВ Белгия са ушити най- дългите в света джинси, тяхната дължина е 23 метра.1990 г. \r\nМихаил Горбачов отива в Литва с цел да разубеди ръководството на републиката да не се отделя от СССР.1981 г. \r\nМеждународна експедиция поставя рекорд при прекосяването на Антарктида за 67 дни.1966 г. \r\nВ Русия е създаден център за подготовка на космонавти.\r\nПравителството на СССР взема решение за осъществяване на пилотируем полет в космоса и въз основа на това решение дирекцията на Главнокомандването на Военно- Въздушните сили създава Център за подготовка на космонавти (ЦПК). От 1968г. Центърът носи името Юрий Алексеевич Гагарин. От 1969г. ЦПК е преобразуван в Научно- изследователски изпитателен център за подготовка на космонавти, а от 1995г. с цел повишаване на ефективността използвайки научно- техническия потенциал на Руската Федерация в областта на пилотируемите космически полети и подготовката на космонавти в базата на Центъра за подготовка на космонавти и изпитателно тренировъчния авиационен полк се създава Руски държавен научно- изследователски изпитателен център за подготовка на космонавти Ю.А. Гагарин. 1964 г. \r\nГлавният хирург на САЩ Лутър Тери за първи път обявява публично, че тютюнопушенето е опасно за човешкото здраве.1957 г. \r\nСъветското правителство взема решение за създаване на балистични ракети на полигона Плесецк.1956 г. \r\nКрай Рио де Жанейро, Бразилия, самолет Lockheed Super Constellation на компания DLH се разбива при опит за кацане. При катастрофата загиват 36 души.1944 г. \r\nРазстреляни са пет италиански заговорници, арестанти на Мусолини.1944 г. \r\nВ хода на Втората световна война, във водите на Тихия океан английска подводница потопява японския крайцер “Кума”.1942 г. \r\nВ хода на Втората световна война Япония обявява война на Холандия.1942 г. \r\nВ хода на Втората световна война Японците превземат столицата на Малайзия, Куала- Лумпур.1941 г. \r\nХитлер се обявява за това, Германия да се притече на помощ на италианците в Северна Африка със своя армия.1940 г. \r\nВ Ленинград е представена премиерата на балета “Ромео и Жулиета” на Сергей Прокофиев.\r\nПрокофиев е руски композитор, пианист и диригент. Ученик е на Н. А. Римски-Корсаков и А. К. Лядов. Творчеството му е сред най-крупните постижения на европейската музика на XX в. Автор е на 8 опери (\"Любовта към трите портокала\" по К. Гоци, \"Семьон Котко\" по В. П. Катаев, \"Война и мир\" по Л. Н. Толстой), 7 балета (\"Ромео и Жулиета\" по У. Шекспир, \"Пепеляшка\", \"Каменното цвете\"), на вокално-оркестрови творби (кантата \"Александър Невски\", \"Наздравица\"), симфонична приказка \"Петя и вълкът\", симфонии, концерти, клавирни сонати, музика към филми и др.1934 г. \r\nПодписва се търговско споразумение между СССР и Франция.1923 г. \r\nФранция окупира германския индустриален район Рур, за да получи гаранции за изплащане на репарациите, които Германия й дължи след Първата световна война.1922 г. \r\nЗа първи път в света в Канада е използван инсулин за лечение на болни от диабет лица.\r\nИнсулинът е хормон, който се произвежда от панкреаса (задстомашна жлеза). Той е с хипогликемично действие, противоположно на това на епинефрина, глюкокортикоидите и растежния хормон, които повишават нивото на кръвната захар и се означават като контраинсуларни хормони. Инсулинът повишава отлагането на липиди в мастната тъкан, понижава концентрацията на свободните мастни киселини и инхибира метаболизма на белтъците, способства за усвояване на глюкозата от клетките на тъканите, по-специално в черния дроб и мускулите, и превръщането й в гликоген.\r\nИнсулинът е единственият хормон в организма, който понижава нивото на кръвната захар. При недостиг на инсулин в организма настъпва болестно състояние - диабет. Инсулинът е открит в началото на XX век от румънеца д-р Николае Паулеску в Париж (нарича го панкреатин). Преди това заслугата за откриването му са приписвани на канадеца Фредерик Бантинг, който пръв е инжектирал инсулин на човек.1913 г. \r\nВ Ню Йорк за първи път е представен първият в света автомобил тип седан.1911 г. \r\nВ Черно море потъва руският параход “Рус”, 172 души загиват.1909 г. \r\nВ САЩ започва първото женско автомобилно състезание.1909 г. \r\nСАЩ и Канада подписват договор за съвместни действия против замърсяването на Великото езеро.1861 г. \r\nКняз Александър Горчаков в качеството си на министър на външните работи на Русия възлага на княз Алексей Лобанов-Ростовски, руски посланик в Цариград, да започне преговори с Високата порта за предоставяне възможност на българите безпрепятствено да се изселват в Крим и Новорусийския край. В указанията на княз Горчаков се изразява надеждата на руското правителство, че Турция няма да пречи на българските преселници, така както Русия не пречи на татарите да се преселват свободно от Крим в балканските провинции на Османската империя.\r\nКняз Горчаков е руски държавен деец и дипломат, един от видните ръководители на руската външна политика през втората половина на ХIХ в. Горчаков е министър на външните работи от 1867 г. до 1882 г. и едновременно с това държавен канцлер. На Лондонската конференция 1871 г. успява да постигне отменяне на някои от най-тежките за Русия клаузи на Парижкия мирен договор 1856 г. Осъществява дипломатическата подготовка на Руско-турската освободителна война 1877–1878 г., като осигурява неутралитета на големите европейски държави. По време на Берлинския конгрес 1878 г. ръководи руската делегация. След подписването на Берлинския договор 1878 г. постепенно се оттегля от намеса във външната политика.1861 г. \r\nАлабама става четвъртият щат, отделил се от САЩ. През февруари същата година в град Монтгомъри на среща на отделените щати е учредена Конфедерация на Американските щати. За нейн пръв президент е избран Джеферсън Дейвис – плантатор от Мисисипи. Град Монтгомъри е обявен за столица на Конфедерацията. Няколко месеца по – късно столица става град Ричмънд, Вирджиния. През 1861 г. започва гражданската война, продължила до 1865 г., когато Конфедерацията признава своето поражение. Алабама отново е приета в Съюза на американските щати през 1868 г.1759 г. \r\nВ Америка е основана първата животозастрахователна компания.1753 г. \r\nСключен е съюз между Ватикана и Испания.1741 г. \r\nРуската императрица Елисавета въвежда в течение на година да се изтегли от обръщение монетата с изображението на бившия император Иван Антонович.1693 г. \r\nПри земетресение в Сицилия загиват около 60 хил.души.1690 г. \r\nВ Ню Йорк, Ню Хемпшир и Мейн французи предприемат атака против британските заселници.1569 г. \r\nВ Англия е проведена първата в света държавна лотария.532 г. \r\nС размирици, започнали от спортната арена в Константинопол, е поставено началото на революцията против византийския император Юстиниан.На тази дата са родени:1908 г. \r\nРоден е Дмитрий Блохинцев – руски физик. Ръководи проектирането и създаването на първата атомна електростанция в Обнинск. Директор е на Обединения институт за ядрени изследвания в Дубна (1956-1965 г.), както и на лабораторията по теоретична физика в същия институт (от 1965 г.). Работи в областта на квантовата теория на твърдото тяло, явленията в полупроводниците, акустиката на нееднородните движещи се среди и квантовата механика. Президент е на Съюза за чиста и приложна физика (UPAP); съветник е в Научния съвет при генералния секретар на ООН (1967-1979 г.).1757 г. \r\nРоден е Александър Хамилтън – американски държавник. Получава популярност като оратор и публицист по време на Войната за независимост на САЩ (1775-1783 г.). От 1776 г. до 1781 г. служи в армията, секретар е на Дж. Вашингтон. През 1789 г. застава начело на партията на федералистите. Защитник е на конституционната монархия по английски образец като форма на държавна организация. В периода 1789-1795 г. е министър на финансите. Отстоява концепцията за централизирана държава, която да допринася за развитието на капиталистическата система. Изследването му върху проблемите на стойността, парите и цените оказва значително влияние върху по-нататъшното развитие на икономическата теория в САЩ. Умира на 12 юли 1804 г. в Ню Йорк.На тази дата умират:2014 г. \r\nВ Тел Авив Умира Ариел „Арик“ Шарон. Той е дългогодишен израелски политически и военен лидер. От март 2001 е 11-ият министър-председател на Израел. Като такъв, той е още ръководител на Ликуд, най-голямата партия в управляваща коалиция в израелския Кнесет (парламента). Роден е под името Ариел Шайнерман и е известен също така с прозвището Арик.\r\nНа 4 януари 2006 г. Шарон получава масивен мозъчен кръвоизлив, обявен е за „временно неспособен да изпълнява пълномощията си“ и Ехуд Олмерт, заместник-министър-председател, е официално обявен за действащ министър-председател на Израел. През март Олмерт е официално избран на поста премиер.\r\nПрез 2006 г. Шарон изпада в кома, от която не излиза до смъртта си.1944 г. \r\nУмира Галеоцо Чано - италиански военен, политически и държавен деец. Той е роден на 18 март 1903 г. Женен е за дъщерята на Б. Мусолини – Еда. Член е на Великия фашистки съвет. Министър е на пропагандата (1935–1936 г.) и на външните работи (1936–1943 г.). Участва в Итало-Абисинската война (1935–1936 г.) като авиатор. В началото на 1943 г. е отстранен от Министерството на външните работи под натиска на хитлеристка Германия и е назначен за посланик при Св. престол във Ватикана. След свалянето на Б. Мусолини (25 юли 1943 г.) е арестуван и екзекутиран. Оставя личен дневник, преведен и издаден и в България (1947 г.).1943 г. \r\nВ центърът на Ню Йорк е убит американския антифашистки журналист Карло Треска.1805 г. \r\nУмира Феличе Фонтана – италиански химик. Професор е в университета в Пиза. Директор е на естествено-историческия музей във Флоренция. През 1774 г. определя съдържанието на кислород в земната атмосфера. През 1777 г. открива (едновременно с К. Шееле) способността на дървените въглища да поглъщат газове, както и образуването на горящ газ (смес на Н2 с СО) при пропускането на водна пара през горящи въглени (1782 г.).1801 г. \r\nУмира Доменико Чимароза – италиански композитор. Музикалното си образование получава в Неаполитанската консерватория. Учи композиция при Николо Пичини, който го насочва към оперното творчество. Създава около 50 комични опери, между които “Веселите шеги на Стелидаура”, “Джанина и Бернардоне”, “Импресариото в затруднение”, “Артаксеркс” и “Италианката в Лондон”. През 1789 г. Чимароза заминава за Русия, където в продължение на 3 години работи като придворен композитор и диригент. Впоследствие е поканен за дворцов композитор във Виена. Там написва своето най-значително произведение - операта “Тайният брак”. През 1793 г. се връща в Неапол; работи като диригент и учител по музика. По време на революционното движения в Неапол взема активно участие в тях и написва патриотичен химн, за който по-късно е осъден на смърт. По настояване на обществеността присъдата е заменена с изгнание. Отправя се отново към Петербург, но по пътя заболява и умира.976 г. \r\nУмира Йоан I Цимисхи (925 - 11.01.976) - византийски император (от 11 декември 969 г.), регент-съимператор на малолетните Василий II и Константин VIII. Йоан I Цимисхи е бележит византийски пълководец от средата на Х в., като заема високи постове в Мала Азия. През 963 г. се отказва от борбата за трона в полза на своя роднина Никифор II Фока. През 968-969 г. изпада в немилост, свързва се с императрица Теофано и идва на власт чрез кървав преврат. Провежда политика в полза на аристокрацията (т. нар. динати), но в по-мека форма от предшественика си Никифор Фока. Външната му политика основно е ориентирана към продължаване на настъплението в Близкия Изток и носи определени \"кръстоносни\" белези. Крайната цел - освобождението на Йерусалим - не е постигната, но през 972-975 г. византийската армия превзема почти целия хинтерланд на Свещения град - Емеса, Дамаск, Назарет, Бейрут, Триполи и др. Йоан I Цимисхи продължава войната на Балканите, като през пролетта - лятото на 971 г. превзема българската столица В. Преслав и обсажда руския княз Светослав в Дръстър (Силистра). Светослав капитулира и е принуден да напусне България. Демагогските обещания на Йоан I Цимисхи към българския цар Борис II и неговите боляри скоро са изоставени - Йоан I Цимисхи хвърля маската на съюзник и приятел на болярите, пленява и детронира Борис II, с което от византийска гледна точка българската държава престава да съществува. Йоан I Цимисхи умира при неизяснени обстоятелства при завръщането си от поредния поход в Палестина.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.01.11", "title": "Денят 11 януари в световната история"}
{"url": "http://www.focus-news.net/news/2018/01/11/2475814/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в Пловдив ще проведат приемни с граждани, Това съобщиха от пресцентъра на партията.\r\nПриемните ще се проведат по следния график:\r\n- Петър Попов, от 17:30  до 19:00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Гошо Къчков, от 17:30  до 19:00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов, от 17:00  до 18:30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.01.11", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/01/11/2475815/ministar-lilyana-pavlova-za-protestite-i-vota-na-nedoverie-shtom-sa-pretsenili-che-sega-e-momentat-neka.html", "text": "България е демократична държава, всеки има право да изрази мнението си. Това каза министърът за българското председателство на Съвета на ЕС през 2018 г. Лиляна Павлова в предаването „Тази сутрин“ по бТВ. По думите ѝ протестите и криминалните инциденти от последните дни няма да повлияят на имиджа ни пред гостите за председателството. „Нека протестират, ние сме демократична държава, няма какво да крием, всеки има право да изрази мнение, след като е решил, че точно днес е денят\", коментира Павлова. По думите ѝ броят им вече е набъбнал до 11. Тя се пошегува, че това е знак, че „искаме да дадем най-доброто от себе си“.\r\n„Дали няма малко да се припокрият и взаимоизядат? Има го и този вариант. Но щом искат да протестират, нека. Дано Европа успее да разграничи кой протест за какво е. Това е малко като да се оплачеш на арменския поп“, заяви тя. Според нея „е прекалено“ да се протестира в момента за проблеми във вътрешнополитически план, но отново заяви: „Нека протестират. Председателството не е нито на правителството, нито на някой от нас, нито мое лично, то е на всички българи“.\r\nПо думите ѝ тези демонстрации, заедно с криминалните инциденти от последните дни, са вътрешен проблем и те няма да повлияят на имиджа ни пред гостите за европредседателството.\r\nПавлова посочи още, че опитите за дискредитиране на правителството по директен и индиректен начин са факт. „То очевидно е политическа заявка на опозицията. Но дискредитирането на правителството самоцелно носи изключително негативен отзвук върху държавата“, посочи Павлова.\r\nПомолена да коментира убийството на бизнесмена Петър Христов тя посочи, че „прикачването му към председателството, търсенето на дълбока конспирация е контрапродуктивно“. И призова да оставим органите да си свършат работата.\r\nСпокойствието и сигурността на държавата не са под въпрос и не трябва да се насажда притеснение. Нека не всяваме паника, призова Павлова.\r\nСпрях да се изненадвам, използват се всички начини за дискредитиране. Предлагам да фокусираме усилията си в нещо позитивно, каза още тя.\r\nМинистърът изтъкна, че за официалното откриване на българското европредседателство у на идват и председателят на Европейския парламент Антонио Таяни, и председателят на Европейския съвет Доналд Туск, и председателят на Европейската комисия Жан-Клод Юнкер, заедно с еврокомисарите. Това не се случва на всяко откриване и е знак за подкрепа, посочи тя.\r\nПо думите ѝ европредседателството е важно, защото едно е да виждаш как се управлява една сложна машина, друго е, когато поемеш управлението. Това е добра възможност да знаем и познаваме всяка тема и позицията на всяка държава, което е полезно за нас. Второто е начинът, по който ще защитим нашия национален интерес и интереса на другите държави по важните теми, например сигурността, какъв бюджет и каква Европа искаме. От нас зависи да дадем възможност дебатът да се случи, да сме такъв балансьор и посредник, че да сме обединител, да сме тези, които да намерят баланса за решението. Можем да си върнем и самочувствието, не че сме малки и мълчаливи. Първият успех на България вече в факт – поставихме на дневен ред на темата за Западните Балкани, посочи тя.", "date": "2018.01.11", "title": "Министър Лиляна Павлова за протестите и вота на недоверие: Щом са преценили, че сега е моментът - нека"}
{"url": "http://www.focus-news.net/news/2018/01/11/2475816/mkd-makedoniya-vanshnite-ministri-na-makedoniya-i-gartsiya-shte-osbadya-merkite-za-zasilvane-na-doverie.html", "text": "В четвъртък, 11 януари, министрите на външните работи на Македония и Гърция, съответно Никола Димитров и Никос Кодзиас, ще проведат среща, в рамките на която ще обсъдят въпроси от двустранен интерес, както и по-нататъшното изграждане на доверие между двете съседни страни, отбелязва скопското електронно издание МКД.\r\nИнформацията за срещата бе потвърдена както от външнополитическото ведомство в Скопие, така и от това в Атина. Така и обаче не бе разяснено къде точно ще се проведе тя. \r\nВ изказване за местен телевизионен канал македонският вицепремиер по европейските въпроси Буяр Османи заяви, че разговорите между двамата дипломати най-вероятно ще се състои на територията на Гърция, а според медиите избраният град е Солун.Тереза Герова", "date": "2018.01.11", "title": "МКД (Македония): Външните министри на Македония и Гърция ще осбъдя мерките за засилване на доверие"}
{"url": "http://www.focus-news.net/news/2018/01/11/2475817/oblastno-patno-upravlenie-gabrovo-do-30-metra-e-namalena-vidimostta-v-prohoda-shipka-poradi-magla-v-rayona-vali-slab-snyag.html", "text": "До 30 метра е намалена видимостта в прохода Шипка поради мъгла. В района вали слаб сняг. Настилките са мокри, на места - частично заледени и обработени, съобщиха за Радио „Фокус“-Велико Търново от Областно пътно управление (ОПУ)-Габрово. Трафикът е интензивен и служителите на \"Пътна полиция\" и ОПУ съветват водачите да карат внимателно и със съобразена скорост. В останалата част от региона времето е облачно, без валежи.  З\r\nабранено е движението на моторни превозни средства с ширина по – голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 30 август 2018 година включително ще се извършват ремонти в участък от пътя Чехлевци-Велчевци. Движението е в едната лента.\r\nЛуиза ТРАНЧЕВА", "date": "2018.01.11", "title": "Областно пътно управление-Габрово: До 30 метра е намалена видимостта в прохода Шипка поради мъгла, в района вали слаб сняг"}
{"url": "http://www.focus-news.net/news/2018/01/11/2475818/evrokomisar-mariya-gabriel-37-ot-raboteshtite-v-es-nyamat-osnovni-tsifrovi-umeniya.html", "text": "37% от активната работна сила в Европа няма основни цифрови умения при положение, че след 2020 г. над 90% от работните места ще изискват такива. Това каза еврокомисарят по цифрова икономика и общество Мария Габриел в интервю за бТВ. По думите ѝ общо 44% от жителите на ЕС нямат дигитални умения, т.е. около 170 млн. души. Според Габриел обаче „не трябва да налагаме на хората какво да правят” и е нужна по-скоро широкомащабна информационна кампания, защото „95% от киберинцидентите се дължат на човешка грешка”.\r\nПрез февруари ще бъдат издадени първите 1000 ваучера по инициативата „WiFi за теб” – безплатен безжичен интернет на обществени места за 6-8000 общини в цяла Европа. „Разчитам на активността на българските общини (…) Това е начин за привличане на инвестиции”, коментира Мария Габриел.\r\nОсвен това 5-6000 студенти ще имат възможност за до 5-месечен трансграничен стаж в областта на цифровите технологии: „Искаме да привлечем студенти от хуманитарните, социалните науки, тези, които могат да видят чрез новите технологии по-голям шанс за реализация”.\r\nГабриел анонсира, че през следващите коледни празници ще можем да пазаруваме онлайн, без да бъде дискриминирани на база локация – пробив, дошъл след успешни преговори.", "date": "2018.01.11", "title": "Еврокомисар Мария Габриел: 37% от работещите в ЕС нямат основни цифрови умения"}
{"url": "http://www.focus-news.net/news/2018/01/11/2475819/mvr-edin-chovek-e-zaginal-a-29-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 29 са ранени при 24 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани едно тежко и 133 леки пътни инцидента, при които има един пострадал. От началото на годината при пътни произшествия са загинали 11 души и 188 са пострадали.", "date": "2018.01.11", "title": "МВР: Един човек е загинал, а 29 са ранени при катастрофи в страната през изминалото денонощие"}
{"url": "http://www.focus-news.net/news/2018/01/11/2475820/prof-d-r-dimitar-dimitrov-strategiya-za-borba-s-prestapnostta-e-nuzhna-no-samo-podoben-dokument-ne-ni-dava-sigurnost-che-balgariya-shte-se-prebori-s-neya.html", "text": "Стратегия за борба с престъпността е нужна, но само подобен документ не ни дава сигурност, че България ще се пребори с нея. Това коментира в сутрешния блок „Добро утро, България“ на Радио „Фокус“ проф. д-р Димитър Димитров, завеждащ катедра „Национална и регионална сигурност” в УНСС. Той подчерта, че страната ни трябва да развива т.нар. стратегическо мислене и съответно - стратегически документи, подкрепени от планове, действия и ресурси.\r\n„Аз съм скептично настроен за изработването на нов документ за противодействие на престъпността, който ще се разработва дълго време, а след това е възможно и да отпадне от приоритетите. Има достатъчно стратегически документи, които трябва да се обновяват, трябва да се приоритизират. Когато ги няма тези неща и приоритетите се сменят често, или не сме сигурни дали полицията има пари за гориво на патрулните си автомобили, дали системата на 112 не работи, кога ще се разкрие поредно убийство или някой, нападнат на улицата – тогава хората се чувстват несигурни“, коментира проф. Димитър Димитров. Той коментира и полицейските протести. Според него в системата на МВР наред със заплатите стоят и редица други проблеми, които трябва да бъдат решени.", "date": "2018.01.11", "title": "Проф. д-р Димитър Димитров: Стратегия за борба с престъпността е нужна, но само подобен документ не ни дава сигурност, че България ще се пребори с нея"}
{"url": "http://www.focus-news.net/news/2018/01/11/2475821/s-himna-na-republika-balgariya-zapochna-tretata-sesiya-na-44-oto-narodno-sabranie.html", "text": "Започна третата сесия на 44-ото Народно събрание, предаде репортер на Агенция „Фокус“. Сесията бе открита от председателя на парламента Цвета Караянчева. Съгласно правилника за организацията и дейността на Народното събрание тя започна с химна на Република България и този на Европейския съюз. Очаква се всички парламентарно представени сили да излязат с декларации за приоритетите си през новия политически сезон. \r\nДеница КИТАНОВА", "date": "2018.01.11", "title": "С химна на Република България започна третата сесия на 44-ото Народно събрание"}
{"url": "http://www.focus-news.net/news/2018/01/11/2475822/dobrich-patnite-nastilki-v-oblastta-sa-vlazhni-vidimostta-e-dobra.html", "text": "Oграничено e движение на МПС над 10 тона по първокласния път 9 в отсечката Кранево-Варна. Обходният маршрут е през село Оброчище, предаде кореспондентът на Радио „Фокус” – Варна. Няма промяна в организацията на движение на автомобили в област Добрич. Пътните настилки са влажни, видимостта е добра. \r\nВремето в Добрич е облачно и тихо, температурата към 8,30 часа е около 7 градуса. \r\nЖулиета НИКОЛОВА", "date": "2018.01.11", "title": "Добрич: Пътните настилки в областта са влажни, видимостта е добра"}
{"url": "http://www.focus-news.net/news/2018/01/11/2475823/pazardzhik-oblastniyat-upravitel-stefan-mirev-shte-dade-preskonferentsiya-po-aktualni-temi-ot-1030-chasa.html", "text": "Областният управител на Пазарджик Стефан Мирев ще даде пресконференция от 10.30 часа, съобщиха за Радио „Фокус“ – Пазарджик от областната управа. Ще бъде представено изпълнението на Програмата за планово почистване на речните легла с цел предприемане на превантивни мерки за защита на живота и имуществото на населението, опазването на общинска и държавна инфраструктура на територията на област Пазарджик. Ще бъде дадена информация и за упражнявания контрол по законосъобразността на актовете на общинските съвети от областния управител за периода май 2017- декември 2017г. Ще бъдат обсъдени и предложенията на Областна комисия \"Военни паметници\", финансирани от Министерство на отбраната по повод 100 години от Първата световна война.", "date": "2018.01.11", "title": "Пазарджик: Областният управител Стефан Мирев ще даде пресконференция по актуални теми от 10.30 часа"}
{"url": "http://www.focus-news.net/news/2018/01/11/2475824/api-slab-snyag-vali-v-prohoda-na-republikata-patnite-nastilki-se-obrabotvat.html", "text": "Слаб сняг вали в Прохода на Републиката. Пътните настилки в района са мокри, на места - частично заледени, и се обработват и опесъчават периодично. Това съобщиха за Радио „Фокус“ – Велико Търново от Агенция „Пътна инфраструктура“ (АПИ). В останалата част от областта времето е облачно, като само на места има слаби превалявания. Трафикът в сутрешните часове е интензивен по главните и първокласни пътища. Полицейски служители следят за правилното протичане на движението. Патрули има на входовете и изходите на Велико Търново. За изминалото денонощие не са регистрирани тежки инциденти. \r\nНови затворени участъци няма. Остава в сила забраната за товарни автомобили над 12 тона по пътя между село Лозен и Полски Тръмбеш. Причината е намален габарит на пътното платно. Срокът за приключване на ремонтите дейности е 5-ти юли, а обходният маршрут е през Драганово, Янтра и Поликраище.  Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик.\r\nЛуиза ТРАНЧЕВА", "date": "2018.01.11", "title": "АПИ: Слаб сняг вали в Прохода на Републиката, пътните настилки се обработват"}
{"url": "http://www.focus-news.net/news/2018/01/11/2475825/daily-sabah-v-turtsiya-arestuvaha-zapodozryan-za-ubiystvoto-na-ruskiya-poslanik-andrey-karlov.html", "text": "Турските сили за сигурност са арестували заподозрян във връзка с убийството на руския посланик Андрей Карлов през декември 2016 г., съобщава вестник Daily Sabah.\r\nСъгласно разпространената информация, заподозреният е задържан по-рано за членство в гюленистката мрежа (ФЕТО), сочена от Анкара като организатор на неуспешния опит за държавен преврат от лятото на 2016 г. \r\nЗаподозреният, идентифициран с инициалите си В.К.А., е обвинен в съучастие в убийството на руския дипломат, а според властите той има „ключова роля\" в престъплението, което изостри отношенията между Турция и Русия.\r\nУточнява се, че В.К.А  е бил потребител на ByLock, кодирано приложение за съобщения, използвано предимно от гюленистите. Лицето е било освободено от длъжност в публичния сектор след опита за преврат.Тереза Герова", "date": "2018.01.11", "title": "Daily Sabah: В Турция арестуваха заподозрян за убийството на руския посланик Андрей Карлов"}
{"url": "http://www.focus-news.net/news/2018/01/11/2475826/shumen-patnite-nastilki-v-oblastta-sa-mokri.html", "text": "Пътните настилки в Шумен и областта са мокри, предаде репортер на Радио „Фокус“-Шумен. Времето е облачно, без валежи. Върбишки проход е затворен за всички превозни средства. Ришки проход е отворен, без ограничения. Опасност от свличане на скални и земни маси има по пътя Шумен-Карнобат. Забранено остава движението по пътя Радко Димитриево-Друмево за товарни автомобили над 10 тона, обходът е Шумен-Овчарово-Друмево.\r\nИвелина ИВАНОВА", "date": "2018.01.11", "title": "Шумен: Пътните настилки в областта са мокри"}
{"url": "http://www.focus-news.net/news/2018/01/11/2475827/valentin-popov-sfsmvr-sektor-sigurnost-boleduva-tezhko-mozhe-da-bade-izlekuvan-no-tryabva-vreme-i-volya.html", "text": "Сектор „Сигурност“ боледува тежко, може да бъде излекуван, но трябва време и воля. Това каза пред журналисти председателят на СФСМВР Валентин Попов преди срещата с премиера Бойко Борисов в Министерски съвет, предаде репортер на Агенция „Фокус“. Във връзка с нагласите на членовете на СФСМВР, Попов заяви: „Изразяваме ги непрекъснато – Законът за МВР и до голяма степен подзаконовата уредба са крайно несъвършени, изпълнени с противоречия. Нуждаем се от нов закон и увеличение на заплатите“. „Сектор „Сигурност“ боледува, много е далече от кома и смърт. Боледува тежко, може да бъде излекуван, разбира се, но ще трябва време и воля“, заяви Попов.\r\nВъв връзка с тежките престъпления, които станаха от началото на годината и сигурни ли се чувстват хората, той коментира: „Не, хората определено не се чувстват сигурно. Разбираме това. Да, ние знаем, че не даваме на хората това, което очакват от нас или поне не в степента, която очакват. Това е безспорен факт. Секторът боледува“. \r\n„Срещата не е под натиск. Просто ние продължихме с протестите и в един момент премиерът реши, че е време да се намеси. Очакваме да потърсим варианти, така че да приключим нещата по повече или по-малко приемлив за всички страни начини“, допълни Валентин Попов.\r\nОт близо 30 мин. в сградата на Министерския съвет се провежда среща между премиера Бойко Борисов и представляващите интересите на служителите в МВР.\r\nМариела РУСЕВА", "date": "2018.01.11", "title": "Валентин Попов, СФСМВР: Сектор „Сигурност“ боледува тежко, може да бъде излекуван, но трябва време и воля"}
{"url": "http://www.focus-news.net/news/2018/01/11/2475828/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в Кюстендилския регион са проходими при зимни условия. Видимостта е добра, няма валежи. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са сухи. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2018.01.11", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/01/11/2475829/predsedatelyat-na-parlamenta-tsveta-karayancheva-nie-sme-natsionalniyat-otbor-na-balgariya-da-si-dadem-smetka-che-deystviyata-ni-shte-formirat-naglasite-na-evropeyskiya-elit.html", "text": "В деня, в който България официално поема Председателството на Съвета на ЕС нека си дадем сметка, че ние сме националният отбор на България и нашите действия и послания, които излъчваме ще формират нагласите на европейския елит. Това каза председателят на Народното събрание Цвета Караянчева в началото на третата парламентарна сесия, предаде репортер на Агенция „Фокус“. „Нека си пожелаем конструктивизъм, чувство за общност, повече резултати и по-малко проповеди от парламентарната трибуна“, заяви тя. „Да погледнем на европредседателството не като фон за ляв или десен популизъм, а като повод за сближаване, не за противопоставяне. Да загърбим вродения си нихилизъм, агресивно отрицание, солисти търсят в операта - българският парламент е крайно време да се държи като добре сработен оркестър“, посочи Цвета Караянчева. „В първия парламентарен ден от новия политически сезон Ви поздравявам с настъпването на новата 2018 година. Пожелавам Ви здраве, разбирателство, консенсус, доверие и повече продуктивни дебати и сближаване на позициите по ключовите за страната ни въпроси“, коментира председателят на парламента и пожела на депутатите новата 2018 година да бъде доброплодна и благопреуспяваща.\r\nБиляна ИВАНОВА", "date": "2018.01.11", "title": "Председателят на парламента Цвета Караянчева: Ние сме националният отбор на България, да си дадем сметка, че действията ни ще формират нагласите на европейския елит"}
{"url": "http://www.focus-news.net/news/2018/01/11/2475830/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-yanuari.html", "text": "„Софийска вода” временно ще прекъсне водоснабдяването в някои части на столицата на 12 януари 2018 г. (петък), съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на бул. „Сливница“, жк. „Св. Троица“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на ул. „Зографски манастир“ от ул. „Цар Иван Александров“ до бул. „Сливница“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зографски манастир“ ъгъла с бул. „Сливница“.\r\nВъв връзка с изпълнение на инвестиционен проект за реконструкция на уличен водопровод на ул. „Йосиф Соколски“ кв. „Васил Левски“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Баба Тонка“ от ул. „Дряновски манастир“ до бул. „Ботевградско шосе“;\r\n- ул. „Йосиф Соколски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йосиф Соколски“ ъгъла с ул. „Баба Тонка“.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с изграждане на сградно водопроводно отклонение на ул. „Чавдар Мутафов“, кв. „Група Зоопарк“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на:\r\n- ул. „Чавдар Мутафов“ от бул. „Симеоновско шосе“ до ул. „Чавдар Мутафов“ №35;\r\n- бул. „“Симеоновско шосе“ №6А и 6Б.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чавдар Мутафов“ №11 на паркинга на Зоопарка.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.11", "title": "„Софийска вода” временно ще прекъсне водоснабдяването в някои части на столицата на 12 януари"}
{"url": "http://www.focus-news.net/news/2018/01/11/2475831/pss-usloviyata-za-turizam-v-planinite-sa-promenlivi-turistite-da-se-saobrazyavat-s-meteorologichnata-obstanovka.html", "text": "Времето е много динамично, условията за туризъм са променливи. Трябва да се съобразяват хората с настъпващите промени. Това съобщиха за Агенция „Фокус“ от Планинската спасителна служба (ПСС) при БЧК. Тази сутрин температурите продължават да бъдат високи. Никъде няма силни ветрове. По някои от високите части на планините се е образувала мъгла, но предвид настъпващите промени, тези условия ще се променят. Тези, които имат желание днес да ходят в планините трябва да ги наблюдават и да се съобразяват с тях. В зимните курорти лифтовите съоръжения работят по обичайния си режим. Където има сняг, ски пистите са отворени, а където няма – затворени. През изминалото денонощие не е имало инциденти, свързани с ПСС. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.11", "title": "ПСС: Условията за туризъм в планините са променливи, туристите да се съобразяват с метеорологичната обстановка"}
{"url": "http://www.focus-news.net/news/2018/01/11/2475832/bsp-poiska-premierat-boyko-borisov-da-doyde-v-parlamenta-i-opredeli-vstapitelnite-dumi-na-predsedatelya-na-narodnoto-sabranie-tsveta-karayancheva-kato-neumestni.html", "text": "БСП поиска премиерът Бойко Борисов да дойде в парламента и определи встъпителните думи на председателя на Народното събрание Цвета Караянчева като неуместни. Това обяви зам.-председателят на ПГ на „БСП за България“ Драгомир Стойнев по време на обсъждането на седмичната програма за работа на Народното събрание, предаде репортер на Агенция „Фокус“. Стойнев коментира първо встъпителните думи на Цвета Караянчева от парламентарната трибуна, която каза, че в парламента не е място за проповеди. „Потресен съм от това, което казахте, че едва ли не тук не трябва да правим проповеди, ние тук сме народни представители и защитаваме българските национални интереси. Вашите встъпителни думи бяха неуместни. Ние не сме виновни, че има 9 протеста“, каза Стойнев. По думите му всички граждански недоволства са свързани с разпада на институциите, на държавността и това касае част от националната ни сигурност. „Министър-председателят е отговорен за националната сигурност, затова нашата парламентарна група го кани тук спокойно, смирено да дойде и да обясни каква е ситуацията в страната“, заяви Драгомир Стойнев.  Той поиска още премиерът да обясни конкретните стъпки за защита на сигурността, защото хората са уплашени. \r\nДеница КИТАНОВА", "date": "2018.01.11", "title": "БСП поиска премиерът Бойко Борисов да дойде в парламента и определи встъпителните думи на председателя на Народното събрание Цвета Караянчева като неуместни"}
{"url": "http://www.focus-news.net/news/2018/01/11/2475833/sotsiologat-kancho-stoychev-antikoruptsionniyat-zakon-e-akt-na-bezobrazie.html", "text": "Като безобразие определи новото законодателство за борба с корупцията социологът Кънчо Стойчев, след като вчера президентското вето над закона беше преодоляно в парламентарната правна комисия. В сутрешния блок „Добро утро, България“ на Радио „Фокус“ Кънчо Стойчев коментира, че проблемът на страната ни е не самата корупция, а това, че не се борим с нея.\r\n„Акт на безобразие ще нарека директно новия Закон за борба с корупцията, който спокойно може да наречем „Закон за неборба с корупцията“. Факт е, че в България няма висш политик, осъден за корупция, и ние сме единствената страна в света. Ние не сме на първо място по корумпираност, това е спекулация и недоброжелателност. Наскоро завърших глобално изследване, отново по въпросите с корупцията, в над 60 страни в света, то показва, че България изобщо не е на дъното, но по един показател се намираме там и това е, че не се борим с корупцията“, коментира още Кънчо Стойчев. Той допълни, че у нас има достатъчно закони, с които да се бори корупцията стига, обаче, те да се прилагат ефективно.", "date": "2018.01.11", "title": "Социологът Кънчо Стойчев: Антикорупционният закон е акт на безобразие"}
{"url": "http://www.focus-news.net/news/2018/01/11/2475834/danail-kirilov-gerb-vazrazyavame-sreshtu-iskaneto-za-izslushvane-na-premiera-boyko-borisov-dnes-pri-polozhenie-che-vav-vatreshna-komisiya-shte-badat-rakovodstvoto-na-mvr-i-glavniya-prokuror.html", "text": "Възражението ми касае необходимостта от изслушване на премиера Бойко Борисов в парламента точно в днешния ден при положение, че Комисията по вътрешен ред и сигурност е насрочила изслушване на политическото ръководство на Министерство на вътрешните работи, включително и с участие на главния прокурор и прокурора на СГП. Това каза председателят на правна комисия и депутат от ГЕРБ Данаил Кирилов в отговор на искането на БСП за изслушване на премиера Бойко Борисов в парламента, предаде репортер на Агенция „Фокус“. „Компетентните комисии ще съберат съотносимите факти и обстоятелства и при необходимост от продължаващ дебат предполагам, че тогава би възникнало основание за изслушване“, заяви той. „На всички ни е известно, че се състоя заседание на КСНС, където цялата публика разбра за дебатите и изнесените доклади, за позициите на парламентарно представените партии“, посочи депутатът.\r\nБиляна ИВАНОВА", "date": "2018.01.11", "title": "Данаил Кирилов, ГЕРБ: Възразяваме срещу искането за изслушване на премиера Бойко Борисов днес при положение, че във вътрешна комисия ще бъдат ръководството на МВР и главния прокурор"}
{"url": "http://www.focus-news.net/news/2018/01/11/2475835/montana-mokra-e-patnata-nastilka-v-prohoda-petrohan-opesacheni-sa-zaledenite-uchastatsi.html", "text": "Мокра е пътната настилка в прохода Петрохан, опесъчени са заледените участъци, каза за Радио „Фокус“ – Видин дежурният служител на Областно пътно управление – Монтана. Той посочи, че времето е ясно и видимостта е добра, няма снеговалеж на прохода.  Трафикът на прохода е с нормална интензивност. \r\nОстава забраната за преминаване през Петрохан на тежкотоварни автомобили с над 12 тона до 31 март, обходният маршрут е през град Своге.\r\nАнна ЛОЗАНОВА", "date": "2018.01.11", "title": "Монтана:  Мокра е пътната настилка в прохода Петрохан, опесъчени са заледените участъци"}
{"url": "http://www.focus-news.net/news/2018/01/11/2475836/parlamentat-othvarli-predlozhenieto-na-bsp-za-izslushvane-na-premiera-boyko-borisov-po-temata-za-sigurnostta-na-grazhdanite.html", "text": "Парламентът отхвърли предложението на БСП за изслушване на премиера Бойко Борисов за сигурността на гражданите, предаде репортер на Агенция „Фокус“. „За“ него гласуваха 100 народни представители, „против“ – 69 и „въздържали се“ – 38, с което то бе отхвърлено. \r\nДеница КИТАНОВА", "date": "2018.01.11", "title": "Парламентът отхвърли предложението на БСП за изслушване на премиера Бойко Борисов по темата за сигурността на гражданите"}
{"url": "http://www.focus-news.net/news/2018/01/11/2475837/aleksandar-vuchich-nyama-da-ima-predsrochni-parlamentarni-izbori-v-sarbiya.html", "text": "В късните часове на сряда държавният глава на Сърбия Александър Вучич обяви, че в страната няма да бъдат провеждани предсрочни парламентарни избори – предложение, което се обмисляше от управляващата партия в предходните месеци, предава информационната агенция Tanjug.\r\nСъответното изявление бе направено след среща на ръководството на Сръбската прогресивна партия, председател на която е Вучич. Сръбският президент изказа благодарност на Президиума на СПП за решението, което бе взето почти единодушно, само с два гласа против.Тереза Герова", "date": "2018.01.11", "title": "Александър Вучич: Няма да има предсрочни парламентарни избори в Сърбия"}
{"url": "http://www.focus-news.net/news/2018/01/11/2475838/pregled-na-osnovnite-temi-vav-velikotarnovskiya-pechat.html", "text": "„Общинските болници излизат на протест“, е заглавие от първа страница на областния всекидневник „Янтра Днес”.  Лекари и медицински сестри от общинските болници в Горна Оряховица, Павликени и Свищов излизат на символичен протест от 12.00 до 13.00 часа пред лечебните заведения за 15 януари 2018 година. \r\nТрима изгоряха при пожар“ е друго заглавие от днешното издание. Трима души изгоряха при пожар на двуетажна къща в стражишкото село Камен. В огнения ад са загинали 76-годишния В.М., който е и стопанин на къщата, 74-годишната му съпруга и 54-годишната им дъщеря. \r\n„Заловиха бракониери на язовир „Йовковци“ , пише още вестникът. Служители на Изпълнителната агенция по рибарство и аквакултури-Велико Търново с участието на РПУ-Елена и представители на Централна рибно опазваща организация – Йовковци проведоха на 8 януари акция по сигнал за заложени бракониерски мрежи във водите на язовир „Йовковци“. \r\n„Задържаха извършител на кражби от автомобили“  е новина от криминалната хроника. На страниците на вестника ще откриете и статия, която поставя началото на кампания, посветена на 140-годишнината от Освобождението на България. В нея за акта разказва проф. Петко Петков от ВТУ. \r\n„Известен земеделец изгоря в пожар в дома си в Камен със семейството си“ ,е заглавие от другия областен ежедневник - „Борба“. Възрастна двойка и дъщеря им са загинали в пожар в къщата си в стражишкото село Камен. Сигнал на тел. 112 е бил подаден вчера сутринта около 5,45 часа. \r\n„Двама от охраната на „Йовковци“ се оказаха топбракониери, спипаха ги с 23000 м мрежи и 250 кг трофейни шарани и бели риби“, е друга тема от вестника. Над 2300 метра бракониерски мрежи бяха извадени само за няколко часа от язовир „Йовковци“, научи „Борба“. Заловени са и двама от топбракониерите в региона. \r\n„Професор от Тверския университет отличен с почетния знак на ректора на ВТУ“, е друг акцент от всекидневника. Изпълняващата длъжността ректор на Тверския държавен университет проф. доктор на филологическите науки Людмила Скаковска получи почетния знак на ректора на Великотърновския университет проф. Христо Бонджолов. \r\n„Мащабни проекти за 23.8 млн. лв. преобразяват Велико Търново“, пише още ежедневникът.", "date": "2018.01.11", "title": "Преглед на основните теми във великотърновския печат"}
{"url": "http://www.focus-news.net/news/2018/01/11/2475839/vidin-natovaren-e-trafikat-po-glaven-pat-e-79-v-oblastta-v-posoka-granichen-punkt-dunav-most-2.html", "text": "Натоварен е трафикът по главен път Е-79 в област Видин в посока граничен пункт „Дунав мост 2“, каза за Радио „Фокус“ – Видин дежурният служител в Областно пътно управление-Видин. Той посочи, че се движат  предимно тежкотоварни автомобили, най-натоварен е трафикът в участъка Дунавци-Видин. Пътните настилки са мокри и хлъзгави.   \r\nДвижението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Във Видин трафикът е натоварен в централната градска част, по булевард „Панония“ и на входно изходните артерии на града.\r\nАнна ЛОЗАНОВА", "date": "2018.01.11", "title": "Видин: Натоварен  е трафикът по главен път Е-79 в областта в посока граничен пункт „Дунав мост 2“"}
{"url": "http://www.focus-news.net/news/2018/01/11/2475840/radoslava-chekanska-polozhi-kletva-kato-naroden-predstavitel-ot-pg-na-gerb.html", "text": "Радослава Чеканска положи клетва като народен представител от ПГ на ГЕРБ, предаде репортер на Агенция „Фокус“. Тя зае мястото на Ивайло Константинов, който депозира оставката си на 19 декември. Ивайло Константинов беше втори в листата на ГЕРБ в Кюстендилския избирателен район след Кирил Калфин. Следващ в листата е областният управител на Кюстендил Виктор Янев, който отказа да стане депутат. Така мястото на Константинов зае Радослава Чеканска, която беше зам.-областен управител на Кюстендил.\r\nБиляна ИВАНОВА", "date": "2018.01.11", "title": "Радослава Чеканска положи клетва като народен представител от ПГ на ГЕРБ"}
{"url": "http://www.focus-news.net/news/2018/01/11/2475841/smolyan-mokri-i-zaledeni-na-mesta-no-opesacheni-sa-patishtata-v-oblastta.html", "text": "Проходими при зимни условия са пътищата в област Смолян. Пътните настилки са мокри, като по усойните участъци в планинските райони има заледени участъци, които са опесъчени, съобщиха за Радио „Фокус“ – Смолян от Областно пътно управление – Смолян. Времето е облачно, има лека мъгла. Остава повишена опасността от падащи камъни по всички републикански направления. През нощта не са получавани сигнали за инциденти по пътищата в региона.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян улиците са предимно сухи. Автомобилният трафик в сутрешните часове е по-интензивен по централния бул. „България“ и прилежащите към него улици и кръстовища.\r\nНели ГЕРГЬОВСКА", "date": "2018.01.11", "title": "Смолян: Мокри и заледени на места, но опесъчени са пътищата в областта"}
{"url": "http://www.focus-news.net/news/2018/01/11/2475842/vidin-nivoto-na-reka-dunav-se-e-povishilo-pri-novo-selo-s-13-sm.html", "text": "Нивото на Дунав се е повишило с 13 см при Ново село, в началото на българския участък на реката, за последното денонощие и водният стоеж там е 441 см, съобщиха от  местната Хидрометеорологична станция. Нивото на реката при Видин е 491 см,  повишението за последното денонощие е също с 13 см. Край Лом нивото е 510 см. Регистрирано е повишение  от 1 см. Нивото на Дунав край Оряхово е 386 см. понижението за последното денонощие е от 10 см. \r\nТемпературата на водата край Ново село е 4,6 градуса, а при Оряхово - 5,8 градуса.", "date": "2018.01.11", "title": "Видин: Нивото на река Дунав се е повишило при Ново село с 13 см"}
{"url": "http://www.focus-news.net/news/2018/01/11/2475844/tsvetan-tsvetanov-gerb-nyamame-pravo-da-propilyavame-shansa-si-da-bade-chut-glasat-na-balgariya-tryabva-da-rabotim-otgovorno-i-da-se-vodim-ot-natsionalniya-interes.html", "text": "Да си дадем ясна сметка, че нямаме право да пропиляваме шанса си да бъде чут гласът на България. Трябва да работим отговорно, да работим ползотворно и да се водим единствено от националния интерес на страната. Това каза председателят на ПГ на ГЕРБ Цветан Цветанов в декларация от името на групата, предаде репортер на Агенция „Фокус“. „Нека да работим всеотдайно за националните интереси на България и за постигане на добри и бързи резултати. Вярвам, че новата година ще е много динамична и ползотворна за работата на българския парламент“, заяви той. „11 години след приемането ни в ЕС предстои да покажем политическа култура и лоялност към европейските ценности. Следващите 6 месеца България е председател на Съвета на ЕС и добрите европейски новини и политически послания към цяла Европа ще тръгват от София“, посочи Цветан Цветанов. „Това прави работата ни като народни представители несъизмеримо по-отговорна, защото знаем, че народът на България не иска да бъдем фон в хор на европейските гласове. Желаем гласът ни да се чува все по-силно и все повече хора да се вслушват в него“, изтъкна той. „Партизанските политически страсти няма как да допринесат за постигане на националните ни цели по време на Председателството“, коментира Цветан Цветанов. „Основните събития на парламентарното измерение на Председателството са 6, като за 3 от тях се очаква в страната ни да дойдат близо 300 делегати и гости”, уточни председателят на ПГ на ГЕРБ. Той поясни, че през новия политически сезон ГЕРБ ще предприеме законодателни инициативи за укрепване на обществения ред и сигурността, в сферата на образованието и труда, здравеопазването и нов достъпен модел за здравни грижи. \r\nБиляна ИВАНОВА", "date": "2018.01.11", "title": "Цветан Цветанов, ГЕРБ: Нямаме право да пропиляваме шанса си да бъде чут гласът на България, трябва да работим отговорно и да се водим от националния интерес"}
{"url": "http://www.focus-news.net/news/2018/01/11/2475845/veliko-tarnovo-s-19-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "С 19 см се е понижило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката там е 410 см. \r\nТемпературата на водата e 4.6 градуса. Облачно ще се задържи времето над българския участък на Дунав през целия ден. Валежи от дъжд се очакват в следобедните часове. Ще духа слаб-до умерен вятър от изток. Максималните температури ще бъдат между 3° и 7°.", "date": "2018.01.11", "title": "Велико Търново: С 19 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2018/01/11/2475846/sofiya-163-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "163 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на центъра Пепи Джуренов. По думите му капацитетът на центъра е 170 легла, но има възможност да се приемат повече хора, тъй като разполагат с походни легла. Джуренов уточни, че нощта е протекла нормално с изключение на това, че един човек е пристигнал в нетрезво състояние и се е наложило да бъде транспортиран с линейка до болнично заведение.\r\nЛюба АЛЕКСИЕВА", "date": "2018.01.11", "title": "София: 163 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/01/11/2475847/sotsiologat-kancho-stoychev-preeksponiraneto-na-balgarskoto-evropredsedatelstvo-shte-dovede-do-seriozni-razocharovaniya.html", "text": "Преекспонирането на българското европредседателство ще доведе до сериозни разочарования. Това каза в сутрешния блок „Добро утро, България“ на Радио „Фокус“ социологът Кънчо Стойчев. По думите му твърдението, че страната ни председателства Европа е далеч от истината, тъй като ротациононното поемане на тази задача дава на България само техническа функция. „Истината е следната - има Съвет на министрите в Европа, чисто ритуално този съвет, ротационно за шест месеца се председателства от дадена страна. Не искам да подценя ролята на председателя на едно събрание. Това е една техническа функция и да се създават очаквания за някакви постижения на България в изпълнението на тази функция е много подвеждащо и би могло да се превърне в бумеранг и разочарование. Да, ние трябва да се справим с тази техническа задача и смея да твърдя, че ще се справим, но нищо повече от това не следва“, обясни той. Кънчо Стойчев коментира още, че това, което ще последва от председателството е, че България ще попадне под светлините, насочвайки вниманието на Европа към нас. Така обаче изпъкват убийства и корупционни проблеми, с които държавата ни е неспособна да се справи, добави социологът.", "date": "2018.01.11", "title": "Социологът Кънчо Стойчев: Преекспонирането на българското европредседателство ще доведе до сериозни разочарования"}
{"url": "http://www.focus-news.net/news/2018/01/11/2475848/tsvetan-tsvetanov-gerb-zadachata-za-spravyane-s-koruptsiyata-nyama-alternativa-gotovi-sme-da-debatirame-po-spornite-vaprosi-v-antikoruptsionniya-zakon.html", "text": "За нас задачата за справяне с корупцията няма алтернатива поради което сме готови да дебатираме по спорните въпроси в Закона за противодействие на корупцията и за отнемане на незаконно придобито имущество. Това каза председателят на ПГ на ГЕРБ Цветан Цветанов в декларация от името на групата, предаде репортер на Агенция „Фокус“. „Всяко протакане на антикорупционното законодателство, обаче, по същество работи в полза на корупцията и отлага във времето ефективната съдебна реформа. И тук започва да става за пореден път ясно кои са проводниците на стратегии за отлагане на антикорупционното законодателство“, заяви той. „Политическите ни действия спрямо конкретни случаи на корупция винаги са били прозрачни и най-вече решителни и бързи. Именно ГЕРБ е партията, реагирала най-бързо и решително на случаите на корупция“, изтъкна Цветан Цветанов. „Българското общество трябва да е наясно, че за корупцията няма предпочитана партийна окраска. Хората у нас обаче помнят откъде тръгнаха корупционните практики и кои бяха техните лица. Сега същите хора превръщат темата за корупцията в политически инструмент, с който се надяват да постигнат целите си за смяна на властта“, посочи председателят на ПГ на ГЕРБ. Цветан Цветанов обясни, че приоритетите на ГЕРБ за следващите шест месеца се свеждат до законодателни инициативи за укрепване на обществения ред и сигурността, в сферата на образованието и пазара на труда, в сферата на здравеопазването и въвеждането на нов достъпен модел на здравни грижи.\r\nБиляна ИВАНОВА", "date": "2018.01.11", "title": "Цветан Цветанов, ГЕРБ: Задачата за справяне с корупцията няма алтернатива, готови сме да дебатираме по спорните въпроси в Антикорупционния закон"}
{"url": "http://www.focus-news.net/news/2018/01/11/2475849/v-shtaba-na-voennomorskite-sili-na-12-yanuari-shte-se-provede-tarzhestvo-po-sluchay-119-ata-godishnina-ot-sazdavaneto-mu.html", "text": "На 12 януари 2018 г., от 11:00 часа, в Щаба на Военноморските сили (ВМС) във Варна ще се проведе тържество по случай 119-ата годишнина от създаването му. Това съобщиха от пресцентъра на ВМС.", "date": "2018.01.11", "title": "В Щаба на Военноморските сили на 12 януари ще се проведе тържество по случай 119-ата годишнина от създаването му"}
{"url": "http://www.focus-news.net/news/2018/01/11/2475850/deutsche-welle-germanskata-politsiya-sprya-kolona-ot-bronetehnika-amerikansko-proizvodstvo-zaradi-konstatirani-narusheniya.html", "text": "Полицията във федералната германска провинция Саксония спря за проверка колона от бронетехника, превозваща гаубици по поръчка на армията на САЩ, предава Deutsche Welle, като се позовава на съобщение от правоохранителните органи, публикувано в социалната мрежа „Фейсбук“. \r\nИнцидентът се е случил на магистрала А4 в зоната Оберлаузитц-Норд. Уточнява се, от Полша за Германия са транспортирани шест самоходни гаубици М109, но в хода на проверката полицията е констатирала редица нарушения и не е позволила на колоната да продължи към крайната си дестинация. Полската транспортна компания и шофьорите са били санкционирани, става ясно още от разпространеното съобщение. По данни на полицията водачите не са разполагали с необходимите документи и разрешения за транспортирането на специфичния товар. .Тереза Герова", "date": "2018.01.11", "title": "Deutsche Welle: Германската полиция спря колона от бронетехника американско производство заради констатирани нарушения"}
{"url": "http://www.focus-news.net/news/2018/01/11/2475851/zhelyo-boychev-bsp-za-balgariya-gerb-sa-feodalizirali-tseli-regioni-v-stranata.html", "text": "Мотивите по вота на недоверие ще бъдат внесени на 17 януари, както обявихме. В момента се работи по тях.  Темата корупция обаче, е огромна. Действията на третото правителство на Борисов дава изключително основание за такъв вот. Подхождаме сериозно към темата, синтезирането и обобщаването на мотивите. Това каза зам.-председателят на ПГ на \"БСП за България\" Жельо Бойчев пред БНТ, съобщиха от пресцентъра на НС на БСП. Бойчев подчерта, че сме свидетели на неправомерно концентриране на финансовия ресурс в страната. Бойчев  припомни, че правителството на Борисов, за почти десет месеца управление, е провело процедури за около 10 млрд. лв. в условия, ограничаващи конкуренцията. „Свидетели сме на концентриране на финансов ресурс в много ограничен брой компании. В цели сектори е така”, каза още народният представител. Той заяви, че тази концентрация на някои места преминава във феодализация. „Така е в Хасково, Добрич, Велико Търново”, добави още Бойчев. „Няма как да пропуснем здравеопазването, разходването на средствата там, въпросите, свързани с контрабандата и ощетяването на бюджета.  Ситуацията в страната е ужасяваща и трябва да се вземат мерки, за да бъде преборена корупцията”, категоричен бе Жельо Бойчев. \r\nСоциалистът заяви, че електронните услуги са една от предпоставките за намаляване на корупцията, защото се ограничава възможността за пряк контакт между гражданите и този, който осигурява услугата. „Спирането на изтичането на средствата в здравеопазването също минава през електронните услуги”, каза още той. Бойчев припомни, че БСП е поискала дебат и разискване в парламента за електронното управление. „За него са дадени 200 млн. лв., но няма никакъв резултат”, категоричен бе той .\r\nНародният представител каза още, че ако ветото на президента бъде отхвърлено, ще бъде интересно да се види, с кои други гласове, освен на ГЕРБ и патриотите, ще бъде направено това, за да се направят изводът - крепи ли се правителството на зависимости и интереси.  „Отново сме свидетели на сделка около властта. Затова антикорупционният закон е много важен за управляващите, за да могат те да контролират, включително и народни представители, които подкрепят правителството на Борисов”, добави социалистът.", "date": "2018.01.11", "title": "Жельо Бойчев, \"БСП за България\": ГЕРБ са феодализирали цели региони в страната"}
{"url": "http://www.focus-news.net/news/2018/01/11/2475852/pregled-na-osnovnite-temi-v-shumenskiya-pechat.html", "text": "“Обжалване спъва поръчката за чистенето на селата“, е водещото заглавие във вестник „Шуменска заря“. Жалба срещу откриването на обществена поръчка за организирано събиране и сметоизвозване на твърди битови отпадъци на територията на селата е постъпила в община Шумен. На сайта на администрацията е публикувано съобщение, че жалбата е постъпила на 3 януари, а от 4 януари се спира процедурата до окончателно решаване на спора. Обществената поръчка беше обявена в портала на Агенцията за обществени поръчки на 5 декември. \r\n„Шуменски информатици заминават за Казахстан“, съобщава ежедневникът. На 12 и 13 януари, в  в Международната олимпиада по информатика – съобщи ръководителят на школа „А и Б“ д-р Бисерка Йовчева. Тази година в в Международната олимпиада по информатика в Казахстан са заявили участие представители на двадесет страни „В „Дарявай, докато четеш“ се включиха 863 ученици“, пише изданието. В проекта на „Инер Уил клуб – Шумен – „Дарявай, докато четеш“ до момента са се включили 863 ученици от цяла България, разпределените им кредити са 7210. Реализирани две благотворителни каузи, скоро предстои реализирането на следващата кауза, като в момента активни са четири, съобщи председателят на шуменския клуб Юлиана Ефремова. \r\n„Нови нюанси в сюжетите на телефонните измамници“, информира всекидневникът. 70-годишен шуменец бил измамен с 1000 лева след телефонно обаждане и обещание за доживотна месечна парична награда към пенсията.", "date": "2018.01.11", "title": "Преглед на основните теми в шуменския печат"}
{"url": "http://www.focus-news.net/news/2018/01/11/2475853/afp-izrael-razreshi-izgrazhdaneto-na-oshte-nad-1100-zhilishta-na-zapadniya-bryag.html", "text": "Израелските власти са одобрили изграждането на повече от 1100 нови жилища на Западния бряг, съобщиха от неправителствената организация Peace Now в четвъртък, последният от множество подобни ходове през последните месеци, отбелязва AFP.\r\nРазрешеният са издадени в сряда от комисия на Министерството на отбраната, упълномощена за изграждането на еврейските селища. Около 352 от жилищата са получили окончателно одобрение, а останалите са на по-ранен етап от процеса, обясниха от неправителствената организация.Тереза Герова", "date": "2018.01.11", "title": "AFP: Израел разреши изграждането на още над 1100 жилища на Западния бряг"}
{"url": "http://www.focus-news.net/news/2018/01/11/2475854/dragomir-stoynev-bsp-za-balgariya-razpadat-v-tsyalata-sistema-e-ogromen-i-vot-na-nedoverie-za-koruptsiya-e-izklyuchitelno-vazhen.html", "text": "Днес е ден с 9 протеста и не бива проблемите на гражданите да се замитат заради старта на европредседателството. Имаме фасада на държавност и институции, които не могат да свършат своята работа, защото хората, които работят там, са некадърни, назначени без конкурс. Те работят против интересите на страната. Това каза зам.-председателят на ПГ на „БСП за България” Драгомир Стойнев пред БТВ, съобщиха от пресцентъра на НС на БСП. Той добави, че се готвят протести в здравеопазването, а образованието е сринато, държавата не може да осигури сигурността на своите граждани. „Разпадът в цялата система е огромен и вот на недоверие по темата корупция е изключително важен. Хората се сблъскват с корупцията още от раждането си”, подчерта Драгомир Стойнев. Той заяви още, че вотът на недоверие цели да покаже на българските граждани, че има алтернатива на това управление, която да реши тези проблеми. Ако в България има икономически растеж, как той достига до обикновените хора, които стават все по-бедни”, попита народният представител.", "date": "2018.01.11", "title": "Драгомир Стойнев, „БСП за България”: Разпадът в цялата система е огромен и вот на недоверие за корупция е изключително важен"}
{"url": "http://www.focus-news.net/news/2018/01/11/2475855/korneliya-ninova-bsp-predsedatelstvoto-e-shans-da-izchistim-obraza-na-balgariya-bsp-shte-bade-konstruktivna-no-ne-mislete-che-shte-malchim.html", "text": "Председателството е шанс да изчистим образа на България – БСП ще бъде конструктивна, но не мислете, че ще мълчим. Това каза лидерът на БСП Корнелия Нинова в декларация за приоритетите на групата през новия политически сезон, предаде репортер на Агенция „Фокус“. „На 17 януари ще внесем вот на недоверие за корупция. Някои казват - защо го правим на прага на председателството. Правителството няма да падне“, коментира Нинова. Тя обясни, че от БСП го правят, защото правителството създава условия 10 млрд. лв. да се крадат годишно. „Защото според „Евробарометър“ 83% от българите сочат корупцията като основен проблем на държавата. Според българските фирми и българските работодатели - 88% от тях казват, че обществените поръчки се оценяват субективно. Ние няма да мълчим пред това. Казвате 6 месеца да мълчим. Не! Това не са наши думи, а общи оценки на народа и на партньорите. Председателството е шанс да изчистим образа на България“, каза лидерът на БСП. Корнелия Нинова посочи, че председателството е шанс правителството на Бойко Борисов да не си затваря очите пред проблемите и да не казва, че БСП е лошата, а когато европейските партньори определят България като корумпирана кабинетът да твърди, че и там се краде. „Нека това председателство бъде не само оценено като добро домакинство, а България да постигне две цели“, каза Нинова. Тя посочи, целите са накрая европейските партньорите и народът да кажат, че за тези 6 месеца корупцията е намаляла и поне малко стандартът на живот в страната се е доближил до този на европейските граждани. „Това за нас би била успешна политика на председателството. Ние ще работим за това. Ще бъдем конструктивни, но не мислете, че ще мълчим, когато правите грешки и вместо постигането на тези цели водите България назад“, подчерта Нинова.\r\nДеница КИТАНОВА", "date": "2018.01.11", "title": "Корнелия Нинова, БСП: Председателството е шанс да изчистим образа на България – БСП ще бъде конструктивна, но не мислете, че ще мълчим"}
{"url": "http://www.focus-news.net/news/2018/01/11/2475856/montana-riosv-e-registrirala-previshenie-na-normite-za-fini-prahovi-chastitsi-v-oblastniya-grad-v-88-dni-ot-2017-godina.html", "text": "РИОСВ – Монтана е регистрирала в областния град превишение на допустимите норми за фини прахови частици (ФПЧ) в 88 дни от 2017 година, съобщиха за Радио „Фокус“ от РИОСВ. Само за декември 2017 година въздухът в Монтана е бил с наднормено съдържание на фини прахови частици в 14 от дните. По данни на РИОСВ в три от дните концентрацията на ФПЧ е била над два пъти по-висока от нормата, която е 50 мгр/куб. м. На 12 декември е отчетено близо четирикратно превишение - 196,9 мгр/куб. м. Средномесечната концентрация на фините прахови частици през годината във въздуха в Монтана е 62,92 мгр/куб. м.", "date": "2018.01.11", "title": "Монтана: РИОСВ е регистрирала превишение на нормите за фини прахови частици  в областния град в  88 дни от 2017 година"}
{"url": "http://www.focus-news.net/news/2018/01/11/2475857/blagoevgrad-startira-danachnata-kampaniya-v-obshtinata.html", "text": "Данъчната кампания в община Благоевград стартира официално днес. Жителите на областния център на Пиринско са сред първите, които могат да се възползват от възможността да изплатят пълния размер на задълженията до 30 април и да получат 5 % отстъпка. Това съобщиха от пресцентъра ма Община Благоевград. След тази дата, те ще могат да платят на две равни вноски  до 30 юни и до 31 октомври. До края на месец февруари всички задължени лица ще получат уведомителни писма за размера на своите задължения и сроковете за плащане.\r\nМестните данъци и такси могат да бъдат платени на касите, намиращи се на партера на Община Благоевград. Те са с непрекъснато работно време в часовете от 07:30 до 18:30 часа. Плащането може да се направи, както по банков път, така и чрез ПОС терминал.\r\nПатентният данък може да бъде внесен на четири равни вноски- за първото тримесечие - до 31 януари, за второто - до 30 април, за третото- до 31 юли и за четвъртото тримесечие до 31 октомври.\r\nОбщина Благоевград предлага и услуга за плащане на местни данъци и такси чрез виртуален ПОС терминал за картови разплащания. Целта е собствениците на движимо и недвижимо имущество на територията на общината да бъдат улеснени и да имат възможност да погасят своите задължения дистанционно.  Платформата е  изцяло общинска и работи без посредници.\r\nСистемата е опростена и е изключително лесна за ползване. Данъчно задължените лица могат да направят справка и да пристъпят към плащане на сайта www.blgmun.com, в раздел „Електронни услуги“, „Справки и плащане на задължения плащане на задължения за местни данъци и такси“, влизайки в меню \"Потребител\". Следва да бъде въведено ЕГН/ЕИК на физическо/юридическо лице, както и входящ номер и дата на документ, подаден  в Дирекция \"Местни данъци и такси\".\r\nслугата е напълно безплатна за данъчно задължените лица. \r\nПредоставяните възможности за ползването на административни услуги в по-широк спектър е сред приоритетите в управлението на кмета на Благоевград д-р Атанас Камбитов.", "date": "2018.01.11", "title": "Благоевград: Стартира данъчната кампания в общината"}
{"url": "http://www.focus-news.net/news/2018/01/11/2475858/the-local-blizo-polovinata-grazhdani-na-shvetsiya-sa-uvereni-che-rasizmat-shte-obhvashta-vse-po-golyama-chast-ot-obshtestvoto-pokazva-prouchvane.html", "text": "Почти половината от гражданите на Швеция са уверени, че през предстоящата година расизмът ще обхваща все по-голяма част от обществото, пише вестник The Local в местната си редакция. \r\nРезултатите са от проучване на Novus, поръчано от форума The Living History Forum, и за него са интервюирани 1111 души в Швеция в периода между ноември и декември 2017 г.\r\nНа въпроса: „Ставали ли сте свидетел на нещо, което бихте нарекли расизъм в Швеция през последната година?\", 47% отговарят с „да\", а 44% изразяват увереност, че расизмът в шведското общество ще нарасне малко или много през следващата година.\r\nРешението? Почти седем от общо 10 респонденти са уверени, че е необходимо да има повече дискусии за расизма в шведското общество. Почти също толкова шведи са на мнение, че разпространяването на повече информация за расизма като цяло би улеснило осъждането му. \r\n\"Има много групи в обществото, които не знаят как да се справят с расизма. Получаваме указания за това през цялото време\", каза кураторът на Форума на живата история Ингрид Ломфорс пред информационната агенция TT.\r\n„Тези данни наистина са обезкуражаващи и сериозни, и показват колко изключително важен е този въпрос за мнозина\", коментира Ингрид Ломфорс от The Living History Forum, като разкри, че публичният орган ще стартира проект, насочен към предизвикване на по-широка обществена дискусия на проблема.\r\n„Нуждаем се от разговор в обществото, основан на научни изследвания и знания“, обобщи Ломфорс.Тереза Герова", "date": "2018.01.11", "title": "The Local: Близо половината граждани на Швеция са уверени, че расизмът ще обхваща все по-голяма част от обществото, показва проучване"}
{"url": "http://www.focus-news.net/news/2018/01/11/2475859/korneliya-ninova-bsp-saniran-blok-teche-a-ogradata-na-granitsata-padna-v-nachaloto-na-2018-g-dali-pak-ne-stava-duma-za-koruptsiya-v-stroitelstvoto-i-v-saniraneto.html", "text": "Саниран блок тече, а оградата на границата падна в началото на 2018 г. - дали пък не става дума за корупция в строителството и в санирането. Това каза лидерът на БСП Корнелия Нинова в декларация за приоритетите на групата през новия политически сезон, предаде репортер на Агенция „Фокус“. „Нека 2018 да е мирна, здрава и по-добра и за Европа, и за народа ни. Дано ние имаме своя принос и своя дял това да се случи, особено при шанса, който има България да бъдем председатели на Съвета на ЕС. Винаги в първия ден на новата сесия определяме и очертаваме най-важните въпроси, които трябва да решим. Често те са най-важни от наша гледна точка. Понякога се случвало да се разминават с важните теми на  хората, извън тази зала“, каза Нинова. Тя поясни, че реалността за първите 10 дни от началото на 2018 г. има 10 големи проблема и един шанс, възможност за България – председателството. „Народът ни продължава да изчезва, 2017 г. бележи печален рекорд след 1945 г. Едва 57 хил. бебета са се родили, със 7809 по-малко от предишната година. Никакви фанфари, никакво дюдюкане, или хвалби за висок стандарт, не могат да отменят този факт“, каза Нинова. Тя обърна внимание и на проблема в здравеопазването и отчете, че 40 общински болници излизат на протест. Нинова коментира, че учители и ученици от професионалните гимназии са разбрали на гърба си що е то образователна реформа. „Изведнъж медиите констатираха, че учениците изучават Възраждане, без да са учили предишния 10-вековен период – Средновековието и че мнозина от тях не знаят кой е българският цар Самуил“, каза тя и посочи, че самите учители са казали, че това се дължи на прибързаното влизане на Закона за предучилищно и училищно образование. Лидерът на БСП коментира, че цената на тока скача, а оттам и храните. „Никакви приказки за увеличаване на минимални заплати и пенсии не могат да отменят факта ,че поскъпването на живота изяде това увеличаване“, каза Корнелия Нинова. Според нея всичко тече. „Тече саниран блок за едни 3 млн. лв. В сградата не е имало никакви проблеми преди ремонта, а сега прясно санирана, тече. Оградата на границата падна в началото на новата година. Дали пък не става дума за корупция в строителството и в санирането“, коментира Нинова. \r\nПо думите ѝ често като се говори за корупция, водещи авторитетни чужди медии са ни заляли с оценките на Европа, че България е най-корумпираната държава. „Супер екзотично, изненадващо хора от три области в България – Враца, Видин и Монтана и решиха да организират подписка и да се присъединят към Румъния. Такова нещо не се е случвало в историята на България“, допълни тя. Нинова обърна внимание, че правителството се е разцепило по оста патриоти и част от ГЕРБ срещу друга част от ГЕРБ. Не помня кой пръв го каза, но започнахме годината – осем дни, осем трупа“, каза Нинова. „Ние ще работим за алтернатива, която обществото и хората очакват. Всички тези проблеми като започнете от демографията и свършите с протестите се дължат на сбъркана политика в системите, моделите и корупция във всички системи\", каза лидерът на БСП. Според Нинова трябва да се променят моделите.  \r\nДеница КИТАНОВА", "date": "2018.01.11", "title": "Корнелия Нинова, БСП: Саниран блок тече, а оградата на границата падна в началото на 2018 г. - дали пък не става дума за корупция в строителството и в санирането"}
{"url": "http://www.focus-news.net/news/2018/01/11/2475860/volen-siderov-obedineni-patrioti-po-vreme-na-predsedatelstvoto-balgariya-shte-pokazhe-che-upravlenieto-e-stabilno-i-patriotichnite-formatsii-sa-nadezhden-partnyor.html", "text": "По време на Председателството България ще покаже, че управлението е стабилно и намеците за нестабилност не са верни, защото отразяват различието в партиите. Различие, което придава многообразие, а не води до разцепление. Това каза председателят на ПГ на „Обединени патриоти“ Волен Сидеров в декларация от името на групата, предаде репортер на Агенция „Фокус“. „Започваме Председателството с едно невиждано до момента управление - през целия Преход до днес патриотични формации не са участвали във властта“, посочи той. „Убеден съм, че Председателството ще завърши с убеждението, че в България патриотичните формации са надежден партньор“, заяви Волен Сидеров.\r\n„Обединени патриоти“ ще бъде гаранция линията на повишаване на стандарта на живот, на условията за бизнеса и на социалния климат да продължи“, изтъкна председателят на ПГ на „Обединени патриоти“. Според него България не е имала по-добра позиция спрямо Западните Балкани. „Нека да обръщаме по-малко внимание на поръчкови писания в чужди и наши медии, които да ни зареждат с негатизивъм и мазохизъм“, призова Волен Сидеров.\r\nБиляна ИВАНОВА", "date": "2018.01.11", "title": "Волен Сидеров, „Обединени патриоти“: По време на Председателството България ще покаже, че управлението е стабилно и патриотичните формации са надежден партньор"}
{"url": "http://www.focus-news.net/news/2018/01/11/2475861/burgas-dobri-sa-usloviyata-za-patuvane-v-oblastta.html", "text": "Добри са условията за пътуване в Бургас и областта, съобщи за Радио „Фокус“-Бургас дежурният в Областно пътно управление-Бургас. Пътните настилки са сухи. Видимостта е добра. \r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът едо 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018 г.\r\nМария РУСЕВА", "date": "2018.01.11", "title": "Бургас: Добри са условията за пътуване в областта"}
{"url": "http://www.focus-news.net/news/2018/01/11/2475862/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Държавният глава на Турция Реджеп Тайип Ердоган е изявил желание да отправи покана за посещение в страната към германския канцлер Ангела Меркел – намерение, което ще бъде осъществено веднага след съставянето на новото правителство на ФРГ. Това разкри първият дипломат на Анкара Мевлют Чавушоглу в рамките на среща с германски журналисти, съобщава изданието Der Spiegel.\r\nЧавушоглу не изключи възможността самият Ердоган да се отправи на посещение в Германия. \r\n„След като в Германия бъде формирано ново правителство, президентът Ердоган или ще покани канцлера Меркел в Турция, или самият той може да дойде в Германия. Трябва да поддържаме диалога. Уважавам Меркел много. През последните пет или шест години тя е единственият истински лидер в Европа“, отбеляза турският външен министър.\r\nСамо допреди няколко месеца планирането на подобна среща бе немислимо – турското правителство обвини управляващите в Берлин в прилагането на „нацистки методи“. Но след изборите за Бундестаг през септември миналата година изглежда Анкара търси сближаване с Германия след месеци на напрежение в двустранните отношения.\r\n*** Почти половината от гражданите на Швеция са уверени, че през предстоящата година расизмът ще обхваща все по-голяма част от обществото, пише вестник The Local в местната си редакция. \r\nРезултатите са от проучване на Novus, поръчано от форума The Living History Forum, и за него са интервюирани 1111 души в Швеция в периода между ноември и декември 2017 г.\r\nНа въпроса: „Ставали ли сте свидетел на нещо, което бихте нарекли расизъм в Швеция през последната година?\", 47% отговарят с „да\", а 44% изразяват увереност, че расизмът в шведското общество ще нарасне малко или много през следващата година.\r\nРешението? Почти седем от общо 10 респонденти са уверени, че е необходимо да има повече дискусии за расизма в шведското общество. Почти също толкова шведи са на мнение, че разпространяването на повече информация за расизма като цяло би улеснило осъждането му. \r\n\"Има много групи в обществото, които не знаят как да се справят с расизма. Получаваме указания за това през цялото време\", каза кураторът на Форума на живата история Ингрид Ломфорс пред информационната агенция TT.\r\n„Тези данни наистина са обезкуражаващи и сериозни, и показват колко изключително важен е този въпрос за мнозина\", коментира Ингрид Ломфорс от The Living History Forum, като разкри, че публичният орган ще стартира проект, насочен към предизвикване на по-широка обществена дискусия на проблема.\r\n„Нуждаем се от разговор в обществото, основан на научни изследвания и знания“, обобщи Ломфорс.\r\n*** Системите на ядрените оръжия се намират под голям риск от кибератаки, които могат да саботират контролния механизъм или дори да доведат до непреднамерени изстрелвания, отбелязва британският вестник Telegraph. Възможността да бъдат извършени хакерски атаки срещу системите на ядрените оръжия е „доста висок и увеличаващ се“. За сметка на това обаче, на него му се обръща незначително внимание, пише още вестникът, позовавайки се на информация от експерти в сферата, публикувана от британския Институт за международни отношения на Нейно величество. \r\nСистемите за контрол на ядрени оръжия са създадени първоначално във времето, когато компютърната технология се намирала в началото на своето развитие и възможността за кибератаки е била нищожна. Този проблем оставя „отворени пътища и слаби страни, от които някой зложелател може да се възползва“. Същевременно дигиталните технологии се използват широко за военни цели, включително за комуникация между висши командващи и пращането на всякакви видове информация. Според експертите от института, това също не е достатъчно безопасно. \r\nПрез 2016 г. Великобритания разкри, че смята да обнови своята система за защита от кибератаки. Макар от Лондон да заявиха, че процесът е протекъл успешно и страната е защитена, някои експерти все още се съмняват в това, завършва изданието.  \r\n***", "date": "2018.01.11", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/01/11/2475863/mustafa-karadaya-dps-ne-mozhe-da-bade-postignato-trayno-stabilizirane-na-balkanite-bez-vklyuchvaneto-na-turtsiya-v-obshtoevropeyskite-protsesi-kolkoto-i-trudno-da-izglezhda-tova.html", "text": "Не си представяме, че може да бъде постигнато трайно стабилизиране на Балканите без включването на Турция в общоевропейските процеси, колкото и трудно да изглежда това към този момент. Това каза председателят на ПГ на ДПС Мустафа Карадайъ в декларация от името на групата, предаде репортер на Агенция „Фокус“. „Няма да спрем да предупреждаваме, че включването на националисти във властта официализира езика на омразата по най-опасната ос- етнорелигиозната“, заяви той. „Европейските политици не гледат с добро око на замитането на проблемите „под килима“, коментира Мустафа Карадайъ. „За да няма спекулации, заявяваме, че преформатирането на управлението не означава задължително влизане на ДПС в управлението“, изтъкна председателят на ПГ на ДПС. „Визията ни за развитие на страната е, че България се нуждае от програма за ускорено развитие, включваща дълбоки реформи на най-важните сфери“, обясни той. „Няма да участваме в процес „стани да седна“, коментира Мустафа Карадайъ. „Против сме управлението със националистите и защото ерозират институциите и поставят под въпрос сигурността на страната“, каза още той.\r\nБиляна ИВАНОВА", "date": "2018.01.11", "title": "Мустафа Карадайъ, ДПС: Не може да бъде постигнато трайно стабилизиране на Балканите без включването на Турция в общоевропейските процеси, колкото и трудно да изглежда това"}
{"url": "http://www.focus-news.net/news/2018/01/11/2475864/premierat-boyko-borisov-e-obeshtal-100-mln-lv-za-uvelichenie-na-zaplatite-na-sluzhitelite-v-sistemata-na-mvr-no-dneshnite-protesti-ne-se-otmenyat.html", "text": "Премиерът Бойко Борисов е обещал 100 млн. лв. за увеличение на заплатите на служителите в системата на МВР. Това стана ясно след срещата на премиера Бойко Борисов и ръководството на МВР със синдикалните организации на силовото министерство, предаде репортер на Агенция „Фокус“. Планираните протестни действия за днес обаче няма да бъдат отменени, но още утре председателят на СФСМВР Валентин Попов ще се срещне с управителния съвет на организацията. От брифинга стана ясно още, че от догодина има възможност за увеличение с 10% на заплатите на служителите в МВР. Зам.-министърът на вътрешните работи Красимир Ципов уточни, че отпуснатите пари не са сделка, за да спрат протестите.\r\nМариела РУСЕВА", "date": "2018.01.11", "title": "Премиерът Бойко Борисов е обещал 100 млн. лв. за увеличение на заплатите на служителите в системата на МВР, но днешните протести не се отменят"}
{"url": "http://www.focus-news.net/news/2018/01/11/2475865/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Музеят приюти знамена – светини“. Бойните   знамена   на Българското  опълчение  – легендарното Самарско знаме и знамето на Четвърта  опълченска  дружина  –  могат  да  видят  жителите  и  гостите  на  Пазарджик  в  откритата  вчера изложба „За свободата на Отечеството“. Освен копията на знамената-светини  в  Регионалния  исторически музей са експонирани оригинални  фотографии, лични документи, въоръжение, възпоменателни отличия на участниците в Българското опълчение  от Пазарджишкия регион, сражавали се за освобождението на България, оригинални  документи  на  първите строители на освободения град.\r\n„И Пазарджик  протестира в  защита на Пирин“, научаваме от втора страница на изданието. Граждански  протест  в защита на Пирин ще има и в Пазарджик.  Проявата ще бъде днес от 18.30 до 20.30 часа на Тортата под наслов  „Пазарджик:  Да спасим  Пирин!  Save Pirin!“. Ще  бъдат  издигнати няколко  искания:  отмяна на  решението  на  правителството за допускате на  строителство  в  дивата пиринска   природа   и   в  48 % от Национален парк „Пирин“  и  оставка  на  сегашния министър  на околната среда и водите Нено  Димов,  за  когото инициаторите твърдят, че е  застанал  зад  частните интереси  на  Юлен  в  Пирин.\r\n„Повече сватби, но по-малко бебета“, става ясно от материал на трета страница във вестника. Общо 106 граждански  брака са  сключени през миналата година във Велинград, като броят им е с 5 повече от 2016 година, похвалиха се от общината. През последните години  в  курорта  се  наблюдава интересна тенденция – градът се утвърждава като предпочитана дестинация за сватбен туризъм. Но не  става  дума за  традиционния  меден месец, седмица или просто уикенд в спа столицата  на Балканите, а за  самото бракосъчетания. Освен  местните,  подписите си във Велинград са сложили и немалко младоженци от цялата страна.", "date": "2018.01.11", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/11/2475866/kardzhali-s-200-leva-e-globena-30-godishna-zhena-ritnala-v-glavata-16-godishno-momiche-v-tsentara-na-grada.html", "text": "200 лв. глоба е наложеното наказание на 30-годишна жена за хулигански действия в центъра на Кърджали. Във вторник на обяд между нея и двама непълнолетни на 15 и 16 години избухнал скандал с размяна на ругатни. Това съобщиха от ОДМВР-Кърджали. При разправията жената нанесла удар с крак по главата на 16-годишното момиче. Непълнолетните, замесени в скандала, ще бъдат предадени на Комисията за борба с противообществените прояви на малолетни и непълнолетни.", "date": "2018.01.11", "title": "Кърджали: С 200 лева е глобена 30-годишна жена, ритнала в главата 16-годишно момиче в центъра на града"}
{"url": "http://www.focus-news.net/news/2018/01/11/2475867/veselin-mareshki-volya-shte-rabotim-za-vazmozhnostite-za-povishavane-na-standarta-na-zhivot-na-balgarskite-grazhdani.html", "text": "Ние от Воля“ ще работим само за едно - за повишаване на стандарта на живот на българските граждани – доходи, сигурност, достойно здравеопазване, образование, възможност за повишаване на интелектуалните качества на човека, възможността да спортува. Това каза председателят на „Воля“ Веселин Марешки в декларация за приоритетите на групата през новия политически сезон, предаде репортер на Агенция „Фокус“. „Надяваме се, че в това наше благородно, богоугодно и народоугодно дело ще бъдем последвани в максимален брой народни представители от всички политически партии. Да живее България. Просперитет и благоденствие на България и българския народ“, каза Марешки. Той коментира и останалите декларации на политически сили. Според Марешки в тях се забелязва безочието на хората, участвали в управлението на България, когато страната е била разграбвана. Марешки ги призова да бъдат по-смирени и по-самокритични. \r\nДеница КИТАНОВА", "date": "2018.01.11", "title": "Веселин Марешки, „Воля“: Ще работим за възможностите за повишаване на стандарта на живот на българските граждани"}
{"url": "http://www.focus-news.net/news/2018/01/11/2475868/pazardzhik-okolo-20-sluzhiteli-na-odmvr-sa-komandirovani-v-sofiya-za-otkrivaneto-na-balgarskoto-predsedatelstvo-na-saveta-na-es-chast-ot-tyah-shte-podkrepyat-i-protestnite-deystviya-na-sfsmvr.html", "text": "Около 20 служители от структурните звена на ОДМВР в Пазарджик са командировани днес в София за обезпечаване на сигурността и охраната за официалното откриване на Българското председателство на Съвета на ЕС, съобщи за Радио „Фокус“ – Пазарджик Петър Цоков, председател на Синдикалната организация на служителите в МВР в Пазарджик. По думите му част от тях ще подкрепят и протестните действия на Синдикална федерация на служителите в МВР (СФСМВР), които ще се проведат този следобед по време на официалното откриване на Българското председателство на Съвета на ЕС. \r\n„Планира се две групи от членове да протестират и отправят послания към делегациите, пристигащи за официалното откриване на Българското председателство на Съвета на ЕС. Те ще заявят своето искане за увеличение на 15% на основните възнаграждения на работещите в МВР и обвързване на заплатите със социалноизмерим показател и нов Закон за МВР“, уточни Цоков. Той каза също, че в часовия диапазон 16.30 – 17.00 часа протестиращите служители в МВР ще „посрещат“ делегациите с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост. Протестните действия ще продължат в 18.15 часа в района на Народния театър „Иван Вазов“.\r\nАлбена ЖИЛЕКОВА", "date": "2018.01.11", "title": "Пазарджик: Около 20 служители на ОДМВР са командировани в София за откриването на Българското председателство на Съвета на ЕС, част от тях ще подкрепят и протестните действия на СФСМВР"}
{"url": "http://www.focus-news.net/news/2018/01/11/2475869/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград, пътните настилки са предимно сухи. Това съобщиха за Радио „Фокус“ – Пирин от Областно пътно управление – Благоевград. През нощта обстановката е била спокойна, като не са регистрирани тежки пътни инциденти. Натоварено е движението по автомагистрала „Струма“ и главен път Е-79 в областта, както и по пътя от и за Банско. В област Благоевград няма въведени ограничения за движението на моторни превозни средства. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. Проходът Предел е отворен за движение.\r\nЛора КАЛЧЕВА", "date": "2018.01.11", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/11/2475870/simeon-varga-initsiativata-za-otpuskaneto-na-300-000-evro-za-balgarskiya-kulturen-dom-v-budapeshta-tragna-sled-moy-razgovor-s-vitsepremiera-valeri-simeonov.html", "text": "Инициативата за отпускането на 300 000 евро за Българския културен дом в Будапеща тръгна след мой разговор с вицепремиера Валери Симеонов. Това каза за Агенция „Фокус“ Симеон Варга – застъпник на българската общност в унгарския парламент, във връзка с решението на Министерския съвет да отпусне 300 000 евро за обновяване и разширяване на Българския културен дом в Будапеща. „Радваме се много на това решение, защото нашата мечта, която започнахме преди две години да обновим културния дом така излезе, че с помощта на България и на унгарското правителство може да се сбъдне. Инициативата тръгна от миналата година, когато започнахме да организираме Деня на българо-унгарското приятелство и се срещнах в България с г-н Валери Симеонов. Разказах му за нашите мечти и за в бъдеще какво искаме да направим в Будапеща. Той обеща, че ще направи всичко възможно да ни се сбъдне мечтата и да получим финансови средства за обновяването на Културния дом“, разказа Варга. По думите му оттогава вече е започнала работа заедно с Данчо Мусев - председател на Българското републиканско самоуправление в Унгария, и българското правителство за получаване на тези средства за Културния дом. \r\n„Имаме проект, изготвен почти напълно. Тази голяма сума, която получаваме от България е точно равна на тази, която получаваме и от унгарското правителство. Това са общо около 600 000 евро. Искаме точно по план в три етапа да направим този ремонт. Първият етап започваме тази година. За най-малко две или три години може да се обнови целият Културен дом и да стане, както се казва, един многофункционален културен дом – културно средище на българската общност в Унгария“, каза още Симеон Варга.\r\nЛюба АЛЕКСИЕВА", "date": "2018.01.11", "title": "Симеон Варга: Инициативата за отпускането на 300 000 евро за Българския културен дом в Будапеща тръгна след мой разговор с вицепремиера Валери Симеонов"}
{"url": "http://www.focus-news.net/news/2018/01/11/2475871/stara-zagora-s-blizo-105-mln-lv-byudzhet-shte-razpolaga-obshtinata-za-2018-g-danatsi-i-taksi-nyama-da-se-vdigat.html", "text": "Прогнозната рамка на бюджета на Община Стара Загора за 2018 г. е 104 679 000 лв. Това стана ясно на проведеното снощи обществено обсъждане, съобщиха от пресцентъра на Общината. На него присъстваха кметът Живко Тодоров, заместниците му Иванка Сотирова, Красимира Чахова и Янчо Калоянов, както и главният финансист Цанка Ганева.\r\n“Философията на предлагания бюджет е следната: На първо място – данъците и таксите в Стара Загора няма да се вдигат и през 2018 г., както не са вдигани от 2012 г. насам. Това е важно да се каже, тъй като Общината – това сме всички ние, затова колкото съберем, толкова успяваме и да разпределим”, каза кметът Живко Тодоров.\r\nТой уточни, че в Стара Загора местните данъци и такси са  едни от най-ниските в страната. Данък сгради например при нас е 1,45 промила, докато средно за по-големите общини е 1,75. Такса смет за бизнеса е 3,5 на хиляда, за гражданите – 1,5, което е едно от най-ниските нива за големите градове в страната. През последните години в повечето общини се наблюдава увеличение на данъка за моторни превозни средства, докато в Стара Загора той не е пипан. Данъците няма да се променят, независимо че е повишена минималната работна заплата в страната, има повишена инфлация и цени на услуги. „ Това означава, че или трябва ние да сме по-ефективни, за да можем със същите пари да поддържаме същия стандарт, или да използваме възможностите на европейските проекти в по-голяма степен, за да реализираме повече обекти”, обясни Живко Тодоров. По думите му събираемостта на приходите от данъци и такси е оптимална и една от най-високите в страната. Използват се максимално ефективно и европейските фондове, за да се добавят  външни средства към бюджета.\r\n“Перфектният бюджет е този, който отговаря на всички необходимости на гражданите в общината. Ясно е, че такъв нито при нас, нито в България няма. Възможностите ни са много по-малки от необходимостите. Затова ние сме се опитали да направим балансиран бюджет, който включва най-важните според гражданите въпроси”, каза още Живко Тодоров. Според него най-належащи са ремонтът на залата в Синдикалния дом, решаване на проблема с вътрешното оформление на Музей “Литературна Стара Загора”, ремонт на закритата лекоатлетическа писта до стадион “Берое”, за да може да се използва за тренировки и през зимата, а и да даде възможност тук  да се правят лагери на национални състезатели. Продължава и  политиката за обновяване на образователната инфраструктура с ремонти на училища и детски градини. В бюджета има заложени средства за подобряване на инфраструктурата, междублокови пространства, улици и тротоари. Ще се ремонтират читалища и кметства по селата.\r\nЖивко Тодоров обясни и предназначението на средствата от дълга от 10 млн. лв., който Общината предлага да поеме.  Те са за мостово финансиране – пари, които са на разположение за разплащане на проектите, по които се работи. Тези средства се възстановяват на Общината веднага, след като проектът бъде изпълнен качествено и отчетен според правилата на европейските фондове.\r\n“Подготвяйки предложението за Бюджет 2018, ние сме се стремили да спазваме определени приоритети, каза главният финансист Цанка Ганева. Те са свързани с финансова стабилност на Общината,  повишаване на ефективността на публичните услуги, привличане на финансови средства по европейски проекти в програмния период 2014-2020 г., благоустрояване и създаване на здравословна градска среда, модернизация на транспортната инфраструктура, водоснабдителни, канализационни и комуникационни мрежи, ефективно използване на социалната, образователната, здравната, спортната и културната инфраструктура на територията на община Стара Загора, поддържане на чистотата на околната среда и на въздуха, поддържане и опазване на природното и културно-историческото наследство и подобряване на качеството на социално значимите дейности. \r\nПрогнозната цифра за общата рамка на бюджета е 104 679 000 лв. Преходният остатък от м.г. ще е около 4 млн. лв. Приходите от държавни дейности са в размер на 59 920 000 лв., а от местни 44 759 000 лв. „Прави впечатление, че 70% от парите по държавните дейности са за образование, следват социалните дейности и др.”, уточни Цанка Ганева. В структурата на разходите парите за образование заемат 44% от общия обем на бюджета. Над 7.4 млн. лв. са заделени за социално осигуряване и грижи, малко над 6 млн. лв. са парите за здравеопазване, а 17.2 млн. лв. са предвидени за жилищно строителство, благоустройство, комунално стопанство и опазване на околната среда.\r\nОбщо 4.56 млн. лв. са средствата заложени в инвестиционната програма на Община Стара Загора. Голяма част от инвестициите, които ще бъдат реализирани тази година по Оперативна програма “Региони в растеж”, са в размер на 56 млн. лв. Повечето от проектите, за които има подписани договори за безвъзмездна финансова помощ, вече са стартирали.\r\nАкцентите в инвестиционната програма са свързани с преходни обекти от  2017 година: изработване на общи устройствени и подробни устройствени планове на парк „Бедечка“ ; на централна градска част, застрояване на част от кв. “Железник“,   на част от землището на Стара Загора- западно от кв. „ Три чучура- юг”, довършване и основен ремонт на физкултурен салон на СУ „ Максим Горки“, основен ремонт на ДГ № 24 „ Радост“, проекти за физкултурен салон ОУ „ П. Р. Славейков“ и НУ  „ Димитър Благоев“. Новите обекти  са ремонта на залата в Синдикален дом, основен ремонт на административни сгради – кметства и читалища по селата, основен ремонт и ново строителство на улично осветление, основен ремонт на закрита лекоатлетическа писта; детски площадки, нов гробищен парк, преустройство на сграда дарение от Мария Жекова в културен център за даровити деца, обзавеждане на Музей „ Литературна Стара Загора“,  проект за ремонт на Къща- музей „ Н. Лилиев“.\r\nС европейско финансиране по оперативна програма „Региони в растеж 2104-2020  ще се работи по няколко проекта. Ще бъдат ремонтирани: СУ „Железник“, ЕГ „Ромен Ролан“, СУ „Иван Вазов“, IX ОУ „Веселин Ханчев“, ДГ „Звездица“, ДГ „Звънче“. Проект „Зелена и достъпна среда за жителите на град Стара Загора“ – фаза ІІ включва обновяване на площадното пространство пред Общината и на пешеходна зона по бул. „Цар Симеон Велики“, както и обновяване на парк „Митрополит Методий Кусев“ (Аязмо).  Проект „Най- доброто за децата“  е на обща стойност 1 603 512 лева, а проект „Модернизация и развитие на устойчив градски транспорт в  град Стара Загора”  – фаза II на стойност 14 727 612 лв.\r\nВаля Бонева, общински съветник от БСП обяви, че техните предложения са внесени в администрацията и попита остава ли ангажиментът на държавата към бъдещата индустриална зона “Загоре” в Стара Загора. „ Предстои среща в Министерството на икономиката за предприемането на конкретни стъпки за влизане на държавата в общото дружество за индустриалната зона, което учредихме”, отговори Живко Тодоров. Инж. Кольо Димов, от същата група съветници попита ще бъде ли реализирано през т. г. заданието за  Общ устройствен план на цялата община. От отговора на кмета стана ясно, че Община Стара Загора е бенефициент към Министерството на регионалното развитие за изработването на Общия й устройствен план. Там са заложени средства, които ще се използват и се очаква през тази година това да се случи.\r\nДиректорът на Старозагорската опера Огнян Драганов благодари за комфортните условия за работа и напомни, че има внесено предложение за нови трибуни на Античния форум. Общинският съветник Диян Димитров, председател на ПК по бюджет и финанси, обобщи, че представеният проектобюджет поставя изключително силен акцент върху културата. “Ако досега е имало от известни кръгове упреци за силния акцент върху спорта, с чисто сърце можем да кажем, че това е бюджетът на културата. Нека по-нататък в комисиите да чуем всички предложения, за да видим кои от тях са конструктивни. Когато има неща, които са разумни и приемливи, мисля, че можем да им намерим място”, коментира общинският съветник. \r\nЦанка Ганева уточни, че предложения се приемат до 15 януари, а общинските съветници ще гласуват бюджета на сесия в края на месеца.", "date": "2018.01.11", "title": "Стара Загора: С близо 105  млн. лв. бюджет ще разполага Общината за 2018 г., данъци и такси няма да се вдигат"}
{"url": "http://www.focus-news.net/news/2018/01/11/2475872/burgas-apelativniyat-sad-izmeni-nakazanieto-na-mladezh-napravil-opit-da-ubie-uchenik.html", "text": "Бургаският апелативен съд измени първоинстанционната присъда на 19–годишният Петър Р. и намали наказанието му за опит за убийство на ученик от шест години  лишаване от свобода на четири години лишаване от свобода, което да изтърпи при първоначален общ режим. Това съобщиха от пресцентъра на Апелативен съд-Бургас. Престъплението е извършено в гр. Китен, на 08 юли 2016 г. около 03.00 часа на ул. „Атлиман“. Петър Р. е направил опит умишлено да умъртви Борис М., чрез нанасяне на множество порезно-прободни наранявания с нож по тялото и главата. Престъплението е останало недовършено поради намесата на екип на Спешна помощ, които са спасили раненото момче.\r\nОкръжен съд–Бургас е наложил наказание от шест години лишаване от свобода и е постановил Петър Р. да заплати разходите за лечението на Борис М. и обезщетение за неимуществени вреди в размер на 40000 лв. На първа инстанция делото е преминало по реда на съкратеното съдебно следствие. Петър Р. е направил самопризнания, които се подкрепят от събраните по делото гласни, писмени и веществени доказателства. По този ред на съдебното следствие определеното наказание от девет години се редуцира с една трета.\r\nАпелативният съд е намерил произнесената присъда за правилна и законосъобразна. Доказано е, че действията на Петър Р. представляват довършен опит към умишлено убийство, като не са настъпили предвидените в закона и исканите от дееца общественоопасни последици на убийството, въпреки че той е направил всичко обективно необходимо за това. По време на извършване на престъплението Петър Р. е бил непълнолетен, навършил 16 години, но е могъл да разбира свойството и значението на деянието и да ръководи постъпките си и поради това може да носи наказателна отговорност.\r\nПри определяне размера на наказанието окръжният съд е нарушил законовата разпоредба, която предвижда за непълнолетните, навършили 16 години, за престъпления, наказуеми с лишаване от свобода над десет години, лишаване от свобода от две до осем години. Наказанието от девет години лишаване от свобода надвишава максималния законов предел на санкцията, който е осем години лишаване от свобода. В случая втората инстанция следва задължително да коригира присъдата в частта й за наложеното наказание, като намали размера на същото, посочват апелативните съдии.\r\nСтановището на въззивния състав е, че за извършеното от навършилия 16 години Петър Р. престъпление по чл.115 вр. чл.18, ал.1 от НК следва да му се определи наказание при превес на отегчаващи вината обстоятелства, в размер  на шест години лишаване от свобода, което да се намали с една трета, или наложеното наказание е лишаване от свобода в размер на четири години.\r\nТакова по вид и размер наказание втората инстанция намира за правилно определено и справедливо.\r\nПостановеният съдебен акт подлежи на обжалване и протест пред ВКС.", "date": "2018.01.11", "title": "Бургас: Апелативният съд измени наказанието на младеж, направил опит да убие ученик"}
{"url": "http://www.focus-news.net/news/2018/01/11/2475873/kyustendil-obshtina-dupnitsa-organizira-publichno-predstavyane-na-izraboteniya-obsht-ustroystven-plan.html", "text": "Община Дупница организира публично представяне на изработения общ устройствен план. Това съобщи за Радио „Фокус” – Кюстендил председателят на Общински съвет – Дупница Емил Гущеров. Представянето е насрочено за 17.30 часа на 21 януари в залата на партера на сградата на Община Дупница. \r\nОбщият устройствен план представлява планов документ, основа за дългосрочно устройствено развитие на територията на общината с перспектива до 2025 година. Целта е да има по-ефективно планиране на териториите на общината, прилагащо интегриран подход за постигане на устойчиво развитие в перспектива. Крайният акт по приемането на изготвения общ устройствен план е приемането му от страна на Общинския съвет.\r\nВенцеслав ИЛЧЕВ", "date": "2018.01.11", "title": "Кюстендил: Община Дупница организира публично представяне на изработения общ устройствен план"}
{"url": "http://www.focus-news.net/news/2018/01/11/2475874/dimitar-margaritov-kzp-vnimavayte-namalenite-tseni-na-stokite-prez-yanuari-da-ne-se-okazhat-sashtite-ot-dekemvri.html", "text": "Най-големият риск при пазаруване от януарските намаления е търговецът да удължи срока на кампанията, но да запази същите цени, предупреди председателят на Комисията за защита на потребителите (КЗП) Димитър Маргаритов в Новините на ТВ+. Това съобщиха от пресцентъра на КЗП.\r\n„Една такава кампания може да продължи най-много 30 дни, след което – ако се анонсира процент намаление, той трябва да е спрямо последната цена, на която стоката е продавана”, разясни Маргаритов. Той посъветва да не се пазарува под импулса на обявеното намаление, а да се обмисли дали действително дадено нещо е необходимо, за да не се окажем с наистина изгодно придобита, но ненужна стока. „Възможно е някои търговци да имат нереализирана стока през кампаниите по Коледа и Нова година и сега да се опитват да я продадат, включително и на реално по-изгодни цени”, допълни той. \r\nПредседателят на КЗП предупреди търговците да не използват спекулативно термина „разпродажба” и уточни, че в Закона за защита на потребителите той е с по-специфична дефиниция спрямо формулировката за намаление. Разпродажбата може да се случи за по-дълъг период от време – до шест месеца, но задължително трябва да са налице няколко предпоставки. Например, продажба или ликвидация на самото предприятие. Друга причина може да е извършване на ремонти в търговския обект с продължителност над 30 дни. Или при пълна или частична разпродажба на стоковите наличности по повод пълно или частично преустановяване дейността на търговеца, ако такова не е извършвано в последните три години. „Това са условия, които задължават търговеца, когато постави въпросната дума на витрината си, при проверка да може да докаже тези хипотези. Иначе въвежда потребителите в заблуждение – те си мислят, че ще могат да си купят нещо супер изгодно, а да се окаже, че това не е така,” подчерта той. \r\nМаргаритов отправи и друга препоръка към търговците – винаги да анонсират новата, намалена цена спрямо последната, на която са продавали стоката поне един месец. Освен това, на самата стока да обозначават достатъчно ясно и разбираемо за потребителя каква е била старата цена, каква е новата, респективно – какъв е процентът намаление.  \r\nЕдно от най-често констатираните от контролния орган нарушения при промоционални кампании е фалшивото намаление. „Търговецът изкуствено вдига цената на стоката и няколко дни след това анонсира един процент намаление, който звучи бомбастично, но не е реален”, поясни Маргаритов. По думите му подобен трик лесно може да бъде хванат при изискване на фискалната памет на касовите апарати за всяка продавана в дадения търговски обект стока, като се види на каква цена това се е случвало в периода от месец преди да се анонсира намалението. „Имахме дори един случай в онлайн пространството, когато при намаление цената на стоката беше по-висока, отколкото на нашия скрийншот преди месец”, даде пример той.", "date": "2018.01.11", "title": "Димитър Маргаритов, КЗП: Внимавайте намалените цени на стоките през януари да не се окажат същите от декември"}
{"url": "http://www.focus-news.net/news/2018/01/11/2475875/simeon-varga-balgarskiyat-kulturen-dom-v-budapeshta-e-nay-vazhniyat-duhoven-i-kulturen-tsentar-na-balgarskata-obshtnost-v-ungariya.html", "text": "Българският културен дом в Будапеща е най-важният духовен и културен център на българската общност в Унгария. Това каза за Агенция „Фокус“ Симеон Варга – застъпник на българската общност в унгарския парламент, във връзка с решението, което взе вчера Министерския съвет да отпусне 300 000 евро за обновяване и разширяване на Българския културен дом в Будапеща. „Тази сграда е построена през 1957 г. от даренията на българските градинари – семейства, които живеят в Унгария. Това е най-важният духовен и културен център на българската общност в Унгария. Тук се празнуват всички български национални и традиционни празници. Българската общност за в бъдеще ще може да се закрепи и да съхрани културата, идентичността и езика в Унгария“, обясни Варга.\r\nПо думите му в страната има малцинствен закон за българската общност и българите получават много помощ от унгарската държава, но в последно време получава помощ от България за българското училище. „Имаме и детска градина. Получаваме парични средства за поддържане на училището. Благодарим още веднъж на българското правителство“, каза още Симеон Варга.\r\nЛюба АЛЕКСИЕВА", "date": "2018.01.11", "title": "Симеон Варга: Българският културен дом в Будапеща е най-важният духовен и културен център на българската общност в Унгария"}
{"url": "http://www.focus-news.net/news/2018/01/11/2475876/angela-merkel-vse-oshte-ima-golemi-prepyatstviya-za-koalitsionno-sporazumenie-v-germaniya.html", "text": "Канцлерът на ФРГ Ангела Мекел призна, че все още има „големи препятствия“ за подписването на коалиционно споразумение между водения от нея Съюз (ХДС/ХСС) и Германската социалдемократическа партия (ГСДП) на Мартин Шулц, предава AFP.\r\n„Все още има големи препятствия по пътя, които трябва да бъдат изчистени\", заяви пред репортери Меркел при пристигането си участие в разговорите за съставянето на нова голяма коалиция.  \r\nОчаква се в късните часове на деня да бъде обявено дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. \r\nПредварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.\r\nПо-рано бе съобщено, че централни данъчни и финансови въпроси, както и основните решения относно миграцията, пазара на труда, здравеопазването, пенсиите и Европа все още не са договорени изцяло. Представители на партиите се срещнаха за първи път в неделя. Утре трябва да бъде резултат на масата.Тереза Герова", "date": "2018.01.11", "title": "Ангела Меркел: Все още има големи препятствия за коалиционно споразумение в Германия"}
{"url": "http://www.focus-news.net/news/2018/01/11/2475877/parlamentat-zabrani-na-parvo-chetene-izhranvaneto-na-zhivotni-sas-stranichni-zhivotinski-produkti.html", "text": "Парламентът прие промени в Закона за фуражите на първо четене, предаде репортер на Агенция „Фокус“.  С тях се налага забрана за изхранването на животни със странични животински продукти. Съгласно приетия текст държавите членки на ЕС трябва да контролират спазването на фуражната забрана както на територията си, така и при вътресъюзната търговия, при вноса от и при износа на фуражи за трети държави. Приетият законопроект цели и улесняване на практическото прилагане разпоредбите, които да гарантират спазването на фуражната забрана от страна на операторите във фуражния сектор. \r\nДеница КИТАНОВА", "date": "2018.01.11", "title": "Парламентът забрани на първо четене изхранването на животни със странични животински продукти"}
{"url": "http://www.focus-news.net/news/2018/01/11/2475878/valentin-popov-utre-shte-predlozha-na-us-na-sfsmvr-vremenno-da-prekratim-protestite.html", "text": "Утре ще предложа на УС на СФСМВР временно да прекратим протестите. Това заяви на брифинг председателят на СФСМВР Валентин Попов след среща с премиера Бойко Борисов, предаде репортер на Агенция „Фокус“.  „Очевидно очаквате да чуете нещо ново, хубаво ще го чуете. Поговорихме доста сериозно с министър-председателя Бойко Борисов по три основни неща, които както знаете са и наши искания от миналото лято. Две от тях мога спокойно да обединя в едно – това е спешни мерки за усъвършенстване на нормативната база в Министерството. Вторият основен въпрос е възнаграждението“, обясни Попов. Той уточни, са обсъдили много внимателно участието на служителите от МВР в охраната на външна граница на ЕС, в борбата с престъпността и контрабандата и техния дял в това приходната част в бюджета да е малко по-добра отколкото е била. „В това отношение се оказа, че сме на много сходни позиции с министър-председателя. Всички присъстващи на срещата се обединихме около едно принципно положение, че очевидно в отговор на приноса, за който току що споменах, на колегите от МВР би трябва да се обмисли сериозно допълнително увеличение на заплатите им, което най-вероятно ще стане факт“, обясни Валентин Попов. Той поясни, че очаква много скоро да започне усъвършенстването на нормативната база в Министерството. „В резултат на това общо мнение, до което стигнахме – не мога да говоря от името на всички колеги от синдикалните организации, но лично аз възнамерявам още утре да свикам УС на СФСМВР и да предложа да обмислим като ответна мярка временно прекратяване на протестните действия. Казвам временно, защото сме длъжни да изчакаме да видим какво ще получим откъм изменение на нормативна база – изменение на закон и подзаконови актове. Не изключвам варианта това временно да стане и постоянно“, обясни председателят на СФСФМВР.", "date": "2018.01.11", "title": "Валентин Попов: Утре ще предложа на УС на СФСМВР временно да прекратим протестите"}
{"url": "http://www.focus-news.net/news/2018/01/11/2475879/noviyat-vanshen-ministar-na-avstriya-karin-knaysl-gostuva-na-vitsepremiera-ekaterina-zaharieva-v-edna-ot-parvite-si-viziti-zad-granitsa.html", "text": "Федералният министър за Европа, интеграция и външни работи на Австрия доктор Карин Кнайсл пристига на 18 януари на посещение в София по покана на българския заместник-министър по правосъдната реформа и министър на външните работи Екатерина Захариева. Това съобщиха от пресцентъра на Министерството на външните работи.\r\nПосещението в София е една от първите задгранични визити на министър Кнайсл точно месец след встъпването й в длъжност. Екатерина Захариева изпрати поздравителна телеграма до новата си колега за заемането на поста и й пожела успех начело на австрийската дипломация. Броени дни по-късно министрите Захариева и Кнайсл разговаряха и по телефона.\r\nОчаква се на предстоящата среща в София министрите да обсъдят общите приоритети на настоящото Българско и бъдещото Австрийско председателство, както и теми като Брекзит, европейските политики на миграция и убежище, Кохезионната политика, Многогодишната финансова рамка, Западните Балкани и други.", "date": "2018.01.11", "title": "Новият външен министър на Австрия Карин Кнайсл гостува на вицепремиера Екатерина Захариева в една от първите си визити зад граница"}
{"url": "http://www.focus-news.net/news/2018/01/11/2475880/martin-shults-ostavat-golemi-kamani-po-patya-za-golyama-koalitsiya.html", "text": "Преди стартирането на последния кръг от предварителните сондажи за съставяне на нова голяма коалиция в Берлин, председателят на Германската социалдемократическа партия (ГСДП) Мартин Шулц подчерта, че по пътя за успешния изход от разговорите има „големи камъни“, съобщава националният ежедневник Die Zeit.\r\nШулц подчерта, че по въпроса за политиката на Берлин спрямо Европейския съюз вече има постигнато принципно съгласие между партиите, като същевременно изрази надежда, че сондажите за съставяне на правителство ще бъдат завършени в предварително поставения срок, който изтича в четвъртък.\r\nПо-рано днес канцлерът на ФРГ Ангела Меркел също призна, че все още има „големи препятствия“ за подписването на коалиционно споразумение между водения от нея Съюз (ХДС/ХСС) и ГСДП на Мартин Шулц.\r\n„Все още има големи препятствия по пътя, които трябва да бъдат изчистени\", заяви пред репортери Меркел при пристигането си участие в разговорите за съставянето на нова голяма коалиция.  Тереза Герова", "date": "2018.01.11", "title": "Мартин Шулц: Остават големи камъни по пътя за голяма коалиция"}
{"url": "http://www.focus-news.net/news/2018/01/11/2475881/silistra-okrazhniyat-sad-postanovi-zadarzhane-pod-strazha-spryamo-mazha-ubil-zhena-si-v-selo-okorsh.html", "text": "Състав на Силистренския окръжен съд е наложил мярка за неотклонение „Задържане под стража“ спрямо 69-годишния Джебраим С. Той е привлечен като обвиняем за убийството на съпругата си 67-годишната А. В., извършено по особено мъчителен начин и с особена жестокост. Това съобщиха от пресцентъра на Апелативна прокуратура – Варна. Престъплението по член 116, ал. 1, т. 6 от НК се наказва с лишаване от свобода от 15 до 20 години, доживотен затвор или доживотен затвор без замяна. \r\nМъртвото тяло на 67-годишната А. В. е било намерено на 8 януари 2018 г. в дома й в дуловското село Окорш. При огледа на тялото били открити наранявания, причинени по насилствен начин. \r\nОпределението на Силистренския окръжен съд подлежи на обжалване пред Апелативния съд във Варна.", "date": "2018.01.11", "title": "Силистра: Окръжният съд постанови задържане под стража спрямо мъжа, убил жена си в село Окорш"}
{"url": "http://www.focus-news.net/news/2018/01/11/2475882/galentin-grozev-alians-sigurnost-premierat-borisov-zayavi-che-ne-pravi-sdelka-s-nas-za-da-sprem-protestite-a-otsenyava-rezultatite-na-sluzhitelite-v-mvr.html", "text": "Премиерът Борисов заяви, че не прави сделка с нас, за да спрем протестите, а оценява резултатите на служителите в МВР. Това каза по време на брифинг Галентин Грозев, председател на синдиката Алианс „Сигурност“ в МВР след среща с премиера Бойко Борисов, предаде репортер на Агенция „Фокус“.  „С премиера Борисов се разбрахме за едно основно нещо - служителите на МВР работят достойно, заслужават допълнително целево увеличение на основните си месечни възнаграждения. Лично премиерът Бойко Борисов се ангажира със сумата от 100 млн. лв., която да бъде обсъдена и гласувана на заседание на МС и в последствие преведена към Министерство на външните работи в рамките на две седмици“, обясни Грозев. По думите му предстоят и промени и обсъждания на Наредбата за основните месечни възнаграждения на служителите в МВР. „Този път ще настояваме и държавните служители по Закона за държавния служител също да получат увеличение, тъй като при последните изменение не получиха никакво“, добави той. „Лично премиерът Борисов заяви, че не прави сделка с нас за спиране на протестите, а оценява действията, поведението и резултатите на служителите в МВР. Не отменяме в момента протестната си готовност“, каза още Грозев.\r\nПо време на брифинга стана ясно, че премиерът се е ангажирал при нормално развитие на приходната част на бюджета да предложи и внесе в Закона за държавния бюджета за 2019 г. увеличение с още 10% на възнагражденията на служителите в МВР. „Това е малко под условно наклонение, но такова обещание съществува към момента“, обясни той.", "date": "2018.01.11", "title": "Галентин Грозев, Алианс „Сигурност“: Премиерът Борисов заяви, че не прави сделка с нас, за да спрем протестите, а оценява резултатите на служителите в МВР"}
{"url": "http://www.focus-news.net/news/2018/01/11/2475883/montana-55-godishna-zhena-e-predarpyala-operatsiya-sled-kato-saprugat-y-e-nanesal-poboy-pri-vazniknal-bitov-skandal-v-s-dolno-linevo.html", "text": "На 10 януари 2018 г. в Районно управление на МВР-Лом е подаден сигнал от МБАЛ-Лом, според който през нощта е приета 55-годишна жена от града с оплакване за болки в гърдите. Това съобщиха от ОДМВР-Монтана. След извършен преглед и изследвания е установено, че жената е със счупени ребра и е претърпяла операция, при която й е отстранена слезката. Пострадалата е настанена в ОАИЛ при МБАЛ Лом. От проведените оперативно-издирвателни мероприятия е установено, че на 9 януари 18 г. около 16,30 ч. в с. Долно Линево при възникнал битов скандал на жената е нанесен побой от съпруга й В. С. /55 г./. Извършен е оглед на местопроизшествието и е образувано досъдебно производство по чл. 128, ал. 1 НК. В.С. е задържан за срок от 24 часа. Работата по случая продължава.", "date": "2018.01.11", "title": "Монтана: 55-годишна жена е предърпяла операция, след като съпругът й е нанесъл побой при възникнал битов скандал в с. Долно Линево"}
{"url": "http://www.focus-news.net/news/2018/01/11/2475884/elka-dimova-zam-kmet-na-dobrich-sled-15-yanuari-shte-sa-vazmozhni-plashtaniyata-v-direktsiya-mestni-danatsi-i-taksi-v-obshtinata.html", "text": "След средата на месеца ще са възможни плащанията в Дирекция „Местни данъци и такси“ в Община град Добрич. Това каза зам.-кметът „Финанси и общинска собственост“ Елка Димова, предаде кореспондентът на Радио „Фокус” – Варна. „Все още не е извършен новият налог, така че дори да има желаещи граждани да си платят местните данъци за 2018-та, не могат да го направят. Това е един чисто софтуерен проблем, процес, който трябва да се извърши и за което трябва да спре работа цялата система поне един ден, да се направи новият облог и тогава ще имаме готови цифри. Но това може би ще се случи след 15 януари“, посочи Елка Димова. \r\nТя допълни, че след тази дата ще работят всички каси на Дирекцията „Местни данъци и такси“. Предвидено е тази година да бъде добавен още един ПОС терминал. В момента има два действащи за картови разплащания. Община град Добрич дава също възможност за плащане на местни данъци и такси чрез всички пощенски клонове в страната, както и чрез оператор за парични преводи и платежни услуги в цялата страна. Всички възможности за плащания са посочени на сайта на администрацията в линк „Услуги и информация“, подлинкове „Видове услуги“ и „Местни данъци и такси“. Елка Димова отбеляза, че широкият спектър от възможности за плащания се е отразил много добре на събираемостта, тъй като Общината в бюджет‘2017 е била заложила с 620 000 лв. повече приходи от данъци и такси, без промяна на ставките. „\r\nМога смело да кажа, че още в 2017-та ние си изпълнихме този план, затова в 2018-та сме малко по-консервативни. Не очакваме такива увеличения на приходи. Мисля, че постигнахме някакъв оптимум, че залагаме да съберем поне толкова, колкото събрахме през миналата година“, коментира зам.-кметът. Елка Димова допълни, че „с една стъпка“ се увеличават през изминалите години и постъпленията от данъка за притежание на домашен любимец. „Като че ли хората посвикват с това да имат налог за домашния любимец. По този начин ние имаме отчетност за това колко домашни любимеца има в нашия град. Освен това, за да регистрират своя домашен любимец, гражданите трябва да изпълнят редица процедури, свързани с ветеринарното обслужване на даденото животно. Така че по този начин ние сме сигурни, че те има едни здрави животни и регистрирани там, където трябва да бъдат“, каза Елка Димова. Така от общинския приют за бездомни животни няма да се налага да бъдат прибирани домашни любимци, които не фигурират никъде. \r\nЖулиета НИКОЛОВА", "date": "2018.01.11", "title": "Елка Димова, зам.-кмет на Добрич: След 15 януари ще са възможни плащанията в Дирекция „Местни данъци и такси“ в Общината"}
{"url": "http://www.focus-news.net/news/2018/01/11/2475885/sofiya-dvizhenieto-po-pat-i-6-zlatitsa-pirdop-se-osashtestvyava-v-edna-lenta-poradi-katastrofa.html", "text": "Движението по път I-6 Златица - Пирдоп се осъществява в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост, като спазват указанията на Пътна полиция.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.11", "title": "София: Движението по път I-6 Златица - Пирдоп се осъществява в една лента, поради катастрофа"}
{"url": "http://www.focus-news.net/news/2018/01/11/2475886/tass-bivshiyat-voenen-ministar-na-polsha-shte-rakovodi-razsledvaneto-na-prezidentskiya-tu-154m-kray-smolensk.html", "text": "Работата на полската правителствена подкомисия, която повторно ще разследва обстоятелствата около катастрофата на президентския самолет Ту-154М край Смоленск в Русия, ще бъде ръководена от Антоний Мачеривич – бивш министър на отбраната на Полша, който сам инициира създаването й, предава TACC, като се позовава на информационния портал Niezalezna.\r\nМачеревич бе отстранен от министерския си пост в рамките на проведените наскоро от новия полски премиер промени в полския кабинет. Министерството на отбраната на Полша бе поверено на Мариуш Блашчак, бивш първи дипломат на Варшава. \r\nТАСС уточнява, че Мачеревич ще ръководи разследването на самолетната катастрофа именно по настояване на Блашчак. Бившият военен министър поддържа тезата за експлозия на борда на машината.Агенция „Фокус“ припомня: \r\nВ катастрофата на Ту-154М от 10 април 2010 г. край Смоленск, Руска федерация, загинаха всички 96 пасажери, намиращи се на борда на машината, включително президентът Лех Качински и съпругата му.Тереза Герова", "date": "2018.01.11", "title": "ТАСС: Бившият военен министър на Полша ще ръководи разследването на президентския Ту-154М край Смоленск"}
{"url": "http://www.focus-news.net/news/2018/01/11/2475887/shumen-78-godishna-zhena-e-stanala-zhertva-na-telefonna-izmama-s-1485-leva-a-80-godishen-mazh-s-1200-lv.html", "text": "Двама жители на Шумен са били измамени по телефона и са предали общо 2685 лева за „съдействие на полицията“ за залавяне на измамници. 78-годишна жена е предала 1485 лева, а 80-годишен шуменец е бил измамен с 1200 лева. Това съобщиха от ОДМВР-Шумен. И в двата случая са били въведени в заблуда по телефона от непознати, които се представяли за полицаи по телефона и настоявали да помогнат да бъдат заловени измамници по време на специализирана операция. Образувани са досъдебни производства.", "date": "2018.01.11", "title": "Шумен: 78-годишна жена е станала жертва на телефонна измама с 1485 лева, а 80-годишен мъж - с 1200 лв."}
{"url": "http://www.focus-news.net/news/2018/01/11/2475888/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Държавният глава на Турция Реджеп Тайип Ердоган е изявил желание да отправи покана за посещение в страната към германския канцлер Ангела Меркел – намерение, което ще бъде осъществено веднага след съставянето на новото правителство на ФРГ. Това разкри първият дипломат на Анкара Мевлют Чавушоглу в рамките на среща с германски журналисти, съобщава изданието Der Spiegel.\r\nЧавушоглу не изключи възможността самият Ердоган да се отправи на посещение в Германия. \r\n„След като в Германия бъде формирано ново правителство, президентът Ердоган или ще покани канцлера Меркел в Турция, или самият той може да дойде в Германия. Трябва да поддържаме диалога. Уважавам Меркел много. През последните пет или шест години тя е единственият истински лидер в Европа“, отбеляза турският външен министър.\r\nСамо допреди няколко месеца планирането на подобна среща бе немислимо – турското правителство обвини управляващите в Берлин в прилагането на „нацистки методи“. Но след изборите за Бундестаг през септември миналата година изглежда Анкара търси сближаване с Германия след месеци на напрежение в двустранните отношения.\r\n*** Преди стартирането на последния кръг от предварителните сондажи за съставяне на нова голяма коалиция в Берлин, председателят на Германската социалдемократическа партия (ГСДП) Мартин Шулц подчерта, че по пътя за успешния изход от разговорите има „големи камъни“, съобщава националният ежедневник Die Zeit.\r\nШулц подчерта, че по въпроса за политиката на Берлин спрямо Европейския съюз вече има постигнато принципно съгласие между партиите, като същевременно изрази надежда, че сондажите за съставяне на правителство ще бъдат завършени в предварително поставения срок, който изтича в четвъртък.\r\nПо-рано днес канцлерът на ФРГ Ангела Меркел също призна, че все още има „големи препятствия“ за подписването на коалиционно споразумение между водения от нея Съюз (ХДС/ХСС) и ГСДП на Мартин Шулц.\r\n„Все още има големи препятствия по пътя, които трябва да бъдат изчистени\", заяви пред репортери Меркел при пристигането си участие в разговорите за съставянето на нова голяма коалиция.  \r\n*** В четвъртък, 11 януари, работните групи на Съюза (ХДС/ХСС) и Германската социалдемократическа партия (ГСДП) приключват предварителните сондажи за нова голяма коалиция в Берлин, припомня националният ежедневник Die Frankfurter Allgemeine Zeitung. \r\nОчаква се в късните часове на деня да бъде обявено дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. \r\nПредстои договарянето на централните въпроси като данъци и финанси, както и основни решения относно миграцията, пазара на труда, здравеопазването, пенсиите и политиката към Европа. \r\nТри месеца и половина след провеждането на изборите за Бундестаг, в неделя, 7 януари, Съюзът (ХДС/ХСС) и Германската социалдемократическа партия (ГСДП) започнаха предварителни сондажи, които ще покажат дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. Първият от общо шестте кръга на разговорите се проведе в централата на германските социалдемократи в Берлин. В рамките на вече започналата седмица преговорите ще продължат в седалищата на Християндемократическия съюз (ХДС) на Ангела Меркел и на Християнсоциалния съюз (ХСС) на Хорст Зеехофер. \r\nПредварителните сондажи трябва да приключат до петък, 12 януари, когато ще бъде направено официално изявление от партиите. Дотогава те трябва да преценят трезво дали е целесъобразно да започнат коалиционни преговори.\r\nРаботните екипи на Съюза (ХДС/ХСС) и ГСДП постигнаха съгласие за налагане на забрана за даване на интервюта за медии през следващите дни, в които са в ход предварителните преговори за съставяне на нова голяма коалиция в Берлин. Представителите на партиите демонстрираха единодушие по въпроса, като аргументираха решението си с желанието да предотвратят медийното влияние на изхода от предварителните преговори.\r\n***", "date": "2018.01.11", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/01/11/2475889/sofiya-mobilni-punktove-shte-sabrat-stari-gumi-ot-domakinstvata-v-rayon-lyulin-na-12-i-13-yanuari.html", "text": "Мобилни пунктове ще събрат стари гуми от домакинствата в район столичния \"Люлин\" на 12 и 13 януари. Акцията по събиране на стри гуми от домакинствата ще продължи на 12 и 13 януари в районите \"Люлин\" и Връбница\". Това е третата поредна съвместна инициатива между Столична община и Столичният инспекторат, която е насочена към намаляване на изхвърлянето на стари гуми до кофите за смет и минимизиране на възможността да бъдат изгаряни за отопление, съобщиха от пресцентъра на Общината. В рамките на предходните две акции, проведени в районите Младост и Овча купел, бяха събрани близо 3000 гуми. На адресите, на които има разкрити временни стационарни пунктове, старите си гуми могат да предават всички желаещи, независимо от района по местоживеене.\r\nАдреси на временни стационарни пунктове в район „Люлин“:\r\n- бул. „Добринова скала“, срещу бл.402, вх. А\r\n- ж.к. Люлин 1 – ул. „Константин Константинов“, зад магазин „Фантастико“\r\n- ж.к. Люлин 8 – ул. „ Търново“ обръщало на тролеите срещу бл. 816\r\n- ж.к. Люлин 10 – бул. „ Генерал Владимир Динчев“, срещу бл.115, вх. Б\r\n- ж.к. Люлин 7- ул. „ Полковник Стоян Топузов“, до трафопост до бл. 704\r\n- ж.к. Люлин 5- ул. „ Капитан Васил Данаджиев“ , трафопост до бл.521\r\nАдреси на временни стационарни пунктове в район „Връбница“:\r\n- ж.к.. „Връбница“- ул. „Тричко Велев“, до бившето БТК;\r\n- ж.к. „ Обеля 2“ – ул. „Илия Георгов“ между бл. 231 и бл. 214\r\nАдреси на временни стационарни пунктове в район „Младост“:\r\n- кв. „Горубляне“ – ул. „Цветна градина“ до Стадиона;\r\n- ж.к. „Младост 4“, ул. „Проф. Александър Танев“, терен срещу колелото на автобуси с № 213, 76;\r\n- ж.к. „Младост 3“, ул. Жечо Гюмюшев“, терен преди пресечката с ул. „Инж. Георги Белов“;\r\n- ж.к. „Младост 1“, ул. „Митрополит Серафим Сливенски“, до дърводелски цех;\r\n- ж.к. „Младост 1“, ул. „Проф. Марко Семов“ и ул. „Андрей Сахаров“;\r\nАдресите за временни стационарни пунктове в район \"Овча купел\":\r\n1. ж.к „Овча купел“ 1, ъгъла на бул. „Президент Линкълн“ № 55 и ул. „Зеленика“– Автокозметичен център „Портокал“;\r\n2. Автопаркинг- ж.к „Овча купел“ 1 , бул. „Президент Линкълн“, с/у бл.431;\r\n3. Павилион - ж.к. „Овча купел“ 2, кръстовището на бул. „Президент Линкълн“ и ул. „Петър Димков“.\r\nСтоличният инспекторат напомня, че търговските обекти / автосервизи и пунктове за смяна на излезли от употреба гуми/ са задължени да имат сключен договор с лицензирана фирма, на която да предават събраните гуми. Всеки обект, който нарушава разпоредбите на законодателството подлежи на санкция в размер от 1400 до 4000 лв.", "date": "2018.01.11", "title": "София: Мобилни пунктове ще събрат стари гуми от домакинствата в район \"Люлин\" на 12 и 13 януари"}
{"url": "http://www.focus-news.net/news/2018/01/11/2475890/zam-ministar-krasimir-tsipov-premierat-boyko-borisov-zayavi-yasen-angazhiment-za-uvelichenie-na-vaznagrazhdeniyata-na-sluzhitelite-v-mvr-i-za-2019-g-a-ne-samo-za-2018-g.html", "text": "Премиерът Бойко Борисов заяви ясен ангажимент за увеличение на възнагражденията на служителите в МВР и за 2019 г., а не само за 2018 г. Това каза по време на брифинг зам.-министърът на вътрешните работи Красимир Ципов, след среща с представители на работещи служители в системата на МВР, предаде репортер на Агенция „Фокус“.  „Категорично искам да заявя от страна на политическото ръководство, че днешната среща нямаше за цял да спре протестите. Постигнахме ясен и конкретен консенсус да започне работа за допълнително увеличение на възнагражденията на служителите от системата в МВР“, обясни Ципов и допълни, че първата стъпка е направена в началото на тази седмица. „Знаете, че в бюджета за тази година бяха предоставени 55 млн. лв. в повече. Те са разпределени. В МВР ще седнем да поговорим по какъв начин да бъдат предприети действията за едно допълнително увеличение на средствата, които ще бъдат предоставени“, коментира Красимир Ципов.\r\n„Ще започнем разговори по промени в действащото законодателството, включително и в подзаконовата нормативна база. Надявам се, че ще постигнем консенсус“, обясни той. „Премиерът Бойко Борисов заяви ясен, конкретен ангажимент за увеличение на възнагражденията и за 2019 г., а не само за 2018 г.  Премиерът е удовлетворен в резултатите, които постигаме в противодействието и борбата с контрабандата и всички основни дейности на МВР“, каза още Ципов.", "date": "2018.01.11", "title": "Зам.-министър Красимир Ципов: Премиерът Бойко Борисов заяви ясен ангажимент за увеличение на възнагражденията на служителите в МВР и за 2019 г., а не само за 2018 г."}
{"url": "http://www.focus-news.net/news/2018/01/11/2475891/shumen-72-godishna-zhena-e-s-opasnost-za-zhivota-sled-kato-avtomobil-se-e-blasnal-v-trafopost-i-ograda-v-grada.html", "text": "Малко след 12.00 часа вчера бил приет сигнал за възникнал пътен инцидент на бул. “Ришки проход“ в Шумен. Това съобщиха от ОДМВР-Шумен. На място бил пратен екип. Изяснено било, че водач на лек автомобил „Тойота“ с шуменска регистрация загубил контрол над автомобила и се ударил в трафопост и ограда. След удара е пострадала Ж. И. /72 г./ от Шумен, която е пътувала автомобила отзад вдясно. След удара жената е откарана в МБАЛ-Шумен. След преглед е установена фрактура на дясната ръка, на дясното бедро и рана на главата, с опасност за живота. Оперирана е по спешност. Водачът Х. К./36 г./ е тестван за алкохол, наличие не е установено. Дал е кръвна проба за анализ. Образувано е досъдебно производство.", "date": "2018.01.11", "title": "Шумен: 72-годишна жена е с опасност за живота, след като автомобил се е блъснал в трафопост и ограда в града"}
{"url": "http://www.focus-news.net/news/2018/01/11/2475892/zdf-germaniya-otchita-nay-silniya-ikonomicheski-rastezh-ot-2011-godina-nasam.html", "text": "През предходната година германската икономика е регистрирала най-висок ръст за периода след 2011 г. По данни на Федералната статистическа служба, публикувани в четвъртък, БВП на страната се е увеличил с 2,2%, след 1,9% през 2016 г., предава германският телевизионен канал ZDF. \r\nПо-голям растеж германската икономика е отчела през 2011 г., но само защото тогава най-голямата европейска икономика се възстановяваше от дълбоката рецесия в резултат на световната финансова криза, обясняват от Федералната статистическа службаТереза Герова", "date": "2018.01.11", "title": "ZDF: Германия отчита най-силния икономически растеж от 2011 година насам"}
{"url": "http://www.focus-news.net/news/2018/01/11/2475893/predsedatelyat-na-ep-antonio-tayani-shte-poseti-sofiya-za-ofitsialnoto-otkrivane-na-balgarskoto-predsedatelstvo-na-saveta-na-es.html", "text": "Председателят на Европейския парламент (ЕП) Антонио Таяни ще посети София, за да участва в официалното откриване на Българското председателство на Съвета на ЕС заедно с председателя на Европейския съвет Доналд Туск и председателя на Европейската комисия Жан-Клод Юнкер. Това съобщиха от пресслужбата на ЕП. Събитието ще се проведе в Народния театър „Иван Вазов“ от 19:30 часа. \r\nПреди посещението председателят на ЕП Таяни заяви: „Председателството на България идва във важен момент, когато нашият Съюз трябва да удовлетвори очакванията на гражданите във връзка с основни проблеми като миграция, сигурност и създаване на работни места за младите хора. \r\nУбеден съм, че България ще поеме отговорността и ще работи усилено над тези проблеми в тясно партньорство с Европейския парламент“. \r\nПредседателят Таяни ще бъде посрещнат от президента на България Румен Радев и премиера Бойко Борисов и ще произнесе реч по време на церемонията по откриването.", "date": "2018.01.11", "title": "Председателят на ЕП Антонио Таяни ще посети София за официалното откриване на Българското председателство на Съвета на ЕС"}
{"url": "http://www.focus-news.net/news/2018/01/11/2475894/georgi-ikonomov-kmet-na-obshtina-bansko-okolo-20-000-turisti-sa-posetili-kurortniya-grad-po-vreme-na-kolednite-i-novogodishnite-praznitsi.html", "text": "Около 20 000 туристи са посетили Банско по време на коледните и новогодишните празници. Това каза за Радио „Фокус“-Пирин Георги Икономов, кмет на Община Банско. „Потокът от туристи по време на коледните и новогодишните празници бе огромен.  Всички хотелиери и ресторантьори казват, че толкова хора не са имали в Банско. Въпреки че няма сняг в Банско и зимата е безснежна, в планината има достатъчно сняг и пистите са обработени. Качеството на снежната покривка е много добро, така че през празниците всичко беше много добро. Най-вече бих определил ситуацията като много спокойна, без някакви инциденти. Надявам се, че всичко е успешно за хотелиерите и приятно за туристите“, каза още Икономов. Той допълни, че още е рано да се каже дали има нови чуждестранни туристи, които да са избрали Банско тази година.\r\nЛора КАЛЧЕВА", "date": "2018.01.11", "title": "Георги Икономов, кмет на Община Банско: Около 20 000 туристи са посетили курортния град по време на коледните и новогодишните празници"}
{"url": "http://www.focus-news.net/news/2018/01/11/2475895/veliko-tarnovo-10-000-kasa-tsigari-aktsizen-banderol-sa-izzeti-pri-proverka-na-lek-avtomobil-na-izhoda-na-grada-v-posoka-gurkovo.html", "text": "10 000 къса цигари без акцизен бандерол иззеха служители на полицейското управление във Велико Търново при проверка на лек автомобил. Това съобщиха от пресцентъра на Областна дирекция на МВР – Велико Търново. Вчера следобед на изхода на Велико Търново в посока град Гурково е извършена проверка на лек автомобил „Опел Астра“, управляван от 46-годишния Д. З. от Сливен, известен на полицията и осъждан. В автомобила униформените намерили 500 кутии цигари, без бандерол. Водачът и 20-годишният му спътник са задържани за срок до 24 часа. Автомобилът и цигарите са иззети. По случая  започнато досъдебно производство.", "date": "2018.01.11", "title": "Велико Търново: 10 000 къса цигари акцизен бандерол са иззети при проверка на лек автомобил на изхода на града в посока Гурково"}
{"url": "http://www.focus-news.net/news/2018/01/11/2475896/veliko-tarnovo-priklyuchvat-remontite-na-trotoarnata-nastilka-po-ulitsa-chitalishtna.html", "text": "Приключват ремонтите на тротоарната настилка по улица „Читалищна“ във Велико Търново, предаде репортер на Радио „Фокус“ – Велико Търново.  Дейностите се реализират в рамките на проект „Изграждане на привлекателна и съхранена градска среда на Велико Търново“, който Община Велико Търново спечели. Той е на стойност 11.1 млн. лева и се финансира по Оперативна програма „Региони в растеж“. Ремонтите започнаха в началото на ноември 2017-та година и пешеходната настилка в региона е почти изцяло подменена.„Фокус“ припомня, че в рамките на проекта се реконструират над 36 улици в старата градска част на Търново, както и няколко в кв. „Чолаковци“.  Обектите са разделени на шест позиции. Изпълнението на проекта е за срок от 30 месеца, като договорът бе подписан на 17-ти февруари 2017 година.  Дейностите стартираха в края на месец септември.\r\nЛуиза ТРАНЧЕВА", "date": "2018.01.11", "title": "Велико Търново: Приключват ремонтите на тротоарната настилка по улица „Читалищна“"}
{"url": "http://www.focus-news.net/news/2018/01/11/2475897/gl-komisar-mladen-marinov-nyama-uvelichenie-bez-da-imame-realen-prinos-za-stabilnostta-i-uvelichenieto-na-byudzheta.html", "text": "Няма увеличение без да имаме реален принос за стабилността и увеличението на бюджета. Това каза по време на брифинг главният секретар на МВР гл. комисар Младен Маринов след среща с представители на работещи служители в системата на МВР, предаде репортер на Агенция „Фокус“. „Срещата при премиера Бойко Борисов бе в работна насока. Това, което е важно за мен е, че нещата са поставени така – сектор „Сигурност“, специално МВР, е изключително важен за стабилността на държавата. Освен за обществения ред и борбата с престъпността секторът е важен фактор и за гарантиране събираемостта на средствата, които се влизат в държавния бюджет“, обясни гл. секретар Маринов. „Удовлетворен съм от това, че всички се обединихме, че всяко едно увеличени на нашите заплати трябва да стъпва на реални приходи, за които сме допринесли до голяма степен, за да съберем повече от планираното по бюджета. Това го правим ежедневно и ще продължим да го правим. Такъв ангажимент поехме. Няма увеличение без ние да имаме реален принос за стабилността и увеличението на бюджета“, заяви гл. комисар Младен Маринов. По думите му, за да имат очи, за да претендират за увеличаване на заплатите трябва да продължат дейността си за по-голяма събираемост в бюджета. „Радвам се, че премиерът оцени действията, с които ние до момента принасяме за стабилността на бюджета“, каза той.", "date": "2018.01.11", "title": "Гл. комисар Младен Маринов: Няма увеличение без да имаме реален принос за стабилността и увеличението на бюджета"}
{"url": "http://www.focus-news.net/news/2018/01/11/2475898/pg-na-bsp-za-balgariya-shte-vnese-vota-na-nedoverie-kam-kabineta-borisov-3-na-17-yanuari-bez-dps.html", "text": "ПГ на \"БСП за България\" ще внесе вота на недоверие към кабинета „Борисов“ 3 на 17 януари без ДПС. Това обяви в кулоарите на Народното събрание лидерът на БСП Корнелия Нинова, предаде репортер на Агенция „Фокус“.\r\nДеница КИТАНОВА", "date": "2018.01.11", "title": "ПГ на \"БСП за България\" ще внесе вота на недоверие към кабинета „Борисов“ 3 на 17 януари без ДПС"}
{"url": "http://www.focus-news.net/news/2018/01/11/2475899/stefan-mirev-oblasten-upravitel-na-pazardzhik-pochistvat-se-13-rechni-uchastatsi-v-oblastta.html", "text": "Общо 22 са утвърдените речни участъци от Междуведомствената комисия към Областна администрация, които се нуждаят от почистване на територията на област Пазарджик, съобщи за Радио „Фокус“ – Пазарджик областният управител Стефан Мирев. Към момента се работи по 13 участъка на територията на общините Пазарджик, Панагюрище, Пещера, Ракитово, Белово, Брацигово, Стрелча и Лесичово. „Предстои приемането на почистен участък от р. Доспатска в землището на община Сърница.  \r\nКачеството на почистените участъци се проверява ежеседмично от комисия с представители на Областна администрация, РДГ Пазарджик, Басейнова дирекция, като проверки извършва и Междуведомствената комисия констатирала необходимостта от почистване на участъците. Възлагането на определените обособени позиции е направено след обявление на официалната страница на Областна администрация, като в него са упоменати необходимите изискуеми документи“, уточни Мирев. \r\nТой припомни също, че юридическите лица изпълняват дейности по осигуряване проводимостта на речните корита от Програмата и почистването им от прораснали, паднали и застрашени от падане дървесна растителност, храсти, коренища и клони, създаващи предпоставки за застрашаване живота и имуществото на населението, опазване на изградената общинска и държавна инфраструктура. Дейностите са извършвани съгласно сключени договори между Областна администрация Пазарджик и юридическите лица. В договора изрично е записано, че фирмите-изпълнители следва да притежават необходимите разрешителни за извършване на посочените дейности.\r\nАлбена ЖИЛЕКОВА", "date": "2018.01.11", "title": "Стефан Мирев, областен управител на Пазарджик: Почистват се 13 речни участъци в областта"}
{"url": "http://www.focus-news.net/news/2018/01/11/2475900/ekathimerini-pravitelstvo-i-tsarkva-v-gartsiya-se-sblaskaha-v-spora-za-imeto-na-makedoniya.html", "text": "Правителството в Атина и Гръцката православна църква изглежда имат различни позиции по въпроса за разрешаването на т.нар. спор за името със Скопие, след като в сряда последната категорично се противопостави на решение, което включва използването на термина „Македония“ за Бившата югославска република Македония (БЮРМ), отбелязва електронното издание Ekathimerini.\r\nВ отговор на единодушното решение на Светия синод в сряда да не  „отстъпва\" от противопоставянето си на употребата на думата под каквато и да е форма, представители на правителството в Атина успяха да намерят връзка между Църквата и националистическата политическа партия „Златна зора“.\r\nПредставители на политическия елит в Атина обвиниха Църквата, че надхвърля границите на нейната власт, като се намесва в държавни и сериозни външнополитически въпроси. В същото време, според източници, Църквата „не желае държавата да се ангажира с нейните святи дела\".\r\nСпоред събеседници на редакцията, Църквата също е обвинена, че не е обсъдила въпроса с правителството и не е поискала да се информира за напредъка на преговорите между Атина и Скопие. \r\nОт своя страна архиепископ Йеронинос заяви, че Църквата има всички основания да се интересува от проблема, тъй като той не е само политически и национален въпрос, но и църковен. Опасенията на Светия Синод са, че използването на термина - било като част от комбинирано име или по друг начин - би могло да подхрани амбициите на Македонска православна църква - Охридска архиепископия.  \r\nВ своето решение от сряда Светият синод припомни, че Църквата „се е борила за Македония с кръвта на своето духовенство\" и призова правителството да обърне внимание на опасенията и,  „които са опасенията на икуменизма\". \r\nЙеронинос обаче увери, че Църквата няма да участва или да подкрепи демонстрациите, които ще бъдат проведени по-късно през месеца, в знак на несъгласие с компромис от страна на Гърция по въпроса за името.Тереза Герова", "date": "2018.01.11", "title": "Ekathimerini: Правителство и Църква в Гърция се сблъскаха в спора за името на Македония"}
{"url": "http://www.focus-news.net/news/2018/01/11/2475901/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В четвъртък, 11 януари, в София ще се състои официалната церемония по откриването на българското председателство на Съвета на Европейския съюз, отбелязва скопското електронно издание „Локално“.\r\nВ програмата на събитието, което ще се проведе в Народния театър „Иван Вазов“, са включени изпълнения на автентични фолклорни песни и композиции, древни църковни песни, народни танци и ритми с модерни звуци. \r\nЦеремонията ще бъде открита с изпълнение на химна на Република България от Детския хор на Българското национално радио. Ще последват обръщение от министъра на българското председателство Лиляна Павлова и речи на президента Румен Радев, председателя на Европейския парламент  Антонио Таяни, председателя на Съвета на Европейския съюз Доналд Туск, председателя на Европейската комисия Жан-Клод Юнкер и премиера на Република България Бойко Борисов. \r\nНа 12 януари членовете на Европейската комисия ще участват в срещи с министри от българското правителство, на които ще обсъдят основните приоритети на председателството, сред които: външните работи, сигурността и отбраната, миграцията и правосъдието; приобщаваща и стабилна Европа, близка до гражданите; конкурентна, новаторска и цифрова Европа. След дискусиите ще се проведе съвместно заседание, последвано от пресконференция.\r\nПрограмата на председателя на ЕК включва и специални срещи с президента на Република България Румен Радев, председателя на Народното събрание Цвета Караянчева и премиера Бойко Борисов.\r\n*** Правителството в Атина и Гръцката православна църква изглежда имат различни позиции по въпроса за разрешаването на т.нар. спор за името със Скопие, след като в сряда последната категорично се противопостави на решение, което включва използването на термина „Македония“ за Бившата югославска република Македония (БЮРМ), отбелязва електронното издание Ekathimerini.\r\nВ отговор на единодушното решение на Светия синод в сряда да не  „отстъпва\" от противопоставянето си на употребата на думата под каквато и да е форма, представители на правителството в Атина успяха да намерят връзка между Църквата и националистическата политическа партия „Златна зора“.\r\nПредставители на политическия елит в Атина обвиниха Църквата, че надхвърля границите на нейната власт, като се намесва в държавни и сериозни външнополитически въпроси. В същото време, според източници, Църквата „не желае държавата да се ангажира с нейните святи дела\".\r\nСпоред събеседници на редакцията, Църквата също е обвинена, че не е обсъдила въпроса с правителството и не е поискала да се информира за напредъка на преговорите между Атина и Скопие. \r\nОт своя страна архиепископ Йеронинос заяви, че Църквата има всички основания да се интересува от проблема, тъй като той не е само политически и национален въпрос, но и църковен. Опасенията на Светия Синод са, че използването на термина - било като част от комбинирано име или по друг начин - би могло да подхрани амбициите на Македонска православна църква - Охридска архиепископия.  \r\nВ своето решение от сряда Светият синод припомни, че Църквата „се е борила за Македония с кръвта на своето духовенство\" и призова правителството да обърне внимание на опасенията и,  „които са опасенията на икуменизма\". \r\nЙеронинос обаче увери, че Църквата няма да участва или да подкрепи демонстрациите, които ще бъдат проведени по-късно през месеца, в знак на несъгласие с компромис от страна на Гърция по въпроса за името.\r\n*** Турските сили за сигурност са арестували заподозрян във връзка с убийството на руския посланик Андрей Карлов през декември 2016 г., съобщава вестник Daily Sabah.\r\nСъгласно разпространената информация, заподозреният е задържан по-рано за членство в гюленистката мрежа (ФЕТО), сочена от Анкара като организатор на неуспешния опит за държавен преврат от лятото на 2016 г. \r\nЗаподозреният, идентифициран с инициалите си В.К.А., е обвинен в съучастие в убийството на руския дипломат, а според властите той има „ключова роля\" в престъплението, което изостри отношенията между Турция и Русия.\r\nУточнява се, че В.К.А  е бил потребител на ByLock, кодирано приложение за съобщения, използвано предимно от гюленистите. Лицето е било освободено от длъжност в публичния сектор след опита за преврат.\r\n***", "date": "2018.01.11", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/01/11/2475902/edin-miliard-evro-investitsii-v-evropeyski-superkompyutri-predlaga-evropeyskata-komisiya.html", "text": "Европейската комисия обяви плановете си да инвестира съвместно с държавите членки в изграждането на европейска инфраструктура от суперкомпютри от световна класа. Това съобщиха от пресцентъра на Представителството на ЕК в България. Суперкомпютрите са необходими за обработката на все по-големи обеми от данни и носят ползи на обществото в много области — от здравеопазването и производството на енергия от възобновяеми източници до безопасността на автомобилите и киберсигурността. \r\nМария Габриел, комисар по въпросите на цифровата икономика и цифровото общество, заяви: \"Суперкомпютрите вече са в основата на важни постижения и иновации в много области, които пряко засягат всекидневния живот на европейските граждани. Те могат да ни помогнат да развием персонализирана медицина, да пестим енергия и да се борим по-ефективно срещу изменението на климата. Подобряването на европейската инфраструктура от суперкомпютри предлага огромен потенциал за създаване на работни места и е ключов фактор за цифровизацията на промишлеността и за повишаване на конкурентоспособността на европейската икономика.\" \r\nПриносът на бюджета на ЕС в инициативата ще бъде около 486 млн. евро по актуалната многогодишна финансова рамка; със същата сума ще се включат и държавите членки и асоциираните държави. До 2020 г. общо около 1 млрд. евро публично финансиране ще бъдат инвестирани, а частните членове на инициативата ще се включат и с непарично участие.", "date": "2018.01.11", "title": "Един милиард евро инвестиции в европейски суперкомпютри предлага Европейската комисия"}
{"url": "http://www.focus-news.net/news/2018/01/11/2475903/d-r-ivan-ivanov-mbal-sv-ivan-rilski-gorna-oryahovitsa-protest-podgotvyat-obshtinskite-bolnitsi-na-teritoriyata-na-tsyalata-strana.html", "text": "Протест подготвят общинските болници на територията на цялата страна. Той е насочен за 15 януари и ще протече в часовете от 12.00 до 13.00. Това съобщи за Радио „Фокус“ – Велико Търново д-р Иван Иванов, управител на МБАЛ „Св. Иван Рилски“-Горна Оряховица. До всички общински лечебни заведения са изпратени указания за това как евентуално ще протече протеста. Някои от тях ще спрат изцяло дейността си за час, а останалите – ще протестират символично. Това, вероятно, ще направят и служителите на горнооряховската болница. \r\n„Основните искания са най-вече промяна в цените на клиничните пътеки, по които основно работят общинските болници, тъй като те не са променяни повече от 10 години. През това време разходите са нараснали значително, най-малкото работната заплата се увеличи доста за последните 10 години. Всичко това са разходи за лечебното заведение, а тъй като приходите не са променени, дори в последните години ситуацията стана още по-тежка с лимитите, които бяха наложени. Това е основната причина да нарастват дълговете на общинските лечебни заведения, тъй като ние, общо – взето, работим с един и същ контингент“, допълни експертът. Все още няма информация за това кои болници от региона ще се включат в дейностите ефективно, но се очаква исканията да са подкрепени от всички.\r\nЛуиза ТРАНЧЕВА", "date": "2018.01.11", "title": "Д-р Иван Иванов, МБАЛ „Св. Иван Рилски“-Горна Оряховица: Протест подготвят общинските болници на територията на цялата страна"}
{"url": "http://www.focus-news.net/news/2018/01/11/2475904/korneliya-ninova-bsp-gotovi-sme-s-motivite-za-vota-na-nedoverie-kam-kabineta-temata-ostava-provala-v-borbata-s-koruptsiyata.html", "text": "Готови сме с мотивите за вота на недоверие. Това каза пред журналисти лидерът на БСП Корнелия Нинова във връзка с вота на недоверие, предаде репортер на Агенция „Фокус“. „През декември пред вас поехме ангажимент на 10 януари да предложим своите мотиви за вота на недоверие на колегите от ДПС и обща работна група до 17-ти да ги усъвършенства и да ги внесе. 10-ти януари беше вчера. Готови сме с мотивите за вота на недоверие. Вчера ги разгледахме на Изпълнително бюро, разгледахме ги на парламентарна група“, каза лидерът на БСП. Нинова обяви, че БСП е взела решение да внесе вота на недоверие сама. „Току-що проведохме разговори с ДПС, информирахме колегите за своите аргументи, разговарях с Мустафа Карадайъ и те ще вземат своето решение. Ние ще го внесем сами и темата остава провала в борбата с корупцията\", заяви Нинова и допълни, че конкретната политика, заради която ще бъде внесен вотът ще стане ясна на 17 януари.\r\n\"Дали ДПС ще ни подкрепят в дебатите с гласуването е тяхно политическо решение. Мотивите да направим това е, че ние имаме принципни различия след изказването на почетния председател на ДПС Ахмед Доган, което беше потвърдено от депутати колеги от ДПС, основно в две неща. Първото е тяхното мнение, че няма готова опозиционна сила, която да поеме управлението. Второто е призивът и към вас медиите и към нас, да се пази стабилността и сигурността на страната. Съгласна съм по принцип, че България има нужда от сигурност и стабилност, но за нас основният генератор на несигурност е правителството на Бойко Борисов. Събитията от последната седмици го доказват. Не смятаме, че има стабилност, в която и да е система“, подчерта Нинова. \r\nДеница КИТАНОВА", "date": "2018.01.11", "title": "Корнелия Нинова, БСП: Готови сме с мотивите за вота на недоверие към кабинета, темата остава провала в борбата с корупцията"}
{"url": "http://www.focus-news.net/news/2018/01/11/2475905/burgas-28-beli-galabi-poletyaha-v-nebeto-nad-grada-po-povod-ofitsialnoto-otkrivane-na-balgarskoto-predsedatelstvo-na-saveta-na-es.html", "text": "28 бели гълъби полетяха в небето над Бургас, предаде кореспондентът на Радио \"Фокус\". Това се случи на пл. \"Тройката\". Гълъбите са от рода \"бургаски преметач\" и бяха пуснати от ученици от началните класове от СУ \"Св. св Кирил и Методий\". \"Децата с удоволствие участват в пускането на 28 гълъба, колкото са страните членки на ЕС\", каза преподавателят Йорданка Маринова. \r\nПовод за събитието е официалното откриване на Българското председателство на Съвета на ЕС. Организатори са Дружество „Мир”. Председателят на организацията Димитър Канариев посочи, че това не е политически акт, а цели възпитание на децата в дух на разбирателство. \r\nМария Русева", "date": "2018.01.11", "title": "Бургас: 28 бели гълъби полетяха в небето над града по повод официалното откриване на Българското председателство на Съвета на ЕС"}
{"url": "http://www.focus-news.net/news/2018/01/11/2475906/afp-germaniya-registrira-rekorden-byudzheten-izlishak.html", "text": "През 2017 г. Германия е постигнала рекорден бюджетен излишък в размер на 38,4 млрд. евро, или 1,2% от БВП, показват данни на Федералната служба по статистика, цитирани от AFP.\r\nТова е най-големият излишък, регистриран в страната от обединението през 1990 г. насам. \r\nПрез предходната година германската икономика е регистрирала също и най-висок ръст за периода след 2011 г. По данни на Федералната статистическа служба, публикувани в четвъртък, БВП на страната се е увеличил с 2,2%, след 1,9% през 2016 г.\r\nПо-голям растеж германската икономика е отчела през 2011 г., но само защото тогава най-голямата европейска икономика се възстановяваше от дълбоката рецесия в резултат на световната финансова криза, обясняват от Федералната статистическа службаТереза Герова", "date": "2018.01.11", "title": "AFP: Германия регистрира рекорден бюджетен излишък"}
{"url": "http://www.focus-news.net/news/2018/01/11/2475907/sofiya-66-godishna-zhena-ot-samokov-e-stanala-zhertva-na-telefonna-izmama-s-1100-leva.html", "text": "Около 15.30 часа на 10 януари в Районно управление на МВР-Самоков е постъпило обаждане от служител в банков клон в града, че възрастна жена настоява спешно да изтегли сумата от 3000 лева, което е породило съмнение у него, че се касае за телефонна измама. Това съобщиха от ОДМВР-София . На място незабавно били изпратени полицейски служители. 66-годишната жена от Самоков посочила, че около 14.00 часа същия ден е била заблудена по телефона от непознат мъж, че трябва да участва в полицейска операция по залавянето на телефонни измамници. Без да подложи на съмнение чутото, жената оставила пред дворната врата на дома си всичките си налични 1100 лева заедно с четири златни пръстена, три златни халки, пет чифта златни обици, две златни колиета и златна гривна. Веднага след това тя посетила банковия клон с намерение да изтегли спестяванията си и също да ги предостави за „целите на акцията“, което обаче било осуетено от проявената съобразителност и навременна реакция на банковия служител. По случая в РУ- Самоков е образувано досъдебно производство под наблюдението на районната прокуратура.", "date": "2018.01.11", "title": "София: 66-годишна жена от Самоков е станала жертва на телефонна измама с 1100 лева"}
{"url": "http://www.focus-news.net/news/2018/01/11/2475908/veronika-bozova-rayonen-sad-vratsa-postanovena-e-opravdatelna-prisada-za-martin-chokov.html", "text": "Постановена е оправдателна присъда за Мартин Чоков, каза за Радио „Фокус“ – Видин Вероника Бозова, говорител на Районен съд – Враца. Мартин Чоков, син на бившия кмет на село Галиче – Ценко Чоков, бе обвинен за побой по хулигански и расистки подбуди. Съдия Вероника Бозова посочи, че какви са съображенията на съдия Красимир Георгиев за постановяване на присъдата ще стане ясно при изготвяне на мотивите. „Делото срещу Мартин Чоков е образувано на 20 септември 2016 г. по внесен обвинителен акт. Проведени са 9 съдебни заседания, извършени са редица процесуално следствени действия, разпити на свидетели, много съдебни експертизи, събрани са много писмени доказателства, извършени са повторни разпити на свидетели, очни ставки“, заяви съдия Вероника Бозова. Тя допълни, че делото е приключило с оправдателна присъда за Мартин Чоков. \r\nАнна ЛОЗАНОВА", "date": "2018.01.11", "title": "Вероника Бозова, Районен съд Враца: Постановена е оправдателна присъда за Мартин Чоков"}
{"url": "http://www.focus-news.net/news/2018/01/11/2475909/sofiya-edin-chovek-e-postradal-pri-katastrofa-mezhdu-lek-avtomobil-i-mikrobus-na-patya-mezhdu-zlatitsa-i-pirdop.html", "text": "Един човек е пострадал при катастрофа между лек автомобил и микробус на път I-6 между на входа на Златица. Това съобщиха за Агенция \"Фокус\" от ОДМВР-София. Сигналът за инцидента е подаден в 10.18 часа. За преглед в болница е транспортиран водачът на лекия автомобил. Причините за катастрофата се изясняват.", "date": "2018.01.11", "title": "София: Един човек е пострадал при катастрофа между лек автомобил и микробус на пътя между Златица и Пирдоп"}
{"url": "http://www.focus-news.net/news/2018/01/11/2475910/aktsenti-v-predavaneto-ekologichen-rezonans-na-radio-fokus.html", "text": "Всяка седмица в предаването Екологичен резонанс\" на Радио \"Фокус\" ще ви запознаваме с актуални събития и коментари през погледа на ресорните институции и необходимостта от прилагането на последователна политика в областта на опазването на околната среда и водите. В днешното издание наш гост ще бъде председателят на парламентарната Комисия по околната среда и водите Ивелина Василева, с която ще говорим за предлаганите законопроекти за изменение и допълнение на Закона за опазване на околната среда.\r\nКачеството на въздуха над столицата е силно влошено. Десетки станции отчитат завишени нива на фини прахови частици във въздуха. Стойностите са десетки пъти над нормата. Какви мерки ще предприеме Столична община, ще коментираме с кмета на София Йорданка Фандъкова.\r\nТези и още актуални теми - в предаването \"Екологичен резонанс\" на Радио \"Фокус\" от 13:00 до 14:00 часа, с водещ Йоланда Пелова.", "date": "2018.01.11", "title": "Акценти в предаването \"Екологичен резонанс\" на Радио „Фокус“"}
{"url": "http://www.focus-news.net/news/2018/01/11/2475911/dps-shte-podkrepi-vota-na-nedoverie-kam-pravitelstvoto-sas-svoi-motivi-i-argumenti.html", "text": "Ще подкрепим вота, ще гласуваме „против“ правителството, обаче с нашите мотиви и аргументи. Това обяви в кулоарите на парламента зам.-председателят на ПГ на ДПС Йордан Цонев по повод заявката на ПГ на \"БСП за България\", че ще внесе вот на недоверие без ДПС, предаде репортер на Агенция „Фокус“. „Имаме решение за вота на недоверие и то много отдавна, взето на нашия най-висш форум между две конференции на Националния съвет. Решението ни не е за един вот, а за вотове, и добре обосновано“, заяви той. „Между Коледа и Нова година не бяхме потърсени, след Нова година също. Днес разбрахме, че БСП вчера на свой форум са взели решението да внесат вота сами. Днес Корнелия Нинова уведоми Мустафа Карадайъ за това решение. Вие преценете какво е това действие“, коментира Йордан Цонев. \r\nБиляна ИВАНОВА", "date": "2018.01.11", "title": "ДПС ще подкрепи вота на недоверие към правителството със свои мотиви и аргументи"}
{"url": "http://www.focus-news.net/news/2018/01/11/2475912/mariya-zaharova-moskva-si-zapazva-pravoto-da-otgovori-na-ogranicheniyata-za-ruski-medii-v-moldova.html", "text": "Москва си запазва правото на ответни действия на ограниченията, които управляващите в Молдова въведоха за средства за масова информация чрез изменение на Кодекса за телевизия и радио, ограничаващи излъчването на руски телевизионни канали. Това заяви говорителят на Министерството на външните работи на Руската федерация Мария Захарова, предава TACC.\r\n„Със съжаление сме принудени да констатираме, че този акт на откровена дискриминация на руските СМИ има последователен характер и е поредна антируска атака от страна на управляващото парламентарно мнозинство в Кишинев. От наша страна, потвърждавайки ангажираността си към общоприетия в международните отношения принцип на взаимност, си оставяме правото на ответни мерки“, подчерта дипломатът.\r\nЗахарова бе категорична, че според Руската федерация подобна ситуация „изисква реакция не само на международни специализирани институции като ОССЕ. Интересно ще бъде да чуем оценката на официалните представители на европейските структури по повод това доколко стремежът на молдовските власти да изчисти информационното пространство в страната отговаря на общоевропейските ценности“, отбеляза Захарова. Агенция \"Фокус\" припомня:\r\nНа 10 януари председателят на парламента на Молдова Андриан Канду одобри закон, с който се налагат ограничения за излъчването на руски телевизионни канали. След промените в Молдова ще бъде разрешено излъчването на телевизии и радиа с информационен, политически и военен характер от ЕС, САЩ и Канада и държави, които са ратифицирали Европейската конвенция за трансгранична телевизия. Русия не е сред тях.Тереза Герова", "date": "2018.01.11", "title": "Мария Захарова: Москва си запазва правото да отговори на ограниченията за руски медии в Молдова"}
{"url": "http://www.focus-news.net/news/2018/01/11/2475913/deputatat-ot-gerb-desislava-kostadinova-organizira-priemen-den-v-pazardzhik-na-15-yanuari.html", "text": "Народният представител от ГЕРБ Десислава Костадинова ще проведе приемна за граждани в Пазарджик на 15 януари, понеделник. Това съобщиха от пресцентъра на партията. Приемната ще бъде от 10.00 до 12.00 часа в клуба на ГЕРБ в областния център на ул. „Екзарх Йосиф“ № 5 А, ет. 2.", "date": "2018.01.11", "title": "Депутатът от ГЕРБ Десислава Костадинова организира приемен ден в Пазарджик на 15 януари"}
{"url": "http://www.focus-news.net/news/2018/01/11/2475914/plovdiv-zatvoreno-e-dvizhenieto-v-podleza-na-ul-gladston-zaradi-dve-katastrofi-postradal-e-i-politseyski-avtomobil.html", "text": "Затворено е движението в подлеза на ул. „Гладстон” в Пловдив заради две катастрофи, в едната които е пострадал и полицейски автомобил. Това съобщи за Радио „Фокус”-Пловдив говорителят на ОДМВР-Пловдив. Около 11.15 ч. патрул на 04 Районно управление на МВР е посетил пътнотранспортно произшествие с два автомобила в подлеза. Докато изяснявали ситуацията, автомобил, който идвал от бул. „Руски“, се блъснал насрещно с друг движещ се лек автомобил, а след това и в полицейския автомобил на място. Няма пострадали. На местопроизшествието има екип на Спешна помощ. Движението е затворено.\r\nТрафикът се регулира от екипи на „Пътна полиция“ и 4 Районно управление на МВР.\r\nЦветана ТОНЧЕВА", "date": "2018.01.11", "title": "Пловдив: Затворено е движението в подлеза на ул. „Гладстон” заради две катастрофи, пострадал е и полицейски автомобил"}
{"url": "http://www.focus-news.net/news/2018/01/11/2475915/elka-dimova-zam-kmet-na-dobrich-aktsentat-v-kapitalovata-programa-na-obshtinata-tazi-godina-shte-bade-infrastrukturata.html", "text": "Акцентът в Капиталовата програма на Община град Добрич тази година ще бъде инфраструктурата. Това каза зам.-кметът на Добрич с ресор „Финанси и общинска собственост“ Елка Димова, предаде кореспондентът на Радио „Фокус” – Варна. „Капиталовата програма в общи линии е готова. Тази година тротоари, улици, това ще бъде най най-видимият резултат в дейностите. Разбира се в тази инфраструктура включваме и паркинги. Включили сме като обект и паркинга, който е на централния пазар в града. Ще бъде основно реконстриуран през тази година. Включени са и алеите в Гробищния парк. Знаете, там състоянието никак не е добро към момента, особено в новите парцели, които закупуваме. Предвидени са 200 000 лева тази година и мисля, че ще ги реализираме още в началото на годината, когато времето позволява.“, посочи Елка Димова. \r\nТя допълни, че сега в Капиталовата програма са залегнали средства за изграждане и на навеси на автобусни спирки. Дирекция „Устройство на територията“ са определили няколко точки в града, където ще има изградени такива навеси и пейки на автобусни спирки от градския транспорт. \r\nЖулиета НИКОЛОВА", "date": "2018.01.11", "title": "Елка Димова, зам.-кмет на Добрич: Акцентът в Капиталовата програма на Общината тази година ще бъде инфраструктурата"}
{"url": "http://www.focus-news.net/news/2018/01/11/2475916/yordan-tsonev-dps-deystvieto-na-bsp-za-vota-na-nedoverie-dokazva-pravotata-na-ahmed-dogan-ako-nyamash-kultura-v-opozitsiya-trudno-bi-mogal-da-imash-takava-v-upravlenieto.html", "text": "Защо това действие на БСП доказва правотата на Ахмед Доган- ако нямаш коалиционна култура в опозиция, много трудно би могъл да имаш такава в управлението. Това обяви в кулоарите на парламента зам.-председателят на ПГ на ДПС Йордан Цонев по повод заявката на ПГ на „БСП за България“, че ще внесе вот на недоверие без ДПС, предаде репортер на Агенция „Фокус“. „Изкушавам се да кажа, че това решение на БСП доказва правотата в думите на Ахмед Доган. Думите му са снимка на политическата ситуация в страната. Те не предизвикват тази ситуация, а са констатация каква е тя“, заяви той. В отговор на въпрос дали ДПС се разграничава от мотивите на БСП за вот на недоверие Йордан Цонев коментира: „Още не сме видели мотивите им“. „Нямаме достатъчно депутати да внесем самостоятелно вота на недоверие. Във всички вотове на недоверие, които ще бъдат внесени, съобразно решението ни, ако не вземем друго, ще гласуваме срещу кабинета с наши мотиви и обосновка“, каза още зам.-председателят на ПГ на ДПС.\r\nБиляна ИВАНОВА", "date": "2018.01.11", "title": "Йордан Цонев, ДПС: Действието на БСП за вота на недоверие доказва правотата на Ахмед Доган - ако нямаш култура в опозиция, трудно би могъл да имаш такава в управлението"}
{"url": "http://www.focus-news.net/news/2018/01/11/2475917/ministar-lilyana-pavlova-interaktivnata-izlozhba-balgariya-e-shte-zavede-gostite-ni-za-evropredsedatelstvoto-do-prekrasnite-katcheta-na-stranata.html", "text": "Интерактивната изложба „България е…“ ще заведе гостите ни за европредседателството до прекрасните кътчета на страната. Това каза министърът на българското председателство на Съвета на ЕС 2018 Лиляна Павлова по време на представянето на интерактивната изложба за културно-историческото наследство на България в специално изградено пространство пред Народния театър „Иван Вазов“, предаде репортер на Агенция „Фокус“. „Това е изненада, която сме подготвили за всички гости на официалното откриване на българското председателство. Една изненада, която съчетава в себе си модерното и най-новите технологии, които ни дават възможност за този виртуален, дигитален, модерен начин една интерактивна изложба на българската природа, изкуство, красота, мистерия, за да можем да направим и естественото продължение за това, че България е едно съкровище, което трябва да бъде разкрито. Това са 8 теми и всяка една от тях дава продължение на изречението „България е…“. България е мистика, история, култура. Всеки да намери своя отговор какво е България“, заяви министър Павлова. Тя уточни, че очакват много гости и в днешния ден. „Много гости очакваме и по време на председателството – над 25 000 души. Няма как всеки един да бъде заведен в тези прекрасни кътчета на България. Затова се опитахме чрез тази изложба да им го покажем, да могат да го усетят, защото именно този тип представяне ще достигне до тях, все едно са били на място и са ги видели на живо. Това е нашето желание. Изключително благодаря за подкрепата на Валя Балканска и на всички, които са с нас, които да направят тази изложба още по-жива, по-осезаема, за да докоснем сърцата на всички, за да покажем богатата ни история, култура, изкуства, нашите артисти, произведения и всичко това, което имаме, с което сме богати и с което се гордеем. Малко по-късно тук ще дойдат всички международни медии – 56, които също ще имат възможност да видят тази изложба чрез вас“, допълни тя. Павлова уточни, че ще покажат изложбата и на всички българи. „Тя е достъпна вече онлайн на нашия сайт, за да може всеки да я свали и да я види и усети. В 18.30 часа гостите ще могат да я усетят. Днес ще разчитам на вас, уважаеми представители на медиите, вие сте нашите посланици. Мястото беше градено няколко дни – сериозно съоръжение и инфраструктура, за да може да изглежда по този начин. Благодаря за денонощния труд на всички, които работиха. Надявам се, че това ще е една прекрасна, красива, модерна изненада за нашите гости“, каза още Лиляна Павлова. \r\nЛюба АЛЕКСИЕВА", "date": "2018.01.11", "title": "Министър Лиляна Павлова: Интерактивната изложба „България е…“ ще заведе гостите ни за европредседателството до прекрасните кътчета на страната"}
{"url": "http://www.focus-news.net/news/2018/01/11/2475918/kyustendil-obshtinata-e-v-protses-na-izgotvyane-na-godishnata-si-programa-za-razvitie-na-chitalishtnata-deynost.html", "text": "Община Кюстендил е в процес на изготвяне на годишната си програма за развитие на читалищната дейност. Това каза пред Радио „Фокус” – Кюстендил Слава Соколова, експерт в отдел „Култура и духовно развитие” към Община Кюстендил. По думите й в момента се събира и обобщава информацията, подавана от отделните читалища, осъществяващи дейност на територията на общината. На база подадената информация ще бъде изработена и годишната програма за развитие на читалищната дейност, включваща отделни точки и раздели. В програмата ще се включи и съответното финансиране.\r\nВенцеслав ИЛЧЕВ", "date": "2018.01.11", "title": "Кюстендил: Общината е в процес на изготвяне на годишната си програма за развитие на читалищната дейност"}
{"url": "http://www.focus-news.net/news/2018/01/11/2475919/zigmar-gabriel-evropa-i-sasht-tryabva-da-se-protivopostavyat-na-orazheynata-programa-na-teheran-no-da-zapazyat-sporazumenieto-za-iranskata-yadrenata-programa.html", "text": "Европа и САЩ трябва да се противопоставят на Иран заради програмата му за балистични ракети и ролята му в гражданската война в Сирия, но споразумението за ядрената програма на Техеран, подписано през 2015 г., трябва да бъде запазено. Това заяви министърът на външните работи на ФРГ Зигмар Габриел в четвъртък, предава Reuters.\r\nВ изявление преди срещата с колегите му от Иран, Великобритания, Франция и Европейския съюз, Габриел подчерта, че САЩ имат основания да се притесняват за стратегията на Иран в Близкия изток. Същевременно обаче допълни: „Трябва да отделим двете неща едно от друго: искаме да запазим ядрената сделка с Иран... и трудната роля, която Иран има в региона\".\r\n„Искаме да говорим с Иран за ролята му в региона, която е повече от проблематична\", обясни първият дипломат на Берлин, припомняйки влиянието на Техеран в страни като Йемен, Сирия и Ливан.\r\nМалко преди изтичането на срока, в който американският президент Доналд Тръмп трябва да реши да ще наложи отново санкции на Иран, които бяха свалени по силата на споразумението от 2015 г., Върховният представител на Европейския съюз по въпросите на външните работи и политиката на сигурност Федерика Могерини свика среща на високо равнище, за да отправи ясно послание към Вашингтон, че Брюксел подкрепя сделката с Техеран.Тереза Герова", "date": "2018.01.11", "title": "Зигмар Габриел: Европа и САЩ трябва да се противопоставят на оръжейната програма на Техеран, но да запазят споразумението за иранската ядрената програма"}
{"url": "http://www.focus-news.net/news/2018/01/11/2475920/yordan-kozhuharov-zam-oblasten-upravitel-na-pazardzhik-obshto-1598-resheniya-ot-12-te-obshtinski-saveta-v-oblastta-sa-bili-obekt-na-prerazglezhdane.html", "text": "В периода от май до декември 2017 г. в Областна администрация Пазарджик са постъпили общо 1598 решения от дванадесетте общински съвети на територията на областта, които са били обект на преразглеждане, съобщи за Радио „Фокус“ – Пазарджик Йордан Кожухаров, зам.-областен управител на Пазарджик. Преразгледани са са 139 решения на Общински съвет-Пазарджик, Общински съвет-Батак – 73 решения, Общински съвет-Белово – 95 решения, Общински съвет-Брацигово – 117 решения, Общински съвет-Велинград – 335 решения, Общински съвет-Лесичово – 87 решения, от Общински съвет-Панагюрище – 99 решения, Общински съвет Пещера – 104 решения, Общински съвет-Ракитово – 149 решения, Общински съвет-Септември – 171 решения, Общински съвет-Стрелча – 131 решения, и 98 решения на Общински съвет-Сърница. \r\n„При осъществения контрол за законосъобразност на решенията на общинските съвети, Областният управител е върнал със свои заповеди като незаконосъобразни за ново обсъждане от съответния общински съвет 10 решения. Всички върнати решения са преразгледани от общинските съвет при съобразяване с мотивите, изложени от Областния управител“, уточни Кожухаров. Той допълни, че   оспорено пред съда е едно решение на общински съвет Пещера, в резултата на което е образувано административно дело, което предстои да бъде разгледано от съда. Предмет на делото е решение на общински съвет Пещера относно разпореждане с поземлен имот в м. „Узун Драгасия“, който е имот по параграф § 4 от Преходните и заключителни разпоредби  на Закона за собствеността и ползването на земеделските земи.\r\nАлбена ЖИЛЕКОВА", "date": "2018.01.11", "title": "Йордан Кожухаров, зам.-областен управител на Пазарджик : Общо 1598 решения от 12-те общински съвета в областта са били обект на преразглеждане"}
{"url": "http://www.focus-news.net/news/2018/01/11/2475921/ministar-lilyana-pavlova-ministerstvoto-na-balgarskoto-predsedatelstvo-e-finansiralo-s-30-000-lv-interaktivnata-izlozhba-balgariya-e.html", "text": "Министерството на българското председателство е финансирало с 30 000 лв. интерактивната изложба „България е…“. Това каза пред журналисти министърът на българското председателство на Съвета на ЕС 2018 Лиляна Павлова след представянето на интерактивната изложба за културно-историческото наследство на България в специално изградено пространство пред Народния театър „Иван Вазов“, предаде репортер на Агенция „Фокус“. Павлова уточни, че за изграждането на шатрата е помогнало и финансирането от страна на ЕК и представителството на ЕК у нас. \"Финансирането от страна на министерството е в размер на 30 000 лв.“, обясни Лиляна Павлова.\r\nЛюба АЛЕКСИЕВА", "date": "2018.01.11", "title": "Министър Лиляна Павлова: Министерството на българското председателство е финансирало с 30 000 лв. интерактивната изложба „България е…“"}
{"url": "http://www.focus-news.net/news/2018/01/11/2475922/sofiya-vazstanoveno-e-dvizhenieto-po-pat-i-6-zlatitsa-pirdop.html", "text": "Възстановено е движението по път I-6 Златица - Пирдоп. Това съобщиха от пресцентъра на Агенция \"Пътна инфраструктура\".", "date": "2018.01.11", "title": "София: Възстановено е движението по път I-6 Златица - Пирдоп"}
{"url": "http://www.focus-news.net/news/2018/01/11/2475923/evrodeputatat-momchil-nekov-tryabva-da-se-ulesni-dostapat-do-zemya-za-mladi-proizvoditeli-zemyata-stana-obekt-na-targovski-spekulatsii-a-ne-sredstvo-za-pominak.html", "text": "Трябва да се улесни достъпът до земя за млади производители, защото това е сериозно предизвикателство за младите. Земята стана обект на търговски спекулации, а не средство за създаване и поддържане на поминък. Това заяви евродепутат Момчил Неков по време на обсъждане на Доклад относно прилагането в ЕС на инструментите в рамките на ОСП за младите земеделски стопани след реформата от 2013 г. на заседание на Комисията по земеделие и развитие на селските райони към ЕП, съобщиха от пресофиса на евродепутата.\r\nМомчил Неков се присъедини към препоръките за увеличаване на максималното равнище на финансиране над 2% на младите земеделци. \r\n„Бих искал да обърна внимание от нуждата на по-специален подход към младите земеделски производители в регионите с ограничение - най-вече планинските региони. Демографското положение в много от тях е трудно. Селското стопанство е една от малкото форми на възможен поминък там. Но в планините има почвено-климатични и инфраструктурни ограничения при производство и на това трябва са се обърне внимание“, коментира евродепутат Неков. \r\n„Смятам, че трябва да предложим по-специална формула за подкрепа за млади земеделски производители точно в планинските региони. Това може да стане чрез въвеждане на коефициент отразяваш сумарния ефект от селскостопанската дейност на младите производители в планинските региони. Да кажем този коефициент ще включва брой животински единици, обработваема площи, брой култури и реколта след това умножавана по 2. Въз основа на получения коефициент се предоставя по-голяма подкрепа за и без това трудното производство в планините. Чрез въвеждането на подобна формула ще се отрази по-добре реално положителният социален ефект от създаването и поддържането на селскостопанска дейност в съответния планински регион“, допълни Неков.\r\nЗа Момчил Неков е член на ЕП от Групата на прогресивния алианс на социалистите и демократите; участва в Комисията по „Земеделие и развитие на селските региони“ и в Комисията по „Култура и образование“; член е на делегациите на ЕП за връзки с Китай и с държавите от Централна Азия, както и на интерпарламентарните работни групи за биоразнообразието и устойчивото развитие, за климатичните промени, за развитие на туризма, културното наследство и европейските културни маршрути, за спорта.", "date": "2018.01.11", "title": "Евродепутатът Момчил Неков: Трябва да се улесни достъпът до земя за млади производители, земята стана обект на търговски спекулации, а не средство за поминък"}
{"url": "http://www.focus-news.net/news/2018/01/11/2475924/pregled-na-mezhdunarodnite-novini-do-13-chasa-agentsiya-fokus.html", "text": "В четвъртък, 11 януари, в София ще се състои официалната церемония по откриването на българското председателство на Съвета на Европейския съюз, отбелязва скопското електронно издание „Локално“.\r\nВ програмата на събитието, което ще се проведе в Народния театър „Иван Вазов“, са включени изпълнения на автентични фолклорни песни и композиции, древни църковни песни, народни танци и ритми с модерни звуци. \r\nЦеремонията ще бъде открита с изпълнение на химна на Република България от Детския хор на Българското национално радио. Ще последват обръщение от министъра на българското председателство Лиляна Павлова и речи на президента Румен Радев, председателя на Европейския парламент  Антонио Таяни, председателя на Съвета на Европейския съюз Доналд Туск, председателя на Европейската комисия Жан-Клод Юнкер и премиера на Република България Бойко Борисов. \r\nНа 12 януари членовете на Европейската комисия ще участват в срещи с министри от българското правителство, на които ще обсъдят основните приоритети на председателството, сред които: външните работи, сигурността и отбраната, миграцията и правосъдието; приобщаваща и стабилна Европа, близка до гражданите; конкурентна, новаторска и цифрова Европа. След дискусиите ще се проведе съвместно заседание, последвано от пресконференция.\r\nПрограмата на председателя на ЕК включва и специални срещи с президента на Република България Румен Радев, председателя на Народното събрание Цвета Караянчева и премиера Бойко Борисов.\r\n*** Канцлерът на ФРГ Ангела Мекел призна, че все още има „големи препятствия“ за подписването на коалиционно споразумение между водения от нея Съюз (ХДС/ХСС) и Германската социалдемократическа партия (ГСДП) на Мартин Шулц.\r\n„Все още има големи препятствия по пътя, които трябва да бъдат изчистени\", заяви пред репортери Меркел при пристигането си участие в разговорите за съставянето на нова голяма коалиция.  \r\nОчаква се в късните часове на деня да бъде обявено дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. \r\nПредварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.\r\nПо-рано бе съобщено, че централни данъчни и финансови въпроси, както и основните решения относно миграцията, пазара на труда, здравеопазването, пенсиите и Европа все още не са договорени изцяло. Представители на партиите се срещнаха за първи път в неделя. Утре трябва да бъде резултат на масата.\r\n*** Европа и САЩ трябва да се противопоставят на Иран заради програмата му за балистични ракети и ролята му в гражданската война в Сирия, но споразумението за ядрената програма на Техеран, подписано през 2015 г., трябва да бъде запазено. Това заяви министърът на външните работи на ФРГ Зигмар Габриел в четвъртък.\r\nВ изявление преди срещата с колегите му от Иран, Великобритания, Франция и Европейския съюз, Габриел подчерта, че САЩ имат основания да се притесняват за стратегията на Иран в Близкия изток. Същевременно обаче допълни: „Трябва да отделим двете неща едно от друго: искаме да запазим ядрената сделка с Иран... и трудната роля, която Иран има в региона\".\r\n„Искаме да говорим с Иран за ролята му в региона, която е повече от проблематична\", обясни първият дипломат на Берлин, припомняйки влиянието на Техеран в страни като Йемен, Сирия и Ливан.\r\nМалко преди изтичането на срока, в който американският президент Доналд Тръмп трябва да реши да ще наложи отново санкции на Иран, които бяха свалени по силата на споразумението от 2015 г., Върховният представител на Европейския съюз по въпросите на външните работи и политиката на сигурност Федерика Могерини свика среща на високо равнище, за да отправи ясно послание към Вашингтон, че Брюксел подкрепя сделката с Техеран.\r\n*** Работата на полската правителствена подкомисия, която повторно ще разследва обстоятелствата около катастрофата на президентския самолет Ту-154М край Смоленск в Русия, ще бъде ръководена от Антоний Мачеривич – бивш министър на отбраната на Полша, който сам инициира създаването й.\r\nМачеревич бе отстранен от министерския си пост в рамките на проведените наскоро от новия полски премиер промени в полския кабинет. Министерството на отбраната на Полша бе поверено на Мариуш Блашчак, бивш първи дипломат на Варшава. \r\nТАСС уточнява, че Мачеревич ще ръководи разследването на самолетната катастрофа именно по настояване на Блашчак. Бившият военен министър поддържа тезата за експлозия на борда на машината.\r\nВ катастрофата на Ту-154М от 10 април 2010 г. край Смоленск, Руска федерация, загинаха всички 96 пасажери, намиращи се на борда на машината, включително президентът Лех Качински и съпругата му.\r\n*** Правителството в Атина и Гръцката православна църква изглежда имат различни позиции по въпроса за разрешаването на т.нар. спор за името със Скопие, след като в сряда последната категорично се противопостави на решение, което включва използването на термина „Македония“ за Бившата югославска република Македония (БЮРМ).\r\nВ отговор на единодушното решение на Светия синод в сряда да не  „отстъпва\" от противопоставянето си на употребата на думата под каквато и да е форма, представители на правителството в Атина успяха да намерят връзка между Църквата и националистическата политическа партия „Златна зора“.\r\nПредставители на политическия елит в Атина обвиниха Църквата, че надхвърля границите на нейната власт, като се намесва в държавни и сериозни външнополитически въпроси. В същото време, според източници, Църквата „не желае държавата да се ангажира с нейните святи дела\".\r\nСпоред събеседници на редакцията, Църквата също е обвинена, че не е обсъдила въпроса с правителството и не е поискала да се информира за напредъка на преговорите между Атина и Скопие. \r\nОт своя страна архиепископ Йеронинос заяви, че Църквата има всички основания да се интересува от проблема, тъй като той не е само политически и национален въпрос, но и църковен. Опасенията на Светия Синод са, че използването на термина - било като част от комбинирано име или по друг начин - би могло да подхрани амбициите на Македонска православна църква - Охридска архиепископия.  \r\nВ своето решение от сряда Светият синод припомни, че Църквата „се е борила за Македония с кръвта на своето духовенство\" и призова правителството да обърне внимание на опасенията и,  „които са опасенията на икуменизма\". \r\nЙеронинос обаче увери, че Църквата няма да участва или да подкрепи демонстрациите, които ще бъдат проведени по-късно през месеца, в знак на несъгласие с компромис от страна на Гърция по въпроса за името.\r\n*** През 2017 г. Германия е постигнала рекорден бюджетен излишък в размер на 38,4 млрд. евро, или 1,2% от БВП, показват данни на Федералната служба по статистика.\r\nТова е най-големият излишък, регистриран в страната от обединението през 1990 г. насам. \r\nПрез предходната година германската икономика е регистрирала също и най-висок ръст за периода след 2011 г. По данни на Федералната статистическа служба, публикувани в четвъртък, БВП на страната се е увеличил с 2,2%, след 1,9% през 2016 г.\r\nПо-голям растеж германската икономика е отчела през 2011 г., но само защото тогава най-голямата европейска икономика се възстановяваше от дълбоката рецесия в резултат на световната финансова криза, обясняват от Федералната статистическа служба.\r\n*** Държавният глава на Турция Реджеп Тайип Ердоган е изявил желание да отправи покана за посещение в страната към германския канцлер Ангела Меркел – намерение, което ще бъде осъществено веднага след съставянето на новото правителство на ФРГ. Това разкри първият дипломат на Анкара Мевлют Чавушоглу в рамките на среща с германски журналисти.\r\nЧавушоглу не изключи възможността самият Ердоган да се отправи на посещение в Германия. \r\n„След като в Германия бъде формирано ново правителство, президентът Ердоган или ще покани канцлера Меркел в Турция, или самият той може да дойде в Германия. Трябва да поддържаме диалога. Уважавам Меркел много. През последните пет или шест години тя е единственият истински лидер в Европа“, отбеляза турският външен министър.\r\nСамо допреди няколко месеца планирането на подобна среща бе немислимо – турското правителство обвини управляващите в Берлин в прилагането на „нацистки методи“. Но след изборите за Бундестаг през септември миналата година изглежда Анкара търси сближаване с Германия след месеци на напрежение в двустранните отношения.\r\n*** В късните часове на сряда държавният глава на Сърбия Александър Вучич обяви, че в страната няма да бъдат провеждани предсрочни парламентарни избори – предложение, което се обмисляше от управляващата партия в предходните месеци.\r\nСъответното изявление бе направено след среща на ръководството на Сръбската прогресивна партия, председател на която е Вучич. Сръбският президент изказа благодарност на Президиума на СПП за решението, което бе взето почти единодушно, само с два гласа против.\r\n***", "date": "2018.01.11", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/01/11/2475925/na-obshtinski-eksperten-savet-beshe-priet-predvaritelniyat-proekt-za-obsht-ustroystven-plan-na-grad-pernik.html", "text": "На Общински експертен съвет  днес беше приет предварителният проект за Общ устройствен план на град Перник, обхващащ землищата на – Перник, Батановци и селата Драгичево, Дивотино, Студена, Рударци, Ярджиловци, Зидарци, Кладница, Мещица, Люлин, Кралев дол, Големо Бучино, Богданов дол, Расник, Витановци, Боснек, Селищен дол, Лесковец, Радуй, Вискяр Чуйпетлово и Планиница. Това съобщиха от пресцентъра на Община Перник. На срещата присъства кметът Вяра Церовска и зам. –кметът Владислав Караилиев,  проектантът арх. Светослав Спасов, представители на институции, експлоатационните дружества  и общинската администрация. \r\n„Преобладаващата селищна структура на Община Перник е компактната. Някои населени места притежават линеарна такава, обуславена от природо-географските условия и преминаващи през населените места реки и главни пътища, които са градообразуващи фактори. Освен това, характерно за някои населени места на територията на общината, включително и на общинския център е дисперсната структура – разпокъсана територия, разделена на квартали или махали и намиращи се на сериозно разстояние една от друга. Освен дистанцията се наблюдава и разделяне на тези жилищни територии с производствени, нарушени или съществено важни национални комуникационни трасета на автомобилния и железопътния транспорт. Тези фактори възпрепятстват обвързаността на жилищните структури с централните територии на населените места, както и обособяването на компактни урбанистични единици“, коментира при представянето проектантът арх. Светослав Спасов.  \r\nОбщият устройствен план е стратегически документ от регионално значение, а в определени случаи и в национален аспект, който дава конкретни предвиждания за развитие на територията. Той свежда всички стратегически документи от по-високо ниво на териториално ниво и фактически дава отражение на прогнозите на тези документи върху развитието на територията на общината. Общия устройствен план се явява ключов документ за постигане на устойчиво развитие. В резултат на желаното постигане на устойчиво развитие и на съществените промени настъпили в социално – икономическите условия през последните години, възниква необходимост от прилагане на качествено нови принципи и практически подходи в устройственото планиране, които следва да отчитат: \r\n• качествено нови условия в развитието на различните видове среди - нормативно – правна, икономическа, социална, информационна, устройствена; \r\n• равнопоставеност във формите на собственост; \r\n• различни подходи при определяне цените на поземлените ресурси с използване на пазарните критерии за търсенето и прилагането;\r\n• възможности за инвестиционна инициатива и еднакви условия и баланс на интересите на всички участници в устройствения процес.\r\n„Общият устройствен план е съобразен с даденостите на региона и представлява ключов документ за постигане на устойчиво развитие на общината. Екипът е запазил като цяло селищата в южните склонове на Витоша и предвижда там да се развива главно туризъм“, посочи арх. Спасов. \r\nПо думите на експертите, предстои да се оформи окончателния вариант на Общия устройствен план по забележките нанесени в протокола.", "date": "2018.01.11", "title": "На Общински експертен съвет беше приет предварителният проект за Общ устройствен план на град Перник"}
{"url": "http://www.focus-news.net/news/2018/01/11/2475926/orf-es-i-iran-obsazhdat-badeshteto-na-sporazumenieto-za-yadrenata-programa-na-teheran.html", "text": "Министрите на външните работи на Франция, Германия и Великобритания ще обсъдят бъдещето на историческото споразумение от 2015 г. за ядрената програма на Техеран в  рамките на специална среща в Брюксел, свикана по инициатива на Върховния представител на Европейския съюз по въпросите за външната политика Федерика Могерини, отбелязва ORF, най-голямата обществена медия в Австрия. В Брюксел пристигна и иранският външен министър Мохамед Джавад Зариф, който също ще вземе участие в дискусиите. \r\nПредставителите на ЕС ще подчертаят пред Иран, че подкрепят споразумението, заяви брюкселски дипломат, допълваки обаче, че Техеран трябва да продължи да работи с международните инспектори. „Така до Вашингтон ще достигне новината, че Иран сътрудничи и че постигнатото споразумение е по-добро от изолация на режима\".\r\nДържавният глава на САЩ Доналд Тръмп определи споразумението от 2015 г. като „най-лошия договор, сключен някога\". В тази връзка в петък, 12 януари, Вашингтон може да блокира износа на петрол от Иран. Тереза Герова", "date": "2018.01.11", "title": "ORF: ЕС и Иран обсъждат бъдещето на споразумението за ядрената програма на Техеран"}
{"url": "http://www.focus-news.net/news/2018/01/11/2475927/mihail-uzunov-sindikalna-organizatsiya-na-sluzhitelite-v-mvr-smolyan-politsai-ot-smolyan-shte-uchastvat-v-protesta-v-sofiya-na-25-yanuari.html", "text": "Полицаи от Смолян ще се включат в протестите на сектора в София на 25 януари. Това каза за Радио „Фокус“ – Смолян Михаил Узунов – председател на синдикалната организация на служителите в МВР – Смолян. В днешния протест униформените от Смолян не участват, но подкрепят колегите си. Към настоящия момент част от полицаите в града протестират символично със значки с надпис “Протест“, докато изпълняват задачите от ежедневната си дейност. По думите на Узунов, съставът на полицията в Смолян подкрепя протестите. „С това, което направиха в последната наредба за заплащането – оцениха труда на хората с 2%. Тези хора работят на терен в студ, пек, дъжд и сняг, те са навън. Оцениха труда на патрулните полицаи с 50 лв. – това е подигравка. Има и хора, които са пропуснати и това са преките ръководители на хората. Въпреки декларацията, която подписахме, че за всички ще е по равно – не е така“, подчерта Узунов.\r\nТой припомни, че исканията на служителите в МВР са основно за увеличение на заплатите с 15%. Друго искане на полицаите е за униформите им. „През последните 7 години се случва нещо уникално. Частично се доставиха униформи, платиха се някои суми, които не бяха получени, и сега влизаме в трета година, в която отново нямаме униформи. 2015 г. се компенсираха с пари, но през 2016 и 2017 г. останаха лимитите за получаване, а вече започна 2018 г. и ще видим какво ще се случва. Частично се доставят униформи, но те не покриват на 100% потребностите на служителите“, поясни Узунов. Той допълни, че в страната служителите на реда си купуват консумативите – тонер за принтер, хартия. Той отбеляза, че в Смолян засега са добре в това отношение, защото е по-малък съставът и с лимитите, които са отпуснати, се покриват горе-долу нуждите на служителите.\r\nСиндикалният лидер подчерта, че в Смолян съществува друг проблем, а именно, че над 3 години не са им изплащали предпазната храна за работа в студени и горещи условия. „От три години не е плащана сумата, която е над 60 000 лв. В такъв случай ще трябва да съдим министерството за тези пари, но ако се стигне дотам, министерството ще получи допълнителни разноски, и съдебни, и за адвокати. Отлагането във времето натрупва  проблемите на полицаите и напрежението ескалира“, каза още Узунов.\r\nНели ГЕРГЬОВСКА", "date": "2018.01.11", "title": "Михаил Узунов, Синдикална организация на служителите в МВР – Смолян: Полицаи от Смолян ще участват в протеста в София на 25 януари"}
{"url": "http://www.focus-news.net/news/2018/01/11/2475928/podaden-e-signal-za-bomba-na-letishte-sofiya.html", "text": "Във връзка със злоумишлено обаждане, получено днес в 12.10 часа, на летище „София“ веднага са предприети действия и е започнала страндартна проверка. Това съобщиха от пресцентъра на МВР. \r\n\"Фокус\" припомня, че в сряда двата терминала на летище \"София\" бяха евакуирани заради фалшиви сигнали за бомби.", "date": "2018.01.11", "title": "Подаден е сигнал за бомба на летище „София“"}
{"url": "http://www.focus-news.net/news/2018/01/11/2475929/ministar-radev-predstavi-v-ep-prioritetite-na-balgarskoto-predsedatelstvo-na-saveta-na-es-v-oblastta-na-vatreshnite-raboti.html", "text": "Министър Валентин Радев представи пред Комисията по граждански свободи, правосъдие и вътрешни работи на Европейския парламент в Брюксел приоритетите на Българското председателство на Съвета в областта на вътрешните работи. Това съобщиха от пресцентъра на МВР.\r\nМинистър Радев подчерта, че България поема ротационното председателство на Съвета в ключов за развитието на Европейския съюз момент. През последните няколко години Европейският съюз беше изправен пред сериозни предизвикателства – комплексни заплахи за сигурността и безпрецедентен миграционен натиск. Овладяването им наложи прилагането на комплексни мерки.  Част от тях имаха за цел спешна реакция за справяне с кризисни ситуации, други са дългосрочни и предлагат устойчиви решения. В своята съвкупност предприетите мерки допринесоха за укрепването на Европейския съюз. Министър Радев беше категоричен, че е настъпил моментът да бъдат доведени до успешен резултат усилията за намиране на решения, които да позволят на Съюза не само да реагира адекватно в кризисни ситуации, но и да повишат неговата устойчивост като създадат възможности да действа в по-голяма степен превантивно. \r\nБългарското председателство се отнася изключително отговорно към тази задача, посочи министър Радев. Постигнатото от Естония ще бъде продължено,  като се осигури необходимата приемственост и при прилагането на конструктивен и ориентиран към резултати подход. Председателството ще се ръководи от принципите на гъвкавост, прозрачност и предвидимост.  Амбицията е да се работи за максимален резултат.  \r\nОсновни приоритети в  работата на Българското председателство ще бъдат по-ефективното управление на миграцията и повишаването на сигурността на европейските граждани. Граничната сигурност е изведена като хоризонтален приоритет, имащ отношение както към сигурността, така и към миграцията.  И в областта на вътрешните работи ще бъде даден принос към  специфичния приоритет на Българското председателство – бъдещето на страните от Западните Балкани.", "date": "2018.01.11", "title": "Министър Радев представи в ЕП приоритетите на Българското председателство на Съвета на ЕС в областта на вътрешните работи"}
{"url": "http://www.focus-news.net/news/2018/01/11/2475930/stara-zagora-do-1700-chasa-dvizhenieto-na-avtomagistrala-trakiya-pri-km-193-v-posoka-burgas-se-osashtestvyava-v-aktivnata-lenta-poradi-remont-na-mantinela.html", "text": "До 17:00 часа движението на автомагистрала \"Тракия\" при км 193 в посока Бургас се осъществява в активната лента, поради ремонт на мантинела в средно разделителната ивица. Това съобщиха от пресцентъра на Агенция \"Пътна инфраструктура\".", "date": "2018.01.11", "title": "Стара Загора: До 17:00 часа движението на автомагистрала \"Тракия\" при км 193 в посока Бургас се осъществява в активната лента, поради ремонт на мантинела"}
{"url": "http://www.focus-news.net/news/2018/01/11/2475931/sport-britanski-menidzhari-pravyat-zadkulisni-hodove-sreshtu-kubrat-pulev.html", "text": "Британски мениджъри се опитват да правят задкулисни ходове срещу Кубрат Пулев. Според анализатори от „Боксинг Инсайдър“ българинът може да се наложи да играе не един, а два мача, за да получи званието претендент №1 на Световната боксова асоциация, с което да получи задължителен бой с Антъни Джошуа за световните му пояси.\r\nОчаква се българинът да се качи на ринга първо срещу Мануел Чар, след което да направи защита на званието си с Тайсън Фюри.\r\nДо момента все още не е ясно дали Кобрата ще поеме в посока Мануел Чар и мач за званието №1 на WBA, или ще се насочи към защита на тази позиция в IBF срещу Джарел Милър. Агентите на Кубрат от \"Зауерланд\" са в напреднали преговори и по двете линии, като при осъществяване на мач с американеца Милър той най-вероятно ще е в Бруклин на 28 април.\r\nВенцислав ДРАГОМАНОВ", "date": "2018.01.11", "title": "Спорт: Британски мениджъри правят задкулисни ходове срещу Кубрат Пулев"}
{"url": "http://www.focus-news.net/news/2018/01/11/2475932/varna-predimno-suhi-sa-patnite-nastilki-v-oblastta-dvizhenieto-se-izvarshva-bez-ogranicheniya.html", "text": "Предимно сухи са пътните настилки във Варна и областта, предаде репортер на Радио „Фокус“ – Варна. Времето е облачно, без валежи. По високите и усойни места има влажни пътни участъци. Движението по направленията за София, Добрич и Бургас се осъществява без въведени ограничения. По пътя Кранево-Варна при км 83+100 е ограничено движението на моторни превозни средства над 10 т. Обходът е през участъка Кичево-Оброчище.\r\nМарияна ВАЛЕНТИНОВА", "date": "2018.01.11", "title": "Варна: Предимно сухи са пътните настилки в областта, движението се извършва без ограничения"}
{"url": "http://www.focus-news.net/news/2018/01/11/2475933/shumen-nasrocheni-sa-konsultatsii-za-sastava-na-sektsionnata-izbiratelna-komisiya-za-chastichnite-izbori-za-kmet-na-selo-kochovo.html", "text": "Насрочени са консултации за състава на секционната избирателна комисия за частичните избори за кмет на село Кочово, община Велики Преслав, предаде репортер на Радио „Фокус“-Шумен. Със заповед на кмета на Община Велики Преслав Александър Горчев, консултациите ще се проведат на 17 януари, от 10.00 часа, в зала №406 в сградата на общинската администрация. Документите на участниците в консултациите ще се приемат в същата зала от 09.30 часа. С кметска заповед от 8 януари за населеното място е образувана една избирателна секция. Общинска избирателна комисия-Велики Преслав определи работното си време, във връзка с провеждане на частични избори за кмет на Кочово, насрочени за 18 февруари.\r\nИвелина ИВАНОВА", "date": "2018.01.11", "title": "Шумен: Насрочени са консултации за състава на секционната избирателна комисия за частичните избори за кмет на село Кочово"}
{"url": "http://www.focus-news.net/news/2018/01/11/2475934/mihail-hristov-bsp-obshtestvoto-nyama-da-se-promeni-dokato-prodalzhava-da-sashtestvuva-dumata-invalid.html", "text": "Обществото няма да се промени, докато продължава да съществува думата „инвалид“, чиято етимология е „незаконен“. Това каза народният представител от ПГ на „БСП за България“ Михаил Христов по време на дебатите в Закона за държавните такси, внесен от БСП, в който се предлага думата „инвалид“ да се замени със словосъчетанието „хора с увреждания“, предаде репортер на Агенция „Фокус“. „Инвалидите в България продължават да си стоят в къщите. 80% от тях си стоят неинтегрирани, необщителни и ще си останат просто инвалиди. Целта ни е в парламента да се опитаме по един или друг начин да променим мисленето на обществото“, каза Христов и призова законопроектът на БСП да бъде подкрепен. Според него това ще бъде първата крачка за интегрирането на хората с увреждания. \r\nДеница КИТАНОВА", "date": "2018.01.11", "title": "Михаил Христов, БСП: Обществото няма да се промени, докато продължава да съществува думата „инвалид“"}
{"url": "http://www.focus-news.net/news/2018/01/11/2475935/varna-77-godishen-mazh-e-postradal-pri-katastrofa-mezhdu-3-avtomobila-na-bul-treti-mart.html", "text": "77-годишен мъж е пострадал при катастрофа на бул. „Трети март” във Варна. Това съобщиха за Радио „Фокус“ – Варна от пресцентъра на Областна дирекция на МВР – Варна. Произшествието, което е с участието на три автомобила, е станало около 10.00 часа. При опит да направи обратен завой 77-годишният водач на лек автомобил не е пропуснал и е блъснал друга лека кола, която е идвала от лявата му страна. Вторият автомобил се е отклонил, преминал е през тревни площи и се е блъснал в паркирана кола. При инцидента е пострадал 77-годишният водач на първия автомобил, който е бил отведен в болнично заведение. Мъжът е бил контактен и в съзнание. Изяснява се какви са травмите, които е получил, допълниха от полицията.\r\nМарияна ВАЛЕНТИНОВА", "date": "2018.01.11", "title": "Варна: 77-годишен мъж е пострадал при катастрофа между 3 автомобила на бул. „Трети март”"}
{"url": "http://www.focus-news.net/news/2018/01/11/2475936/svetlana-angelova-gerb-shte-podkrepi-promenite-v-zakona-za-darzhavnite-taksi.html", "text": "ГЕРБ ще подкрепи промените в Закона за държавните такси. Това каза народният представител от ПГ на ГЕРБ Светлана Ангелова по време на дебатите в Закона за държавните такси, внесен от БСП, в който се предлага думата „инвалид“ да се замени със словосъчетанието „лица с увреждания“, предаде репортер на Агенция „Фокус“. „Подкрепяме този законопроект. Това го заявихме на заседание на Комисията по социалната и демографската политика“, каза Ангелова. Тя обърна внимание, че от 2004 г. има Закона за интеграция на хората с увреждания, а не Закона за инвалидите. \r\nДеница КИТАНОВА", "date": "2018.01.11", "title": "Светлана Ангелова: ГЕРБ ще подкрепи промените в Закона за държавните такси"}
{"url": "http://www.focus-news.net/news/2018/01/11/2475937/georgi-ikonomov-kmet-na-bansko-izgrazhdaneto-na-vtora-kabinka-shte-bade-sred-osnovnite-aktsenti-za-2018-godina.html", "text": "Изграждането на втора кабинка ще бъде сред основните акценти за Община Банско през 2018 година. Това каза за Радио „Фокус“-Пирин Георги Икономов, кмет на Банско. „Трябва да преминем през всички процедури, които са изключително сложни и тежки, така че да вървим напред до получване на разрешеително за строеж“, заяви Икономов. По думите му приключването на  улица „Гоце Делчев“  – трети последен етап, е също сред приоритетите. \r\n„Продължаваме строителството на улица „Пирин“ над църквата. Вие знаете, че там правим една пешеходна улица. Предвидели сме да изградим нова детска градина, а това ще се случи благодарение на Министерски съвет, които отпуснаха целево средства за изграждане на нова детска градина, която ще бъде с капацитет 80 деца или четири групи по 20 деца“, посочи Икономов. По думите му ще бъдат направени подпорни стени в една част от река Глазне, където има липса на такива. \r\n„Там имаме и проект за околовръстна улица, така че това са основните инфраструктурни проекти, които ще направим през годината. Очакваме подписване на договорите по програмите за селските райони, които включват рехабилитация на три улици в Банско и една в Добринище. Доста наситена ще бъде Инвестиционната програма на общината. Това обаче са много по- лесни неща след като водният цикъл мина и след като подземната структура вече е подновена и реновираната, това отгоре се прави много по лесно“, каза Иконмов.\r\nЛора КАЛЧЕВА", "date": "2018.01.11", "title": "Георги Икономов, кмет на Банско:  Изграждането на втора кабинка ще бъде сред основните акценти за 2018 година"}
{"url": "http://www.focus-news.net/news/2018/01/11/2475938/deputatite-prieha-na-parvo-chetene-promeni-v-zakona-za-darzhavnite-taksi-chrez-koito-dumata-invalid-otpada-ot-zakonodatelstvoto.html", "text": "Депутатите приеха на първо четене промени в Закона за държавните такси, чрез които думата „инвалид“ отпада от законодателството, предаде репортер на Агенция „Фокус“. Промените бяха внесени от ПГ на „БСП за България“ и единодушно подкрепени от 138 народни представители. Съгласно направените промени думата „инвалид“ ще бъде заменена със словосъчетанието „лица с увреждания“. Това налага промяната на девет закона. Според вносителите на законопроекта думата „инвалид“ носи негативен заряд и с отпадането ѝ ще се направи положителна крачка към социалното приобщаване на хората с увреждания. \r\nДеница КИТАНОВА", "date": "2018.01.11", "title": "Депутатите приеха на първо четене промени в Закона за държавните такси, чрез които думата „инвалид“ отпада от законодателството"}
{"url": "http://www.focus-news.net/news/2018/01/11/2475939/veliko-tarnovo-apelativniyat-sad-varna-za-novo-razglezhdane-delo-za-krazhba-ot-muzey-osvoboditelna-voyna-v-grad-byala.html", "text": "Със свое решение Великотърновският апелативен съд отмени присъда на Окръжен съд (ОС) – Русе по дело за кражба от музей „Освободителна война“ в град Бяла. Делото бе върнато за ново разглеждане от друг състав на първоинстанционния съд, съобщиха от пресцентъра на съда. Със своя присъда от 31-ви май 2017 Окръжен съд – Русе е признал подсъдимите Тошко И. С. (р. 1956г.) от гр. Ямбол, Димитрина И. М. (р.1967г.)  от гр. Бяла и Татяна И. Й. (р.1968г.) от гр. Бяла за виновни в това, че на неустановени дати през периода от началото на 2008 г. до 3-ти ноември 2013 година в град Бяла, област Русе, в условията на продължавано престъпление, на неизвестен брой пъти, след предварителен сговор с Татяна И. Й. и с Димитрина И. М. (и двете от гр. Бяла), в немаловажен случай, отнели чужди движими вещи (9 броя фотографски репродукции, 5 броя пушки, 8 броя униформи, 11 броя пики, параходен фенер и емайлирана табелка), заведени в основния и в научно-спомагателния фондове на музей „Освободителна война“ (понастоящем Исторически музей – гр. Бяла) на обща стойност 467 334 лева, от владението на Община Бяла, без съгласието на собственика, с намерението противозаконно да ги присвоят, като кражбата е в особено големи размери, представлява особено тежък случай и предмет на кражбата са оръжия.\r\nНа основание чл. 196а, вр. с чл. 195, ал. 1, т. 5 и т. 10, пр. 3, вр. с чл. 194, ал. 1, вр. с чл. 26, ал. 1 и чл. 36 и чл. 55 ал. 1, т. 1, първоинстанционният съд осъдил Тошко И. С. на 8 години лишаване от свобода, което да изтърпи при първоначален строг режим, в затворническо заведение от закрит тип.\r\nНа основание чл. 196а, вр. с чл. 195, ал. 1, т. 5, т. 6 и т. 10, пр. 3, вр. с чл. 194, ал. 1, вр. с чл. 26, ал. 1 и чл. 36 и чл. 55 ал. 1, т. 1, ОС-Русе осъдил Татяна И. Й. и Димитрина И.М. на по 6 години лишаване от свобода, което да изтърпят при първоначален строг режим в затворническо заведение от закрит тип.\r\nСъс същата присъда, Тошко И. С. бил признат за виновен и в това, че на 11.08.2014 г. в гр. Ямбол, държал повече от три археологически обекта по смисъла на чл. 146, ал. 1 от ЗКН, а именно осем броя монети (седем римски и една македонска), на обща стойност 429 лева, поради което и на основание чл. 278, ал. 6, пр. 2 и 3, чл.36 и чл. 55 ал. 1, т.2 б „б“ от НК, ОС-Русе определил шест месеца пробация за това деяние.\r\nНа основание чл. 23 ал. 1 от НК, ОС-Русе определил едно общо наказание, което подсъдимият да изтърпи, а именно по-тежкото от тях (8 години лишаване от свобода).\r\nСрещу присъдата на ОС-Русе са били подадени въззивен протест от Русенска окръжна прокуратура, въззивна жалба от подсъдимия Тошко И. С. и двамата му защитници, въззивна жалба от подсъдимата Димитрина И. М. и нейния защитник и въззивна жалба от защитника на подсъдимата Татяна И. Й., на основание на които в Апелативен съд – Велико Търново е образувано ВНОХД 491/2017 г.\r\nВъззивният съд е разгледал делото в открито заседание на 04.12.2017 г. и го е обявил за решаване.\r\nСъставът на Апелативен съд намира, че жалбите (поддържани и в съдебното заседание) са частично основателни, тъй като са налице съществени процесуални нарушения, допуснати както в досъдебното производство, така и в съдебното производство пред първата инстанция.\r\nВ обстоятелствената част на обвинителния акт на прокуратурата липсват фактически обстоятелства, конкретизиращи времето на извършване на което и да било от деянията, за които на подсъдимите са повдигнати обвинения. По този начин е невъзможно да се установи дали те са извършени в условията на продължавано престъпление по чл. 26 от НК.\r\nПо този начин обвинителният акт не отговаря на изискванията на чл. 246 ал. 2 от НПК, което се явява съществено процесуално нарушение, допуснато в досъдебното производство.\r\nСъщото нарушение е било отстранимо в съдебното производство пред първата инстанция, като е следвало първоинстанционният съд да упражни своите правомощия по чл. 249 ал. 2 вр. с ал. 1 и да върне делото на прокурора. Като не е сторил това, първоинстанционният съд сам е извършил съществено процесуално нарушение.\r\nВъззивният съд няма правомощията да санира тези нарушения като върне делото на прокурора, поради което намира, че следва да отмени постановената от Окръжен съд – Русе осъдителна присъда и да върне делото на първоинстанционния съд.\r\nРешението на Апелативен съд – Велико Търново е окончателно и не подлежи на обжалване.", "date": "2018.01.11", "title": "Велико Търново: Апелативният съд върна за ново разглеждане дело за кражба от музей „Освободителна война“ в град Бяла"}
{"url": "http://www.focus-news.net/news/2018/01/11/2475940/evrodeputatat-petar-kurumbashev-evropeyskata-komisiya-da-uvelichi-s-pone-120-mlrd-evro-byudzheta-za-nauchni-izsledvaniya-i-inovatsii.html", "text": "\"Евопейската комисия да улесни достъпа и навлизането на пазара, както и финансирането за малките и средни предприятия и стартъпи. Това е едно от предложенията на Петър Курумбашев по отношение на седемгодишния бюджет на ЕС след 2020 г., които бяха приети от Комисията по промишленост, изследвания и енергетика в Европейския парламент (ITRE). това съобщиха от пресофиса на евродепутата. Днес депутатите от ITRE приеха становище относно Многогодишната финансова рамка след 2020 г., в което бяха включени по голямата част (12 от общо 13-те) от измененията, инициирани от българския евродепутат. \r\nКурумбашев призова Европейската комисия да осигури финансиране на иновациите за развитие на инфраструктурата, решенията за присъединяване и съхранение на енергия за водородни и електрически превозни средства. Евродепутатът смята, че Комисията трябва да продължи да подкрепя развитието на инициативи като Europe-wide electromobility (Електрическа мобилност в цяла Европа) и Fuel Cells and Hydrogen Joint Undertaking (Съвместното предприятие „Горивни клетки и водород\"). \r\nСпоред българския евродепутат парламентът трябва да повтори призива за увеличаване с поне 120 млрд. евро на бюджета на рамковата програма за научни изследвания иновации (FP9). \"Иновациите са пътят към пазарен пробив на компаниите и стимулирането им има огромно значение, особено за малките и средни предприятия\", смята Курумбашев. По думите му Комисията, съвместно с агенциите на ЕС, трябва да окуражава и координира прилагането на европейски структурни и инвестиционни фонда на ЕС (ЕСИ фондове), Механизма за свързване на Европа (Connecting Europe Facility), програмите Creative Europe и \"Хоризонт 2020\" за дейности в сферата на научноизследователската и развойна дейност - особено в икономически изоставащите региони. \r\nСред останалите предложения на Курумбашев са повишаването на ролята и капацитета на Европейския консултантски център по инвестиционни проекти, чиято цел е да консултира инвеститорите, организаторите на проекти и публичните управляващи органи по отношение на подбора, подготовката и разработването на проекти.\r\n\"Много е важно Комисията да оцени ясно ефективността на прилаганите досега политики и фондове, в т.ч. в сферата на енергетиката, и да използва изводите от тези резултати в подготовката на следващия бюджет на Съюза\", смята Курумбашев. \r\nДокладът, приет днес от комисията ITRE, предстои да бъде гласуван по време на пленарно заседание на ЕП в Страсбург, след което да бъде предоставен на Европейската комисия.", "date": "2018.01.11", "title": "Евродепутатът Петър Курумбашев: Европейската комисия да увеличи с поне 120 млрд. евро бюджета за научни изследвания и иновации"}
{"url": "http://www.focus-news.net/news/2018/01/11/2475941/ministar-tsetska-tsacheva-v-evropeyskiya-parlament-shte-rabotim-za-ukrepvane-na-evropeyskoto-prostranstvo-na-svoboda-sigurnost-i-pravosadie.html", "text": "Програмата на Българското председателство е интензивна, предизвикателствата са съществени, но аз и моят екип сме убедени, че заедно ще намерим конкретни решения на комплексните въпроси. Ще търсим съгласието, необходимо в общ интерес за укрепване на европейското пространство на свобода, сигурност и правосъдие. Това заяви министърът на правосъдието Цецка Цачева по време на изслушване в Комисията по граждански свободи, правосъдие и вътрешни работи (LIBE) в Европейския парламент, съобщиха от пресцентъра на министерството. Цачева представи пред европейските депутати приоритетите на Българското председателство в сектор „Правосъдие“. Изслушването е стандартна процедура в началото на всяко председателство, като първите министри, които застанаха пред европейските депутати, са министър Цачева и министърът на вътрешните работи Валентин Радев. \r\nВ своето изложение правосъдният министър подчерта, че България застава начело на Съвета в период, в който Европа и европейските граждани се нуждаят от повече стабилност, сигурност и солидарност. „Очакванията към Съвета са високи и ние съзнаваме своята отговорност. В областта на правосъдието и основните права и свободи на гражданите на ЕС ще работим съвместно с вас за намирането на общи решения. Стремежът ни е постигане на конкретни резултати за утвърждаването на силна и единна Европа посредством съгласие, конкурентоспособност и кохезия. Защото просперитетът и икономическото ни развитието се основават на нашия фундамент - зачитане на основните права и свободи и принципа на върховенство на правото“, заяви още министър Цачева. \r\nПред европейските депутати тя се спря подробно на приоритетите на Българското председателство в областта на правосъдието, които са свързани с дейността на Комисията по граждански свободи, правосъдие и вътрешни работи, а именно: създаването на Европейска прокуратура; преговорите по проекта на Регламент за Агенцията ЕВРОЮСТ; развитието на електронното правосъдие; Регламента за електронната неприкосновеност; Директивата за борба с изпирането на пари по наказателноправен ред; Регламента за взаимно признаване на решения за обезпечаване и конфискация и др. \r\nМинистър Цачева добави още, че България е готова за съвместно сътрудничество с Европейския парламент и по други инициативи, които са от интерес за европейските граждани в областта на противодействието на престъпността и на домашното насилие.\r\n\tНа въпрос на европейските депутати за разногласията в България, относно ратифицирането на Истанбулската конвенция министър Цачева заяви, че до ратификация на документа ще се стигне след дебат в българския парламент и изрази надежда, че това ще стане скоро.\r\nПопитана за предстоящото институционализиране на Европейската прокуратура, министър Цачева подчерта, че България, като един от инициаторите за създаването й, ще работи приоритетно съвместно с ЕК за структурирането и функционирането на тази нова европейска служба и изграждането на отношенията ѝ с партньорските институции и служби. „Предвиждаме тази тема да  бъде предмет на дискусия в рамките на Неформалното заседание на министрите на правосъдието и вътрешните работи в София в края на този месец. Допълнително въпросите, свързани с институционализирането на Службата, ще бъдат детайлно разгледани по време на двудневна конференция през март 2018 г. в София“, отбеляза правосъдният министър. \r\nПо отношение на Регламента за Агенцията ЕВРОЮСТ, министър Цачева заяви, че страната ни ще работи интензивно по финализирането на тристранните преговори по проекта за регламент.", "date": "2018.01.11", "title": "Министър Цецка Цачева в Европейския парламент: Ще работим за укрепване на европейското пространство на свобода, сигурност и правосъдие"}
{"url": "http://www.focus-news.net/news/2018/01/11/2475942/veliko-tarnovo-rayonna-prokuratura-elena-predade-na-sad-mazh-samonastanil-se-v-bivsha-detska-gradina-i-izgoril-dograma-i-parket-ot-sgradata.html", "text": "Районна прокуратура – Елена внесе в съда обвинителен акт срещу 38-годишен мъж за отнемане на чужди вещи от сградата на бивша детска градина, съобщиха от пресцентъра на Апелативна прокуратура - Велико Търново. Обвинението срещу Даниел Р. е за това, че при условията на продължавано престъпление в периода от 28.04.2016 г. до 26.04.2017 г., в гр. Елена, от сграда, на ул. „Георги Сава Раковски” № 3, отнел чужди движими вещи – 32,39 кв. м. дъбов паркет, 12 бр. прозорци с дървени рамки собственост на частни лица и 113,585 кв. м. дъбов паркет, 12 бр. прозорци с дървени рамки собственост на община Елена, всичко на обща стойност 3361,89 лв., от владението на собствениците, без тяхно съгласие, с намерение противозаконно да ги присвои. Престъпление по чл. 194, вр. чл. 26 от НК.\r\nОбвиняемият се самонастанил в необитаема сграда - бивша детска градина, ползвана  до 1997 г. Сградата била съсобственост на община Елена и на няколко частни лица, но никой не я ползвал през последните години. \r\nДаниел Р. бил осъждан многократно за престъпления от общ характер, като търпял и ефективно наказание лишаване от свобода. На 28.04.2016 г. бил освободен от затвора и се прибрал в гр. Елена, като отново се самонастанил в чуждата сградата. Докато обитавал чуждата сграда, Даниел Р. се отоплявал с печка на дърва. За по-лесно за гориво ползвал черчевета от прозорците на първия и втория етаж на сградата, които свалял от касите. По същият начин демонтирал дъбовия паркет към пода на помещения и също го изгорил, нанасяйки значителни щети на собствениците на сградата.\r\nПредстои насрочване на делото за разглеждане от съда.", "date": "2018.01.11", "title": "Велико Търново: Районна прокуратура – Елена предаде на съд мъж, самонастанил се в бивша детска градина и изгорил дограма и паркет от сградата"}
{"url": "http://www.focus-news.net/news/2018/01/11/2475943/burgas-115-uchastnitsi-sa-zapisani-za-polumaratona-atanasovsko-ezero-koyto-shte-se-provede-na-21-yanuari.html", "text": "На 21 януари за трети път се организира полумаратонът „Атанасовско езеро“, който събира смели и спортни мъже, жени и младежи от цялата страна, дошли край морския бряг, за да премерят сили и възможности в 3 дисциплини – 21 км. бягане, 21 км. колоездене и 8 км. бягане. Това съобщиха от пресцентъра на Община Бургас.\r\nПолумаратонът е посветен на известния именик Атанасовско езеро и се провежда в първия неделен ден след Атанасовден. Организира се от сдружение „Зелена Странджа“, Българска фондация „Биоразнообразие“ и Община Бургас с цел популяризиране на спорта, физическата активност и важността на Атанасовско езеро като неповторима природна територия.\r\nОсновното трасе на маршрута минава по вело- и пешеходните алеи, изградени от Община Бургас в Морската градина и в Южната част на Атанасовско езеро – покрай морето и солниците. Стартът за трите дисциплини е пред КЦ „Морско казино“, като 21-километровите дистанции за бягане и колоездене достигат до северната част на Атанасовско езеро (границата на едноименния резерват) и обратно до Казиното, а бягането на 8 км – до Пътеката на солта и новото пространство „симБиотично“ и обратно. Отново ще бъде организиран кардио кръг – скоростно изкачване на стълбите от Моста до алеята с Моряшкия паметник за деца и възрастни.\r\n„За да подобрим организацията на събитието и предвид нарастващия брой участници, за първи път ще бъде използвана електронна система за времеизмерване и проследяване в реално време на състезателите, което изискваше предварително записване до 8 януари. Така към момента има 115 записали се участника, които ще получат номер с чип, което ще гарантира точното измерване на резултата и ще се избегнат грешки или дублирания.“ – заяви Владимир Димитров от организаторите.\r\nСъбитието ще допринесе за популяризиране на здравословния начин на живот, активния спорт и възможностите за практикуването им, природните забележителности на Бургас сред жителите и гостите му. Раздаването на стартови номера ще бъде на място в 8.30 часа на 21 януари. Всеки участник ще получи стартов номер, универсална кърпа за глава, грамота (дигитална) и рекламни материали. За приятелите и семействата на участниците в полумаратона ще има презентация за Атанасовско езеро в зала „Петя Дубарова“, забавна викторина и благотворителен базар.\r\nСтартът е в 10.30 часа, а церемонията по награждаване на победителите в 13.15 часа на открита сцена „Охлюва“ (или в залата, ако не позволяват метеорологичните условия). Победителите до 3-то място при мъжете и жените ще получат медали и предметни награди от спонсорите от Допел Херц, спортни магазини Велозона, Аутдорспортс и Яко. Горещ чай ще бъде осигурен за всички участници, а за сигурността и безопасността на състезателите по трасето ще се погрижат доброволци, организирани благодарение на платформата „Time Heroes“.", "date": "2018.01.11", "title": "Бургас: 115 участници са записани за полумаратона „Атанасовско езеро“, който ще се проведе на 21 януари"}
{"url": "http://www.focus-news.net/news/2018/01/11/2475944/sliven-protest-pod-nadslov-da-spasim-pirin-shte-se-provede-v-grada.html", "text": "Протест под надслов „Да спасим Пирин“ ще се проведе тази вечер в Сливен. Събитието се организира чрез социалните мрежи. От 17:00 часа на главната улица  до Стария бряст ще се съберат природозащитници и онези, които не са съгласни с решението на Министерски съвет за изменение и допълнение на Плана за управление на Национален парк „Пирин“, с което се разрешава строителството върху 48% от териториите на парка.", "date": "2018.01.11", "title": "Сливен: Протест под надслов „Да спасим Пирин“ ще се проведе в града"}
{"url": "http://www.focus-news.net/news/2018/01/11/2475945/yambol-13-800-kasa-kontrabandni-tsigari-izzeha-mitnicheskite-i-granichni-sluzhiteli-na-gkpp-lesovo.html", "text": "690 кутии /13 800 къса/ контрабандни цигари иззеха митническите и гранични служители на ГКПП \"Лесово\" при две отделни проверки. Това съобщиха от пресцентъра на Агенция „Митници“.\r\n500 кутии /10 000 къса/ от цигарите без български акцизен бандерол са открити от митническите служители във фабрични кухини под седалките на автобус с българска регистрация, превозващ пътници. Автобусът е пристигнал на митническия пункт на 10.01.2018 г.в 00.20 часа от Турция. Шофьорът и всички пътници в автобуса са заявили, че не пренасят стоки, валута или валутни ценности за деклариране. При последвалата митническа проверка митническите служители откриват във фабрични кухини под седалките в предната част в пътническия салон на автобуса общо 500 кутии цигари с марка „Karelia Slims“, без акцизен бандерол. Един от пътниците в автобуса, български гражданин с инициали М.Д. , е признал, че цигарите са негови. Срещу нарушителя е съставен акт по Закона за митниците.\r\nДруги 190 кутии /3800 къса/ контрабандни цигари са открити същия ден в шофьорската кабина на камион, управляван от турски гражданин. Камионът с влекач е пристигнал на Митнически пункт Лесово на 10.01.2018 г на трасе „Входящи товарни автомобили“ и е превозвал стоки от Турция за държава от ЕС през България. След оформяне на документите на товара, товарният автомобил е селектиран за проверка от екип на митническа мобилна група. При извършената митническа проверка в шофьорската кабина, митническите служители откриват зад тапицерията в задната част на кабината недекларирани общо 190 кутии цигари с търговски марки „L&M“, „Karelia Ome“, „EVE“, „Muratti“. Срещу шофьора на камиона- турски гражданин с инициали Е.К. е съставен акт за нарушение на Закона за митниците.", "date": "2018.01.11", "title": "Ямбол: 13 800 къса контрабандни цигари иззеха митническите и гранични служители на ГКПП \"Лесово\""}
{"url": "http://www.focus-news.net/news/2018/01/11/2475946/na-16-yanuari-shte-se-provede-zhrebiy-za-nomerata-na-partiite-i-koalitsiite-registrirani-v-tsik-v-byuletinite-za-glasuvane-v-chastichnite-izbori-za-kmetove-na-18-fevruari-2018-g.html", "text": "На 16 януари 2018 г. (вторник) от 10.30 часа ще се проведе жребий за определяне на поредните номера на партиите и коалициите, регистрирани в ЦИК, в бюлетините за гласуване в частичните избори за кметове, насрочени за 18 февруари 2018 г. Това съобщиха от пресцентъра на ЦИК.\r\nЖребият ще се състои в заседателната зала № 42 в сградата на Народното събрание, пл. „Княз Александър І“ № 1.\r\nНа 18 февруари 2017 г. са насрочени частични избори за:\r\n-\tкмет на кметство Звиница, община Кърджали, област Кърджали;\r\n-\tкмет на кметство Средище, община Кайнарджа, област Силистра;\r\n-\tкмет на кметство Брест, община Гулянци, област Плевен;\r\n-\tкмет на кметство Любенец, община Нова Загора, област Сливен;\r\n-\tкмет на кметство Кочово, община Велики Преслав, област Шумен;\r\n-\tкмет на кметство Енчец, община Кърджали, област Кърджали;\r\n-\tкмет на кметство Градешница, община Криводол, област Враца;\r\n-\tкмет на кметство Кестеново, община Омуртаг, област Търговище.", "date": "2018.01.11", "title": "На 16 януари ще се проведе жребий за номерата на партиите и коалициите, регистрирани в ЦИК, в бюлетините за гласуване в частичните избори за кметове на 18 февруари 2018 г."}
{"url": "http://www.focus-news.net/news/2018/01/11/2475947/federika-mogerini-sporazumenieto-za-yadrenata-programa-na-iran-raboti.html", "text": "Върховният представител на Европейския съюз по въпросите за външните работи и политиката на сигурност Федерика Могерини увери, че постигнатото през 2015 г. споразумение за ядрената програма на Техеран „работи“, предава AFP.\r\n„Споразумението работи, изпълнява основната си цел, което означава запазване на иранската ядрена програма под строго наблюдение\", подчерта Могерини след среща в Брюксел с иранския външен министър Мохамед Джавад Зариф, в която се включиха  британският, френският и германският им колега. \r\nПо-рано държавният глава на САЩ Доналд Тръмп определи споразумението от 2015 г. като „най-лошия договор, сключен някога\". В тази връзка в петък, 12 януари, Вашингтон може да блокира износа на петрол от Иран. Тереза Герова", "date": "2018.01.11", "title": "Федерика Могерини: Споразумението за ядрената програма на Иран работи"}
{"url": "http://www.focus-news.net/news/2018/01/11/2475948/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariyapo-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”-Пловдив днес ще коментираме защо 12 януари е обявен за Празник на българското военно разузнаване. Ще разговаряме с един от авторите на книгата „История на Българското военно разузнаване” - историка от Военната академия Йордан Баев, който ще ни разкаже откога води началото си българското разузнаване и какви са първите стъпки в тази насока у нас. \r\nЩе припомним и някои от паметните битки от Руско-Турската освободителна война – тази при Шипка – Шейново на 8 – 9 януари 1878 г. Тогава руската армия, заедно с българските опълченци разгромява и пленява 23 хилядната Централна турска армия на Вейсел паша. Подробности ще научим доц. д-р Петър Ненков. \r\nВъв втората част от предаването ще чуем директора на Историческия музей в Пловдив Стефан Шивачев, който ще коментира значимостта на датата 16 януари за Пловдив, по повод 140 години от освобождението на града от османско робство. През миналата година музеят подготви проект, съвместно с Министерството на образованието за издаването на книга със събитията около освобождението на Пловдив – Руско-турската война, битката за Пловдив и самото освобождение, която да бъде изучавана в пловдивските училища.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.01.11", "title": "Акценти в предаването „Със славната 2-ра Тракийска дивизия – За честта на България“по Радио „Фокус” Пловдив"}
{"url": "http://www.focus-news.net/news/2018/01/11/2475949/parlamentat-shte-vzema-reshenie-za-privatizatsiyata-na-obosobeni-chasti-ot-vklyucheni-v-zabranitelniya-spisak-targovski-druzhestva-s-poveche-ot-50-darzhavno-uchastie.html", "text": "Народните представители приеха на второ четене промени в Закона за приватизацията и следприватизационния контрол, предаде репортер на Агенция „Фокус“. Според промените решение за приватизация ще се приема от Народното събрание, по предложение на Министерския съвет, за включени в забранителния списък търговски дружества с повече от 50% държавно участие в капитала или обособени части от тях или за отделни обособени части от имуществото им. Както досега изключение правят обособените части от лечебни заведения, включени в списъка. Депутатите приеха и предложението започнатите от Агенцията за приватизация и следприватизационен контрол до влизането в сила на този закон процедури да се довършват по новия ред.\r\nПредседателят на Комисията по европейски въпроси и депутат от БСП Кристиан Вигенин заяви: „Ще бъде прекратена практиката дружества в забранителния списък да бъдат разпродавани без решение на НС“. „Законопроектът беше вкаран в дневния ред на Народното събрание единодушно, което е парадоксално. След това беше приет единодушно в комисия, дискусиите бяха конструктивни“, припомни той. „Подкрепата на решението показва зрелостта на Народното събрание и желанието му преди всичко да бъде защитен интересът на държавата и гражданите“, каза още Кристиан Вигенин.\r\nБиляна ИВАНОВА", "date": "2018.01.11", "title": "Парламентът ще взема решение за приватизацията на обособени части от включени в забранителния списък търговски дружества с повече от 50% държавно участие"}
{"url": "http://www.focus-news.net/news/2018/01/11/2475950/vladimir-moskov-kmet-na-gotse-delchev-iskam-da-izrazya-palnata-si-podkrepa-za-izgrazhdane-na-vtora-kabinka-v-bansko.html", "text": "Искам да изразя пълната си подкрепа за изграждане на втора кабинка в Банско. Това каза за Радио „Фокус“-Пирин Владимир Москов, кмет на Община Гоце Делчев. „Това е един жизнено важен проект за Благоевградска област. Тук говоря за развитие на  икономика, туризъм и за работа. Не трябва да изпускаме този проект да не бъде реализиран и трябва да стартираме работа по него. Трябва да се спре с политизирането на казуса и улицата да не решава проблема, а експертите да говорят и да предложат решението, с което да се стартира и да се запази природата и гората на Банско“, коментира Москов. \r\nПо думите му има достатъчно екологични изисквания, които са определени от законите. Той подчерта, че с този проект няма да се наруши екологичното равновесие на територията на Пирин и страната. „Сега трябва да говорят експерти, а не политици и хора, които по една или друга причина се опитват да спекулират с този жизнено важен проект за област Благоевград. Трябва да се даде стимул за развитието на зимния туризъм, защото това е важно за България, Банско, Пампорово, Витоша, Боровец. Европа иска да кара ски при нас. Тези дадености от природата, трябва да ги използваме“, каза още Москов.\r\nЛора КАЛЧЕВА", "date": "2018.01.11", "title": "Владимир Москов, кмет на Гоце Делчев: Искам да изразя пълната си подкрепа за изграждане на втора кабинка в Банско"}
{"url": "http://www.focus-news.net/news/2018/01/11/2475951/zhelyo-boychev-bsp-shte-podkrepi-promenite-v-zakona-za-ustroystvo-na-teritoriyata-na-stolichna-obshtina-no-tryabva-da-ima-reglament-za-visochinite-na-sgradite-v-sofiya.html", "text": "БСП ще подкрепи промените в Закона за устройство на територията на Столична община, но трябва да има регламент за височините на сградите в София. Това каза заместник-председателят на ПГ на „БСП за България“ Жельо Бойчев по време на дебатите по първото четене на Закона за устройство на територията на Столична община, предаде репортер на Агенция „Фокус“. „За мен и за нас това предложение е по-скоро закъсняло. Свидетели сме на многобройни противоречия и конфликти, свързани с развитието на града и прилагането на Общия устройствен план на София от 2009 г. Няма нужда да давам примери с такъв тип ситуации, ежедневно те се отразяват чрез средствата за масова информация“, каза Бойчев. Според него с тези промени трябва да се види дали политиците могат да са в полза на столичани и дали могат да гарантират устойчиво развитие на столицата. „Ние ще подкрепим този законопроект на първо четене. Същевременно имаме много забележки относно законодателните техники и разписването на определени законодателни предложения с него“, коментира заместник-председателят на ПГ на „БСП за България“. Той поясни, че ПГ на „БСП за България“ ще внесе допълнителни предложения към законопроекта. \r\nДеница КИТАНОВА", "date": "2018.01.11", "title": "Жельо Бойчев: БСП ще подкрепи промените в Закона за устройство на територията на Столична община, но трябва да има регламент за височините на сградите в София"}
{"url": "http://www.focus-news.net/news/2018/01/11/2475952/parlamentat-udalzhi-rabotnoto-si-vreme-do-priemane-na-zakona-za-ustroystvo-na-teritoriyata-na-stolichna-obshtina-na-parvo-chetene.html", "text": "Парламентът удължи работното си време до приемане на Закона за устройство на територията на Столична община на първо четене, предаде репортер на Агенция „Фокус“. Предложението направи председателстващият пленарното заседание Валери Жаблянов. „За“ него гласуваха 113 народни представители, „против“ – 1 и „въздържали се“ – 11, с което то бе прието. \r\nДеница КИТАНОВА", "date": "2018.01.11", "title": "Парламентът удължи работното си време до приемане на Закона за устройство на територията на Столична община на първо четене"}
{"url": "http://www.focus-news.net/news/2018/01/11/2475953/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив отново ще насочим вниманието към важните и актуални теми от Асеновград и региона. Днес ще разговаряме с кмета на Асеновград д-р Емил Караиванов. В интервю той ще сподели каква година беше 2017-та за Община Асеновград, ще разкрие как изглеждат приоритетите за 2018-та като инфраструктурни проекти, ще разберем също на какъв етап е работата по най-големия проект на Асеновград – Водния цикъл. Акцент в разговора с д-р Емил Караиванов ще бъде още развитието на социалните услуги и на туризма на територията на Асеновград.\r\nТемата за туризма ще продължим с експерта от ОП „Туризъм“ Ивайло Мирчев. Първото издание на форума „Планинарско кино” ще се проведе в Асеновград на 27 януари. В рамките на няколко часа ще бъдат показани общо 7 филма, свързани с алпинизма, спелеологията, природното богатство на страната и защитените територии в нея. Повече за инициативата ще научите в минутите след 16.30 часа. Ивайло Мирчев ще ни разкаже и за идеята пещерата „Добростански бисер“ да бъде номинирана като четвърти обект на територията на Община Асеновград, който да бъде вписан в списъка на 100-те национални туристически обекта в страната.\r\nВ предаването днес ще посетим и Исторически музей-Асеновград. На 18 януари градът ще отбележи 140 години от освобождението си от османско владичество. По повод тази знаменателна годишнина в залите на Историческия музей гостува изложбата „Нашето Освобождение“ на Регионален военноисторически музей – Плевен. Подробности за изложбата ще ни предостави Николета Тянчева от културната институция.\r\nПредлагаме ви тези и още интересни теми в предаването „Асеновград – Богоизбран пред портите на Родопите“, което се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.01.11", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/01/11/2475954/misho-yordanov-voenen-istorik-prodalzhava-sabiraneto-na-informatsiya-za-izpisvaneto-na-imenata-na-geroite-na-originalnite-plochi-na-pametnika-na-7-mi-preslavski-pehoten-polk.html", "text": "Продължава събирането на информация за изписването на имената на героите на оригиналните плочи на Паметника на 7-ми Преславски пехотен полк. Това каза пред Радио „Фокус“-Шумен“ военният историк Мишо Йорданов, който оглавява комисия със задачата да определи колко имена да бъдат изписани на паметните плочи, които ще бъдат монтирани на новия паметник на 7-ми полк, и по какъв начин. Идеята е паметникът да бъде възстановен в максимална близост до първоначалния му вид. \r\n„Сложността идва от това, че ние трябва да възстановим паметника, което означава максимално да се приближим до автентичността на онова, което е построено през 1927 година. За съжаление оригиналните плочи са загубени, снимките, с които разполагаме на стария паметник не ни дават възможност да прочетем имената, те са с лошо качество, което налага в комисията да се включат експерти специалисти от музея, архива университета“, заяви Мишо Йорданов. Той посочи, че трябва да се провери и как са били изписвани имената на паметници, които са от същото време и даде пример с Паметника на 5-ти полк, строен  две години след този на 7-ми Преславски пехотен полк. \r\n„Там са име, презиме, фамилия, мястото където са загинали, званието и дата на смъртта. Това помоему е било написано и на паметника на 7-ми полк“, каза Мишо Йорданов.Той посочи, че членовете на комисията продължават да търсят автентични сведения за паметника, да разговарят с възрастни хора, както и с живи участници от 7-ми полк. „Борис Павлов например има спомен, че отгоре на самия паметник, отляво и отдясно са изписвани, както на 5-ти полк къде са загинали, а отдолу са изписвани имената им, но няма спомен тези имена да са били чак толкова много, 1500 са героите от полка дали живата си за България, същият е споменът и на Недко Попов, в никакъв случай не са били 1500 имена, по- малко бяха“, каза Мишо Йорданов. \r\nТой посочи, че разчитат и на обществеността в Шумен и на всеки, който разполага с някаква информация, запазени снимки или документи, които могат да подскажат как са изглеждали имената на оригиналните плочи на Паметника на 7-ми Преславски пехотен полк. По думите на  Мишо Йорданов плочите вероятно ще могат да поберат около 500 имена.  Новият паметник ще бъде разположен южно от пл. „Кристал“ непосредствено до южното платно на бул. „Славянски“ и ще бъде под ъгъл от 30 градуса спрямо оградата на военния имот. Предвижда се монументът да стане и главен вход на Военното училище, който във времето ще се облагороди и развие, ще бъде осигурен и постоянен достъп за граждани. От стария паметник на 7-ми Преславски пехотен полк има запазени два каменни лъва, които ще бъдат част и от новия монумент.\r\nИвелина ИВАНОВА", "date": "2018.01.11", "title": "Мишо Йорданов, военен историк: Продължава събирането на информация за изписването на имената на героите на оригиналните плочи на Паметника на 7-ми Преславски пехотен полк"}
{"url": "http://www.focus-news.net/news/2018/01/11/2475955/naydzhal-farazh-mozhe-bi-e-vreme-za-provezhdane-na-vtori-referendum-za-brekzit.html", "text": "Бившият лидер на партията ЮКИП Найджъл Фараж заяви, че може би е настъпил моментът за провеждането на втори референдум за британското членство в Общността, за да бъде сложен край на „охканията“ на онези политици, които все още са приели резултатите от предишния вот, пише вестник The Independent.\r\nСпоред Фараж водещи политически фигури, които оспорват Брекзит „никога, никога\" няма да престанат да се борят срещу излизането на страната от структурите на Европейския съюз, затова най-добрият начин да се въведе ред по въпроса е насрочването на втори референдум.  \r\nБившият лидер на ЮКИП е сочен за един от архитектите на Брекзит и най-отявлен противник на политиците, които призовават решението за него да бъде отменено. Тереза Герова", "date": "2018.01.11", "title": "Найджъл Фараж: Може би е време за провеждане на втори референдум за Брекзит"}
{"url": "http://www.focus-news.net/news/2018/01/11/2475956/kapitan-i-rang-prof-d-r-kalin-kalinov-vvmu-varna-protivopozharniyat-poligon-na-uchilishteto-pozvolyava-izklyuchitelno-visoko-nivo-na-profesionalna-podgotovka.html", "text": "Противопожарният полигон на Висшето военноморско училище „Н.Й.Вапцаров” във Варна, създаден през 2017 година, позволява изключително високо ниво на професионална подготовка. Това каза в интервю за Радио „Фокус“ – Варна капитан I ранг проф. д-р Калин Калинов, заместник-началник по учебната и научната част във ВВМУ „Н.Й.Вапцаров” във Варна. Анализирайки постигнатото през последната 2017 година, проф. Калин Калинов отбеляза, че инициативи, за които през годините са вложени много усилия и средства, са дали резултат. „Ще започна с развитието на материалната част и придобивките на училището. Бяха изградени няколко изключително перспективни центъра, които започнаха да функционират под формата на лаборатории, на специализирани кабинети. В експлоатация влязоха нови зали. Училището вече разполага с противопожарен полигон, който предстои да бъде открит официално. Това е изключително съоръжение, което позволява изключително високо ниво на професионална подготовка. Училището продължи работата по подобряване на битовите условия и условията за провеждане на модерно обучение. В дълъг период имаше лек дисбаланс – учат се модерни неща на световно, авангардно ниво, в същото време битовите условия изоставаха. Парната система беше стара, тези неща завършиха. Училището получи модерно парно и нови транспортни средства“, каза проф. Калин Калинов. Той подчерта, че през годината училището е направило много силна стъпка в международен план. Състоялата се в началото на октомври 18-та годишна Генерална асамблея на Международната асоциация на морските университети е събрала във Варна елита на световната морска образователна общност. „Бяха представени над 50 университета, присъстваха хора от Международната морска организация. Цялото събитие мина при блестяща организация и с много добри резултати, които вече са налице. Колеги от училището са включени в различни инициативи на световната морска общност. Това е едно знаково събитие за училището през годината“, каза още проф. Калин Калинов.\r\nВ началото на седмицата ВВМУ „Н. Й. Вапцаров“ във Варна отбеляза 137 години от основаването на първото в България техническо учебно заведение. „Годишнината отбелязахме по традиционния начин, имаше празненство, поднасяне на цветя на Алеята на преподавателите и откриване на нова инфраструктура в училището. Включихме и нови елементи. Паралелно с протичащия празник, направихме отчет пред нашите партньори, преподаватели и студенти за изминалата година. В рамките на празника ние бяхме поканили хора, с които след тържествената част започнахме делови разговори за бъдещи перспективи на развитие“, отбеляза проф. Калин Калинов.\r\nМарияна ВАЛЕНТИНОВА", "date": "2018.01.11", "title": "Капитан I ранг проф. д-р Калин Калинов, ВВМУ – Варна: Противопожарният полигон на училището позволява изключително високо ниво на професионална подготовка"}
{"url": "http://www.focus-news.net/news/2018/01/11/2475957/priklyuchi-proverkata-na-letishte-sofiya.html", "text": "Приключи проверката на летище „София“, съобщиха от пресцентъра на МВР. Стандартни действия за проверка бяха предприети във връзка със злоумишлено обаждане, получено днес в 12.10 часа за района на летище „София“. Проверката приключи към 13.40 часа.", "date": "2018.01.11", "title": "Приключи проверката на летище „София“"}
{"url": "http://www.focus-news.net/news/2018/01/11/2475958/sport-grigor-dimitrov-e-v-polovinata-na-nadal-zapochva-sreshtu-kvalifikant-v-melbarn.html", "text": "Във втория кръг родната звезда отново ще играе срещу победител от мач между тенисисти, преминали през пресявките.\r\nВ третия кръг потенциален съперник на Григор е Андрей Рубльов, поставен под №30. Руснакът обаче има тежка задача още на старта в лицето на Давид Ферер. Осминафиналът може да е срещу 15-ия в схемата Джо-Вилфрид Цонга или Ник Кирьос, №17.\r\nДжак Сок и Кевин Андерсън са потенциалните съперници на българина на четвъртфиналите.\r\nДимитров, който е поставен под №3 в основната схема, е в една половина със световния №1 Рафаел Надал, с когото може да се срещне на полуфинал. Матадора стартира в първия кръг срещу Виктор Естрея Бургос. В четвъртината на Рафа са още Марин Чилич, Пабло Кареньо Буста и Джон Иснър.\r\nШампионът Роджър Федерер ще играе в първия кръг срещу Аляж Бедене. Първият поставен, който може да срещне Маестрото, е Ришар Гаске в третия кръг. Евентуалният осминафинал е срещу Сам Куери или Милош Раонич, а четвъртфиналът – срещу Давид Гофен или Хуан Мартин дел Потро.\r\nВ третата четвъртина е доста интересно. Четвъртият поставен Александър Зверев започва срещу Томас Фабиано, а в третия кръг може да се изправи срещу брат си Миша. На осминафинал пък съперник на Саша може да е Новак Джокович. Ноле стартира срещу Доналд Йънг, а при победа го очаква Монфис или квалификант. В третия кръг може да играе с Алберт Рамос.\r\nПетият Доминик Тийм започва срещу Гидо Пеля, а на осминафинал може да се изправи срещу Стан Вавринка. Шампионът от 2014-а стартира срещу Рикардас Беранкис.\r\nВенцислав ДРАГОМАНОВ", "date": "2018.01.11", "title": "Спорт: Григор Димитров е в половината на Надал, започва срещу квалификант в Мелбърн"}
{"url": "http://www.focus-news.net/news/2018/01/11/2475959/kyustendil-sreshta-po-povod-podgotovkata-na-plan-priema-za-novata-uchebna-godina-shte-se-provede-v-dupnitsa.html", "text": "Среща по повод подготовката на план-приема за новата учебна година ще се проведе в Дупница. Това съобщи за Радио „Фокус” – Кюстендил зам.-кметът на Община Дупница Крум Милев. Срещата е насрочена за 15.00 часа в заседателната зала на Община Дупница. Основаната цел е бизнесът в Дупница да ориентира нуждата от кадри в различните области. На срещата са поканени да присъстват директори на средните училища, представители на различните браншове от бизнеса в града, на „Бюро по труда”, Регионално управление на образованието, областната администрация. Целта на срещата е изучаваните професии и специалности в училищата да бъдат съобразени с нуждите на бизнеса и развитите в града и малките населени места предприятия.\r\nВенцеслав ИЛЧЕВ", "date": "2018.01.11", "title": "Кюстендил: Среща по повод подготовката на план-приема за новата учебна година ще се проведе в Дупница"}
{"url": "http://www.focus-news.net/news/2018/01/11/2475960/politsiyata-izdirva-deyan-nikolaev-vutov.html", "text": "ОДМВР - София търси съдействие от гражданите във връзка с установяване местонахождението на Деян Николаев Вутов от Ботевград. 23-годишният мъж е в неизвестност от 21 май 2017г., когато около 21.00 часа е напуснал дома си. Това съобщиха от пресцентъра на ОДМВР - София.  \r\nДеян Вутов е с ръст около 180 см, нормално атлетично телосложение, къса черна коса, продълговато лице, черни очи.   \r\nУмоляват се гражданите, които имат информация за местонахождението на издирвания мъж, да я съобщят на тел. 112, в най- близкото поделение на МВР или на тел. 02982-51-58; 02982-51-61. Анонимността им е гарантирана.", "date": "2018.01.11", "title": "Полицията издирва Деян Николаев Вутов"}
{"url": "http://www.focus-news.net/news/2018/01/11/2475961/emsc-seriya-zemetreseniya-sas-sila-nad-peta-stepen-po-rihter-sa-registrirani-na-granitsata-mezhdu-iran-i-irak-v-poslednite-chasove.html", "text": "Серия земетресения със магнитуд между 5.0 и 5,5 по скалата на Рихтер са регистрирани на границата между Иран и Ирак в рамките на последните няколко часа, показва справка на официалната интернет страница на Европейския средиземноморски сеизмологичен център (EMSC).\r\nПървият от поредицата трусове е ударил региона в 9.49 часа (местно време) със сила от 5,5 по Рихтер. Епицентърът му е бил на 131 км източно от иракската столица Багдад и на 64 км западно от иранския град Илам, с дълбочина от 10 км под земната кора. \r\nВ последвалите часове на границата между двете страни са регистрирани още пет земетресения. Последното е от 11 часа (местно време), със сила от 5,4 по Рихтер. Епицентърът му е бил на 136 км източно от иракската столица Багдад и на 58 км западно от иранския град Илам, отново с дълбочина от 10 км под земната кора.\r\nКъм момента не се привеждат данни за пострадали или материлни щети. Тереза Герова", "date": "2018.01.11", "title": "EMSC: Серия земетресения със сила над пета степен по Рихтер са регистрирани на границата между Иран и Ирак в последните часове"}
{"url": "http://www.focus-news.net/news/2018/01/11/2475962/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ по Радио „Фокус“ ще говорим за най-значимото събитие в историята на Дупница. На 14 януари ще бъдат отбелязани 140 години от освобождението на града от турско робство. Посрещането на Иван Павлович Орлински и войниците му от местното население ще бъде пресъздадено изцяло по спомените на Никола Лазарков, който е описал подробно този ден. Наш събеседник по темата ще бъде Анелия Геренска, директор на Исторически музей-Дупница.\r\nЩе разговаряме и с Красимир Георгиев, заместник - кмет на Община Дупница, след като на 8 януари изтече крайният срок за подписване на договор с фирма-изпълнител за управление на отпадъците в общината.\r\nВъв втората част на предаването ще ви срещнем и с Ели Подгорска, началник на отдел „Социални проекти с европейско и национално финансиране” към Община Дупница. Общината успя да осигури нов 2-годишен договор с Агенцията за социално подпомагане за продължаване на социалната услуга „Топъл обяд“ като част от социалната си политика.\r\nВ края на предаването ще обърнем внимание и на основните акценти от изминаващата вече седмица.", "date": "2018.01.11", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/01/11/2475963/parlamentat-vavede-ogranicheniya-vav-visochinata-na-sgradite-v-sofiya-s-prieti-na-parvo-chetene-promeni-v-zakona-za-ustroystvoto-i-zastroyavaneto.html", "text": "Народните представители приеха на първо четене промени в Закона за устройството и застрояването на Столична община, които въвеждат регламенти относно височината на сградите в различните части на столицата, предаде репортер на Агенция „Фокус“. Промените бяха приети с 109 гласа „за“, 2 „против“ и 11 „въздържал се“. Предлага се ограничаване височината на сградите - за централна градска част до 50 метра; в рамките на Околовръстния път - 75 метра; извън Околовръстния път - 15 метра;  в останалата част на града - 125 метра. Запазва се възможността за застрояване без ограничение във височината на сградите в новия делови център. Предложенията целят да защитят централната градска част и южните части от общината, които осигуряват визуалната връзка с Витоша.\r\nВ законопроекта са обособени територии за много високо строителство - Околовръстния път при ж.к. „Люлин“ и по бул. „Цариградско шосе“ от кръстовището на 7-ми км до р. Искър.\r\nВъвежда се изискване подробният устройствен план на сградите с височина над 75 м. задължително да включва и работен устройствен план. И двата плана ще се одобряват от СОС.\r\nСпоред промените урегулираните като озеленени площи за широко обществено ползване в междублоковите пространства терени няма да могат да променят предназначението си, защото стават част от зелената система на СО.\r\nПредлага се и изменение в Закона за териториалното деление на СО с цел конкретизиране на границите между районите „Витоша“ и „Панчарево“, както и „Люлин“, „Овча купел“ и „Банкя“. \r\nДепутатът от ГЕРБ Александър Ненков посочи: „Законопроектът цели устойчиво развитие на София, да бъде регламентирано къде може да се строи и колко да са високи сградите“. Председателят на регионалната парламентарна комисия Искрен Веселинов коментира: „Високото строителство е прецедент, това е основният мотив за спешния порядък, с който приемаме законопроекта“. „Решенията за обособяване на зони за високо строителство са добра идея, които би следвало да имат по-широк обхват в законодателството ни“, обясни той.\r\nБиляна ИВАНОВА", "date": "2018.01.11", "title": "Парламентът въведе ограничения във височината на сградите в София с приети на първо четене промени в Закона за устройството и застрояването"}
{"url": "http://www.focus-news.net/news/2018/01/11/2475964/kyustendil-v-ramkite-na-edna-godina-obshtinata-e-uchastvala-v-dve-platformi-za-populyarizirane-na-turizma.html", "text": "В рамките на една година Община Кюстендил е участвала в две платформи за популяризиране на туризма. Това каза пред Радио „Фокус” – Кюстендил Ива Брусарска, главен експерт „Маркетинг” в отдел „Туризъм” към Община Кюстендил. По думите й едната платформа е „Ваканция и СПА експо”, на която са участвали над 380 фирми от 20 страни, а посетителите на форума са били повече от 20 хиляди. Вторият форум е международното туристическо изложение за културен туризъм във Велико Търново. „Това е първият специализиран форум за популяризиране на културния туризъм. Община Кюстендил изключително е застъпила този вид туризъм в програмата си”, каза Ива Брусарска. И на двата форума са презентирани горещата минерална вода, местата за настаняване, празниците и културните събития. „През месец февруари планираме да присъстваме отново на форума „Ваканция и СПА експо”, като този път нашата идея е да се представим съвместно с фирмите, работещи в областта на туристическия сектор”, каза Ива Брусарска.\r\nВенцеслав ИЛЧЕВ", "date": "2018.01.11", "title": "Кюстендил: В рамките на една година Общината е участвала в две платформи за популяризиране на туризма"}
{"url": "http://www.focus-news.net/news/2018/01/11/2475965/kantslerat-sebastian-kurts-pozhela-uspeh-na-balgarskoto-predsedatelstvo-na-saveta-na-es.html", "text": "Премиерът Бойко Борисов проведе телефонен разговор с канцлера на Австрия Себастиан Курц. Канцлерът поздрави българския министър-председател за официалното откриване на Българското председателство на Съвета на Европейския съюз и му пожела успех. Това съобщиха от правителствената информационна служба.\r\nДвамата потвърдиха желанието си активно и в сътрудничество да работят по общите приоритети на Триото председателства. „Само така ще може да постигнем последователност в политиките за сигурност, Западни Балкани, бюджет, киберсигурност и Кохезионната политика, които са важни за всички държави-членки“, подчерта Бойко Борисов. Себастиан Курц увери българския премиер, че ще продължат да поддържат постоянен диалог, за да могат и двете страни да бъдат полезни една на друга при изпълнение на приоритетите.\r\nБойко Борисов и Себастиан Курц изразиха задоволство от активните двустранни отношения и заявиха, че с личния ангажимент и на двамата сътрудничеството между България и Австрия ще продължи да се задълбочава.\r\nАвстрийският канцлер прие поканата на премиера Борисов да посети в близко бъдеще нашата страна.", "date": "2018.01.11", "title": "Канцлерът Себастиан Курц пожела успех на Българското председателство на Съвета на ЕС"}
{"url": "http://www.focus-news.net/news/2018/01/11/2475966/sofiya-50-godishna-zhena-e-v-tezhko-sastoyanie-sled-kato-e-napadnata-s-nozh-ot-svoy-poznat-na-ulitsa-v-kv-orlandovtsi-sdvr-izdirva-izvarshitelya.html", "text": "Служители на СДВР издирват 52-годишен мъж. Това съобщиха от пресцентъра на МВР. Около 08.35 часа е получен сигнал за настанена в болница 50-годишна жена. Тя е в тежко състояние, приета е с прободни рани по тялото. По първоначални данни жената била нападната с нож от свой познат на улица в кв. „Орландовци“. След нанесените наранявания той е избягал. Предприети са светкавични заградителни и оперативни действия за установяване на местонахождението му.", "date": "2018.01.11", "title": "София: 50-годишна жена е в тежко състояние, след като е нападната с нож от свой познат на улица в кв. „Орландовци“, СДВР издирва извършителя"}
{"url": "http://www.focus-news.net/news/2018/01/11/2475967/kapitan-i-rang-prof-d-r-kalin-kalinov-vvmu-varna-zapochnahme-mashtaben-proekt-za-prevrashtane-na-planetariuma-v-element-ot-kompleks-za-vazdushno-i-kosmichesko-nablyudenie.html", "text": "През 2017 година Висшето военноморско училище „Н. Й. Вапцаров” във Варна започна мащабен проект за превръщане на планетариума в елемент от комплекс за въздушно и космическо наблюдение с неговата пълна модернизация, интегриране на съществуващия Център за информационно осигуряване и управлението на бреговата зона. Това каза в интервю за Радио „Фокус“ – Варна капитан I ранг проф. д-р Калин Калинов, заместник-началник по учебната и научната част във ВВМУ „Н. Й. Вапцаров” във Варна. „Получихме признание и договор от Европейската космическа агенция за интегриране на спътниковата и радиолокационна информация в морските пространства. Проектът е в изпълнение и е изключително високо признание. За моряците небето и морето винаги са се сливали на хоризонта, сега вече се сливат освен чисто визуално, но и функционално – в дейността на училището“, заяви проф. Калин Калинов. По думите му всичко това върви под знака на ползването на високите информационни технологии.\r\nПроф. Калин Калинов допълни, че през 2017 година училището е получило финансиране за изследователска дейност, най-вече в полза на обучаемите в докторантура. „Започна една сериозна програма за тяхното подпомагане, която досега не можехме да си позволим поради липса на финансиране. Спечелихме проект в тази връзка“, каза още проф. Калин Калинов.\r\nМарияна ВАЛЕНТИНОВА", "date": "2018.01.11", "title": "Капитан I ранг проф. д-р Калин Калинов, ВВМУ – Варна: Започнахме мащабен проект за превръщане на планетариума в елемент от комплекс за въздушно и космическо наблюдение"}
{"url": "http://www.focus-news.net/news/2018/01/11/2475968/stara-zagora-sled-presledvane-zatvornik-pusnat-v-otpusk-e-zadarzhan-ot-politsiyata-s-kradeni-vik-chasti-i-sled-shofirane-bez-knizhka.html", "text": "Затворник, пуснат в отпуск, е задържан, след преследване. Това съобщиха от пресцентъра на МВР. Вчера, около 08.30 часа, на ул.\"Индустриална\" пътни полицаи подали сигнал за спиране на шофьор на лек автомобил \"Rover\", с английски регистрационен номер. Водачът не се подчинил и с висока скорост предприел застрашаващи пътното движение маневри, за да избяга от последвалия го полицейски автомобил с включени светлинни и звукови сигнали. Той навлязъл в насрещното движение по бул. „Св. П. Евтимий“, излизайки от града се отправил към с. Сливито и се насочил по черен път, където аварирал. Изоставяйки колата, мъжът опитал да се покрие, но след кратко преследване, около 13.00 часа, той бил задържан в района на селото. \r\nУстановена е самоличността му – Г. Г. /31 г./ от с. Дъбово. Изяснено е още, че мъжът в момента излежавал присъда в  затвора в Стара Загора и ползвал отпуск. При извършен оглед на автомобила били открити множество ВиК части, за които е установено, че са откраднати от работилницата на затвора. Освен това, се оказало, че Г. Г. е шофирал в едногодишен срок от наказание за управление на МПС без книжка. Резултатът от теста за употреба на алкохол е отрицателен. По случая е образувано досъдебно производство за престъпление по чл.343\"в\", ал.2 и чл.194, ал.1 от НК, а мъжът е приведен в затвора.", "date": "2018.01.11", "title": "Стара Загора: След преследване затворник, пуснат в отпуск, е задържан от полицията с крадени ВиК части и след шофиране без книжка"}
{"url": "http://www.focus-news.net/news/2018/01/11/2475969/mladen-marinov-gl-sekretar-na-mvr-na-teritoriyata-na-tsyalata-strana-se-provezhda-operatsiya-po-otnoshenie-na-kriminalniya-kontingent-ot-izdirvani-litsa.html", "text": "На територията на цялата страна се провежда операция по отношение на криминалния контингент от издирвани лица. Това каза гл. секретар на МВР главен комисар Младен Маринов пред народните представители от Комисията по вътрешна сигурност и обществен ред, предаде репортер на Агенция „Фокус“. Във връзка с убийството на бизнесмена Петър Христов, Младен Маринов заяви, че още в началото от МВР са казали, че работят по всички версии, свързани с личността на убития. „Естествено не можем да пропуснем и това, което се пише в медиите. Всички версии, които произтичат в процеса на работа, ще бъдат потвърждавани и изключвани на база на събраните факти и доказателства“, каза гл. комисар Маринов. Той обяви, че са предприети мерки да не се допускат други престъпления и на територията на цялата страна се провежда операция по отношение на криминалния контингент по отношение на издирвани лица. Във връзка с мерките, свързани с европредседателството, Младен Маринов посочи, че на територията на София има изключително силно полицейско присъствие. „То е свързано с основните мероприятия за откриване на Председателството.  Има заявени за провеждане 11 протестни мероприятия в различни точки на столицата.  Предприети са мерки да не се проведат на едно и също място и едно и също време, за да не се стигне до конфронтация между участниците в тях“, каза гл. комисар Маринов. „По отношение на местата, които ще са ангажирани със заседания, чуждестранни медии са предприети всички необходими мерки за тяхната сигурност“, каза Маринов. Той поясни, че основната сграда на НДК, където ще се провеждат голяма част от събитията на европредседателството, е обезпечена от гледна точка на сигурността.\r\nДеница КИТАНОВА", "date": "2018.01.11", "title": "Младен Маринов, гл. секретар на МВР: На територията на цялата страна се провежда операция по отношение на криминалния контингент от издирвани лица"}
{"url": "http://www.focus-news.net/news/2018/01/11/2475970/istoricheski-muzey-asenovgrad-shte-predstavi-gostuvashtata-izlozhba-nasheto-osvobozhdenie-po-povod-140-godini-ot-osvobozhdenieto-na-grada.html", "text": "Исторически музей-Асеновград ще представи гостуващата изложба „Нашето Освобождение“ на Регионален военноисторически музей – Плевен по повод 140 години от Освобождението на града от османско владичество. Това каза за Радио „Фокус“ – Пловдив Николета Тянчева от културната институция. Изложбата ще се открие в 17.30 часа на 18 януари в залите на Исторически музей – Асеновград и ще може да се види до 30 март. „Във фондовете на Регионален военноисторически музей – Плевен се съхранява най-голямата в страната колекция от движими културни ценности, свързани с Руско-турската война от 1877-1878 г. и Плевенската епопея 1877 г. Изложбата представя една малка част от тази колекция – оригинални руски военни униформи, руско и трофейно турско оръжие, вещи от военния бит, ордени, медали и възпоменателни знаци, също безценни реликви от бойните полета при Плевен – лични вещи на загинали руски воини в боевете при Плевен 1877 година, сред които кръстове, икони, походни олтари  и други“, каза Николета Тянчева. Тя посочи, че част от изложбата са и произведения на изкуството, представящи легендарния генерал Гурко, командир на Западния отряд. „С образа на ген. Скобелев оживяват бойните действия при Плевен и Плевенската епопея от 1877 година, зимното преминаване на Балкана, боят при Шейново, а паметниците, изобразени на живописните платна, бележат местата на паметта. Тези скъпи реликви са непреходната ни връзка с миналото, с паметните събития от 1877-1878 година, и мост към бъдещето на България“, добави Тянчева.\r\nТя разказа, че Регионален военноисторически музей – Плевен е наследник на първите мемориални музеи в България – в Плевен, Пордим, Бяла, Горна Судена и Паметникът на Цар Освободител Александър ІІ в София, изградени от Комитета „Цар Освободител Александър ІІ” и българската държава и открити за посещение през 1907 година.\r\nТони МИХАЙЛОВ", "date": "2018.01.11", "title": "Исторически музей-Асеновград ще представи гостуващата изложба „Нашето Освобождение“ по повод 140 години от Освобождението на града"}
{"url": "http://www.focus-news.net/news/2018/01/11/2475971/sofiya-41-godishen-dilar-na-narkotitsi-e-zadarzhan-v-moment-na-plasirane-na-droga-v-doma-mu-sa-otkriti-55-plikcheta-s-heroin.html", "text": "41-годишен дилър на наркотици е задържан от служители на  Трето Районно управление-СДВР. Това съобщиха от пресцентъра на МВР. На 5 януари, около обяд, Г. А. бил заловен в момент на пласиране на дрога на ул. „Софроний Врачански“. При последвалите процесуално-следствени действия в рамките на образуваното досъдебно производство, в жилището, обитавано от задържания, полицаите намерили и иззели 55 полиетиленови пликчета, съдържащи кафяво прахообразно вещество и полиетиленово пликче с растителна маса, електронна везна и сума в банкноти. Резултатът от назначената експертна справка показал, че иззетото  вещества е хероин с тегло 5.34 г. След доклад на събраните материали в Софийска градска прокуратура  Г. А. е привлечен като обвиняем за престъпление по чл.354 от НК и му е наложена мярка за неотклонение „задържане под стража“ за срок до 72 часа.", "date": "2018.01.11", "title": "София: 41-годишен дилър на наркотици е задържан в момент на пласиране на дрога, в дома му са открити 55 пликчета с хероин"}
{"url": "http://www.focus-news.net/news/2018/01/11/2475972/gl-prokuror-sotir-tsatsarov-za-prokuraturata-ne-sashtestvuva-samnenie-che-izvarshitelyat-na-shestornoto-ubiystvo-v-novi-iskar-e-rosen-angelov-i-che-toy-se-e-samoubil.html", "text": "За прокуратурата не съществува съмнение, че извършителят на шесторното убийство в Нови Искър е Росен Ангелов и че той се е самоубил. Това каза главният прокурор Сотир Цацаров по време на изслушването си на заседание на Вътрешна комисия, предаде репортер на Агенция „Фокус“.  „В публичното пространство бяха изнесени множество версии. Продължават да се изнасят версии от хора, експерти и от хора, които твърдят, че са експерти. Задават се много въпроси, но съпоставката на фактите и на целия доказателствен материал не опровергава тези два извода“, заяви гл. прокурор.  \r\nПо отношение на подготовката на европредседателството, Цацаров посочи, че е на лице изключително добра координация с органите на МВР на всички нива. „Такава координация съществува и мисля, че тя дава своите резултати“, поясни Цацаров. \r\nДеница КИТАНОВА", "date": "2018.01.11", "title": "Гл. прокурор Сотир Цацаров: За прокуратурата не съществува съмнение, че извършителят на шесторното убийство в Нови Искър е Росен Ангелов и че той се е самоубил"}
{"url": "http://www.focus-news.net/news/2018/01/11/2475973/varna-povdignato-e-obvinenie-na-58-godishen-mazh-ot-grada-za-nanesen-poboy-na-negov-sagrazhdanin-postradaliyat-e-nastanen-v-bolnitsa-s-cherepnomozachna-travma.html", "text": "58-годишен варненец е задържан за нанесен побой. Това съобщиха от пресцентъра на МВР. Сигналът за открит човек в безпомощно състояние пред блок в ж.к. \"Вл. Варненчик\" е получен на 8 януари. Пострадалият е настанен в болница с черепно–мозъчна травма. След проведените оперативно–издирвателни и процесуално – следствени действия е установено, че на мъжа е нанесен побой от негов съгражданин - М. Б. (58 г.), който е задържан за срок до 24 часа. По случая е образувано досъдебно производство, материалите са докладвани в Районна прокуратура. На М. Б. е повдигнато обвинение по чл. 129, ал. 2 връзка с ал. 1 от НК.\r\nС", "date": "2018.01.11", "title": "Варна: Повдигнато е обвинение на 58-годишен мъж от града за нанесен побой на негов съгражданин, пострадалият е настанен в болница с черепно–мозъчна травма"}
{"url": "http://www.focus-news.net/news/2018/01/11/2475974/radio-svobodna-evropa-makedoniya-parlamentat-na-makedoniya-glasuva-zakona-za-upotrebata-na-ezitsite.html", "text": "С 69 гласа „за“ депутатите в парламента в Скопие приеха Закона за употребата на езиците, предава Радио „Свободна Европа“ в македонската си редакция.\r\nПредставителите на опозицията не присъстваха в залата. Основното възражение на опозицията е, че законът е противоконституционен, докато правителството на премиера Зоран Заев (СДСМ) твърди, че той насърчава използването на езиците на всички общности в Македония. \r\nВ рамките на заседанието, започнало с 40-минутно закъснение заради липсата на кворум, депутатите избраха Дарко Костадиновски и Осман Кардиу за конституционни съдии.\r\nДебатът по тези въпроси без разисквания приключи във вторник, но тъй като и тогава нямаше кворум, гласуването бе отложено. В проектозакона за езиците бяха внесени 90 изменения, от които 84 бяха от опозиционната ВМРО-ДПМНЕ.Тереза Герова", "date": "2018.01.11", "title": "Радио „Свободна Европа“ (Македония): Парламентът на Македония гласува Закона за употребата на езиците"}
{"url": "http://www.focus-news.net/news/2018/01/11/2475975/dobrich-poradi-vazniknala-avariya-na-pompena-stantsiya-obrochishte-s-narusheno-vodopodavane-sa-17-sela-ot-oblastta.html", "text": "Поради възникнала авария на Помпена станция (ПС) „Оброчище“ с нарушено водоподаване са 17 села от областта, по информация на дежурния във ВиК-Добрич, предаде кореспондентът на Радио „Фокус” – Варна. Без временно водоподаване са селата Приморци, Поп Григорово, Минково, Котленци, Свещарово, Победа, Стефан Караджа, Царевец, Паскалево, Ломница, Овчарово, Свобода, Добрево, Ген. Колево, Сливенци. Всички те са в община Добричка. Поради отстраняване на аварии смущения във водоподаването има и в други населени места в областта – в район Добрич: местността „Лозята“ 2-ри и 3-ти път, ул. „Първомайска“ 19, по бул. „25 септември“ 55, в Район Добрич-селска: с. Малка Смолница, в Район Балчик: с. Кранево, в Район Каварна: Морска зоната на града, в  Район Генерал Тошево: с. Капиново и с. Великово, в Район Шабла: с. Дуранкулак и в Район Крушари: с. Телериг. \r\nЖулиета НИКОЛОВА", "date": "2018.01.11", "title": "Добрич: Поради възникнала авария на Помпена станция „Оброчище“ с нарушено водоподаване са 17 села от областта"}
{"url": "http://www.focus-news.net/news/2018/01/11/2475976/prezidentat-rumen-radev-shte-se-sreshtne-s-predsedatelya-na-evropeyskata-komisiya-zhan-klod-yunker-na-12-yanuari.html", "text": "На 12 януари от 11.00 часа на „Дондуков“ 2 държавният глава Румен Радев ще проведе среща с председателя на Европейската комисия Жан-Клод Юнкер. Това съобщиха от прессекретариата на държавния глава.\r\nПредседателят Юнкер е на посещение в България по случай официалното откриване на първото Българско председателство на Съвета на Европейския съюз. \r\nТемите на разговора ще са свързани с актуални теми от европейския дневен ред, както и с ключовите приоритети на българската страна в качеството ѝ на председател на Съвета.", "date": "2018.01.11", "title": "Президентът Румен Радев ще се срещне с председателя на Европейската комисия Жан-Клод Юнкер на 12 януари"}
{"url": "http://www.focus-news.net/news/2018/01/11/2475977/gl-komisar-hristo-terziyski-gd-natsionalna-politsiya-za-2017-g-sa-izvarsheni-obshto-94-ubiystva-na-teritoriyata-na-stranata-samo-edno-ot-tyah-ne-e-razkrito.html", "text": "За 2017 г. са извършени общо 94 убийства на територията на страната, само едно от тях не е разкрито. Това каза директорът на Главна дирекция „Национална полиция“ гл. комисар Христо Терзийски по време на изслушването си на заседание на Вътрешна комисия, предаде репортер на Агенция „Фокус“. Той обясни, че престъплението е извършено през лятото на миналата година на територията на Казанлък и поясни, че полицията има информация, че едно от лицата, които участва в това убийство, е с ментални отклонения. Директорът на Главна дирекция „Национална полиция“ допълни, че през миналата година са разкрити три убийства от минали години. \r\nДеница КИТАНОВА", "date": "2018.01.11", "title": "Гл. комисар Христо Терзийски, ГД \"Национална полиция\": За 2017 г. са извършени общо 94 убийства на територията на страната, само едно от тях не е разкрито"}
{"url": "http://www.focus-news.net/news/2018/01/11/2475978/kyustendil-nov-tsentar-za-nastanyavane-ot-semeen-tip-shte-bade-izgraden-v-dupnitsa.html", "text": "Нов център за настаняване от семеен тип ще бъде изграден в Дупница. Това каза пред Радио „Фокус” – Кюстендил Ели Подгорска, началник на отдел „Социални проекти с европейски и национално финансиране” към Община Дупница. По думите й вече е сключен договор за изпълнение на проекта „Дом и семейство за всяко дете”, с финансиране по Оперативна програма „Региони в растеж”. Капацитетът на социалния център е 12 места. \r\n„Идеята е лицата, които са настанени в такива институции, като домове, образно казано, да бъдат изведени оттам и да получат една нова услуга, която да им предостави възможност да се почувстват в среда, по-близка до семейната”, посочи Ели Подгорска. Самият проект ще бъде с продължителност от 20 месеца и общ бюджет приблизително 400 000 лева. Той вече е стартирал и първото нещо, с което ще започнат дейностите, това е възлагане на проектиране и изграждане на самия център за настаняване от семеен тип. След това ще бъде осигурено оборудването, което е необходимо за функциониране услугата. \r\n„Индикациите са след това по друг проект да започне самото обучение на персонала, настаняване на децата и функциониране на центъра. Ние в стария програмен период имаме изграден такъв център, но той е за възрастни лица с увреждания, а сега този е за деца”, каза Подгорска.\r\nВенцеслав ИЛЧЕВ", "date": "2018.01.11", "title": "Кюстендил: Нов център за настаняване от семеен тип ще бъде изграден в Дупница"}
{"url": "http://www.focus-news.net/news/2018/01/11/2475979/stara-zagora-uslovna-prisada-poluchi-lekar-rabotil-kato-kardiolog-s-falshiva-diploma.html", "text": "Условна присъда получи лекар, работил като кардиолог с фалшива диплома. Това съобщиха от пресцентъра на Апелативна прокуратура-Пловдив. По обвинителен акт на Районна прокуратура - Стара Загора е осъден Иван В., на 57 г., за това, че през периода 11.06.2010 г. до 27.12.2013 г. в гр. Стара Загора, в условията на продължавано престъпление, съзнателно се ползвал от преправен официален документ, за придобита квалификация - Свидетелство за призната специалност за придобиване права на специалист по „Кардиология” от 01.06.1996 г., като преправката се състои в удостоверяване на придобити права на специалист по „Кардиология“ от 01.06.1996 г., издадено от Медицински университет – София, както следва:\r\n- на 11.06.2010 г. пред Управителя на МБАЛ ”Св. Иван Рилски”ЕООД-гр. Стара Загора, съзнателно се ползвал от преправен официален документ - Свидетелство за призната специалност, за придобиване права на специалист по „Кардиология” от 01.06.1996 г., като преправката се състои в удостоверяване на придобити права на специалист по „Кардиология“ от 01.06.1996 г., издадено от Медицински университет – София;\r\n- на 10.10.2012 г. пред Изпълнителния Директор на МБАЛ „Проф. Д-р Стоян Киркович” АД – гр. Стара Загора, съзнателно се ползвал от преправен официален документ - Свидетелство за призната специалност, за придобиване права на специалист по „Кардиология” от 01.06.1996 г., като преправката се състои в удостоверяване на придобити права на специалист по „Кардиология“ от 01.06.1996 г., издадено от Медицински университет - София;\r\n- на 27.12.2013 г. пред Управителя на МБАЛ ”Св. Иван Рилски”ЕООД-гр. Стара Загора, съзнателно се ползвал от преправен официален документ - Свидетелство за призната специалност, за придобиване права на специалист по „Кардиология” от 01.06.1996 г., като преправката се състои в удостоверяване на придобити права на специалист по „Кардиология“ от 01.06.1996 г., издадено от Медицински университет – София; \r\nкато от него за самото съставяне не може да се търси наказателна отговорност - престъпление по ч.316 вр.чл.308,ал.2 вр.ал.1 вр.чл.26,ал.1 от Наказателния кодекс.\r\nРайонен съд - Стара Загора е разгледал делото по общия ред, в 14 съдебни заседания, като са били разпитани свидетели и приети писмени доказателства. Участвалият в съдебно заседание прокурор, е поискал на подсъдимия да бъде определено наказание три години „лишаване от свобода“, като на основание чл.66,ал.1 от Наказателния кодекс, изпълнението на наложеното наказание да бъде отложено за срок от пет години. След като бил признат за виновен от Районен съд - Стара Загора, на подсъдимия Иван В. е наложено наказание „лишаване от свобода” за срок от две години условно с изпитателен срок от четири години.\r\nВ хода на производството, водено срещу Иван В., е установено, че през 1985 г. завършил висше образование „Медицина“.  След това започнал започнал специализация по “Вътрешни болести” и през 1991 година след успешно положен държавен изпит той придобил права на специалист по ”Вътрешни болести“. През същата година Иван В. подал документи да бъде зачислен за специализация по „Кардиология”. Със Заповед № 01772/25.09.1991 г. бил зачислен за специализация с база Първостепенна окръжна клинична болница – гр. Стара Загора, като е започнал специализацията на 01.07.1991 г. За обучението му по специалност „Кардиология” му била издадена книжка на специализиращия. През месец март 1995 г. и през месец май 1996 г. Иван В. се явил на държавните изпити за специалност „Кардиология“, които не издържал. \r\nСлед второто си неуспешно явяване на държавен изпит по специалност „Кардиология”, в началото на месец юли 1996 година, подсъдимият Иван В. поискал от Медицински университет - София да му бъде издаден дубликат на дипломата за специалност „Вътрешни болести“, тъй като бил изгубил оригинала. Именно този дубликат с номер 002320 бил преправен, като на мястото на специалност „Вътрешни болести“ била изписана специалност „Кардиология“. Този преправен официален документ подсъдимият използвал от 1996 година до 2014 година в различни лечебни заведения, пред Българския лекарски съюз, пред Районната здравноосигурителна каса и в Медицинския университет в гр. София.  \r\nПрисъдата подлежи на обжалване и протестиране пред Окръжен съд – Стара Загора.", "date": "2018.01.11", "title": "Стара Загора: Условна присъда получи лекар, работил като кардиолог с фалшива диплома"}
{"url": "http://www.focus-news.net/news/2018/01/11/2475980/eli-podgorska-obshtina-dupnitsa-vazrastnite-hora-s-minimalni-pensii-sa-sred-nay-striktnite-za-uchastie-v-proekta-topal-obyad.html", "text": "Възрастните хора с минимални пенсии са сред най-стриктните за участие в проекта „Топъл обяд” в Дупница. Това каза пред Радио „Фокус” – Кюстендил Ели Подгорска, началник на отдел „Социални проекти с европейски и национално финансиране” към Община Дупница. По думите й в рамките на две години проектът продължава да се изпълнява в Дупница, а капацитетът на услугата е за 120 души. „Това, което ми прави впечатление, е че хората, които искат да се възползват от тази услуга и се възползват от нея, са и най-стриктни по отношение на взимането на храна, редовното посещение, това са хората от групата на пенсионерите. Оказа се, че пенсионерите са най-нуждаещата се целева група. Пенсионерите с минимални пенсии, които, за съжаление, са доста”, каза Ели Подгорска. По думите й благодарение на тази програма, хората в неравностойно положение получават по две ястия и хляб.\r\nВенцеслав ИЛЧЕВ", "date": "2018.01.11", "title": "Ели Подгорска, Община Дупница: Възрастните хора с минимални пенсии са сред най-стриктните за участие в проекта „Топъл обяд”"}
{"url": "http://www.focus-news.net/news/2018/01/11/2475981/varna-dazhd-vali-v-oblastta-patnite-nastilki-sa-mokri-i-hlazgavi.html", "text": "Дъжд вали във Варна и областта, пътните настилки са мокри и хлъзгави, предаде репортер на Радио „Фокус“ – Варна. На места видимостта е намалена поради мъгла или ниска слоеста облачност. Движението в града е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район Аспарухово.\r\nВ областта трафикът по направленията Варна – София и Варна – Бургас е сравнително спокоен. Пътните настилки на двете магистрали също са влажни. По-натоварено в делничните дни е движението по пътя Варна – Добрич.\r\nМарияна ВАЛЕНТИНОВА", "date": "2018.01.11", "title": "Варна: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2018/01/11/2475982/prezidentat-rumen-radev-se-sreshtna-s-chlenovete-na-natsionalniya-initsiativen-komitet-za-chestvane-na-140-godishninata-ot-rusko-turskata-osvoboditelna-voyna-18771878-g.html", "text": "Благодаря на всички вас за усилията, които полагате за реализацията на амбициозния план с прояви, посветени на тази тържествена годишнина, заяви държавният глава Румен Радев, който се срещна днес на „Дондуков“ 2 с членовете на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност. Това съобщиха от прессекретариата на държавния глава.\r\nСпоред президента сред българската общественост има големи очаквания и енергия, свързани с отбелязването на кръглата годишнина. „Надявам се, че заложените прояви ще оправдаят това очакване“, добави още Румен Радев. Сред предвидените в програмата изяви има исторически изследвания, конференции, семинари, проекти, редица изложби и концерти.   \r\nПо време на срещата членовете на Националния комитет направиха обобщение на свършеното до момента, както и на предстоящите прояви в следващите месеци. В хода на разговора гостите споделиха с държавния глава затрудненията, които срещат, и обсъдиха варианти за решения.   \r\nПо-рано днес президентът Румен Радев се срещна с извънредния и пълномощен посланик на Русия у нас Анатолий Макаров. По време на разговора двамата направиха преглед на двустранните отношения и предстоящите събития по отбелязването на 140-годишнината от Руско-турската освободителна война.", "date": "2018.01.11", "title": "Президентът Румен Радев се срещна с членовете на Националния инициативен комитет за честване на 140-годишнината от Руско-турската освободителна война 1877–1878 г."}
{"url": "http://www.focus-news.net/news/2018/01/11/2475983/varna-zapochna-proverka-na-izpalnitelnite-prepiski-v-rayona-na-okrazhnata-prokuratura-po-koito-ne-sa-zadarzhani-osadeni-litsa-s-vlezli-v-sila-prisadi.html", "text": "Със заповед на административния ръководител на Окръжната прокуратура във Варна е започнала проверка на изпълнителните преписки, по които лица с влезли в сила присъди не са задържани за изтърпяване на наложените им ефективни наказания. Проверката е възложена на прокурорите от надзора за изпълнение на наказанията и другите принудителни мерки в Окръжната прокуратура и в районните прокуратури във Варна, Девня и Провадия. Крайният срок за изпълнение на заповедта е 26 януари 2018 г. Това съобщиха от пресцентъра на Апелативна прокуратура – Варна.\r\nВ обобщена справка  се изисква да бъде посочен общият брой на образуваните изпълнителни преписки с наложено наказание „Лишаване от свобода“ в съответните прокуратури, по които до 12 януари тази година не са издирени и задържани осъдените с влезли в сила присъди. \r\nПроверката трябва да обобщи и съдебните актове, които са изпратени за изпълнение на ОД „Охрана“ – Варна, по които липсва уведомление за задържането на осъдения, както и преписките, по които е била издадена Европейска заповед за арест или е било изготвено предложение до ВКП за екстрадиция на лице с влязла в сила присъда. \r\nНа проверка подлежат и предприетите действия за издирването и установяването на осъденото лице, обявявано ли е то на общодържавно или международно издирване, извършвани ли са реално издирвателни мероприятия за установяване местонахождението на осъдения. \r\nКонтролът по изпълнението на заповедта на окръжния прокурор на Варна е възложен на административните ръководители на трите районни прокуратури на територията на Окръжната прокуратура.", "date": "2018.01.11", "title": "Варна: Започна проверка на изпълнителните преписки в района на Окръжната прокуратура, по които не са задържани осъдени лица с влезли в сила присъди"}
{"url": "http://www.focus-news.net/news/2018/01/11/2475984/zamestnik-ministar-evgeni-stoyanov-ministerstvoto-na-pravosadieto-e-angazhirano-v-posoka-razshiryavane-na-kraga-litsa-s-dostap-do-bezplatna-pravna-pomosht.html", "text": "Министерството на правосъдието е ангажирано активно с укрепване на капацитета на Националното бюро за правна помощ (НБПП) в посока разширяване на кръга от лица, които имат достъп до безплатна правна помощ и подобряване на качеството на предоставянето й. Това заяви заместник-министърът на правосъдието Евгени Стоянов днес на кръгла маса, посветена на обсъждането на Стандартите за качество в работата на адвокатите в досъдебната фаза на наказателните производства в България, съобщиха от пресцентъра на министерството. Събитието, в което участие взеха проф. Алън Патерсън, председател на Международната група по правна помощ и Питър ван ден Бигелар, изпълнителен директор на Холандската комисия за правна помощ, Елена Чернева–Маркова, председател на НБПП и Иванка Иванова, директор на Правната програма на Институт Отворено общество, отбеляза заключителната част по проект „Подобряване на достъпа до правна помощ в досъдебната фаза на наказателните производства в България“. Проектът е финансиран по Програма Правосъдие 2014 – 2020 г. на Европейския съюз и се осъществяван съвместно от НБПП и Институт Отворено общество – София, с участието на Борда за правна помощ на Холандия като асоцииран партньор.\r\nЗам.-министър Стоянов акцентира, че в България е налице добра практика от последните години в резултат на успешното партньорство на НБПП, Институт Отворено общество и Съвета на Европа. Като пример той посочи въвеждането на две пилотни услуги - национален телефон за първична правна помощ и регионални центрове за консултиране към адвокатските колегии, финансирани от Норвежкия финансов механизъм. \r\n„Към настоящия момент активно работят националният телефон за правна помощ към НБПП и единадесет регионални центъра за консултиране към  адвокатски  колегии в страната. Дейността на центровете се администрира съвместно между Националното бюро за правна помощ и съответните адвокатски колегии. Основната задача на тези нови форми за предоставяне на правна помощ е тя да се доближи максимално до гражданите, които имат най голяма нужда от нея“, каза зам.-министър Стоянов.\r\nПо думите му е създадена нова система за организация, управление и контрол на правната помощ, съобразена с европейските стандарти. Въведена е и  процедура по допускане на правна помощ, определяне и назначаване на служебни адвокати, процедура по отчетност и контрол на предоставената правна помощ, значително е скъсен срокът за изплащане на възнагражденията на адвокатите и е постигнато по-равномерно разпределение на работата между тях, а от там и по-добри гаранции за равен достъп до правосъдие за българските граждани.", "date": "2018.01.11", "title": "Заместник-министър Евгени Стоянов: Министерството на правосъдието е ангажирано в посока разширяване на кръга лица с достъп до безплатна правна помощ"}
{"url": "http://www.focus-news.net/news/2018/01/11/2475985/reuters-v-obrashtenie-kam-chlenovete-na-kkp-si-dzinpin-prizova-za-bezuslovna-loyalnost-kam-partiyata.html", "text": "Президентът на Китай Си Дзинпин призова членовете на Китайската комунистическа партия (ККП) в четвъртък за безусловно изпълнение на партийните директиви и лоялност към централното й ръководство, в хода на реч за дисциплината и корупцията, излъчена на живо по държавните телевизии в Китай, предава Reuters.\r\nПрез последните пет години, в които е на власт, Си придоби повече власт, от всички свои предшественици от близкото минало и поведе война срещу корупцията в Комунистическата партия. Освен това, той даде да се разбере, че основните качества на партийните кадри трябва да са дисциплинираност, добросъвестност и честност.\r\nВ четвъртък той отправи поредния си призив за спазване на партийната дисциплина чрез дълга реч, излъчена по всички държавни канали в цялата страна.\r\n„Когато централните органи на партията вземат решение за провеждане на определена политическа линия, всички партийни членове трябва да я изпълняват буква по буква“, заяви Си.\r\n„По всяко време и във всяка ситуация, партийните лидери трябва да остават твърди и честни в изпълнението на дълга си и да бъдат безусловно отдадени на партията, както и да разбират решенията на централните органи“, добави китайският лидер.\r\nУсилията в партийното строителство са „фундаментална гаранция“ за окончателното постигане на китайската мечта, подчерта Си, имайки предвид стремежа за обновяване на Китай, който да заеме своето достойно място в глобалната политика.\r\nДържавният глава предупреди, че служебните лица, които не успяват да изпълнят политическите си задължения, ще бъдат държани отговорни за това. Освен това, той бе категоричен, че няма да има отпускане в усилията за изкореняване на корупцията, пуснала дълбоки корени в партийните структури. \r\nПревод и редакция:", "date": "2018.01.11", "title": "Reuters: В обръщение към членовете на ККП, Си Дзинпин призова за безусловна лоялност към партията"}
{"url": "http://www.focus-news.net/news/2018/01/11/2475986/plovdiv-rzi-vavezhda-ogranichitelni-predepidemichni-merki-zaradi-povishen-broy-na-bolni-ot-grip-i-ostri-respiratorni-zabolyavaniya.html", "text": "Регионалната здравна инспекция в Пловдив въвежда ограничителни предепидемични мерки заради повишен брой на болни от грип и остри респираторни заболявания в областта. Това съобщиха за Радио „Фокус“ – Пловдив от инспекцията. Оттам посочиха, че от началото на 2018 година в Пловдивска област се завишава заболеваемостта от остри респираторни заболявания и такива, протичащи с ентероколитен синдром – към момента засегнатите са 122 на 10 000 души при средно за страната 119 на 10 000 души. Най-висока е заболеваемостта във възрастовите групи 0-4 години и 5-14 години.\r\nС оглед ограничаване на заболеваемостта се преустановяват плановите консултации на здрави и бременни жени и кърмачета, също провеждането на профилактични прегледи и имунизации. Част от предприетите мерки е и прекратяване на свижданията в лечебните заведения за болнична помощ, също повишаване на взискателността при провеждане на сутрешния филтър в детските заведения за недопускане на болни деца и персонал. Препоръчително е обслужването на болни от грип и остри респираторни заболявания да се извършва по домовете от общопрактикуващите лекари. Предписанията на Регионалната здравна инспекция включват системно и ефективно наблюдение и лечение на заболели, оставени на домашно лечение, както и усилен патронаж на деца с медико-социален риск от страна на личните лекари. Предприетите мерки не касаят плановите операции, уточниха от инспекцията.\r\nТони МИХАЙЛОВ", "date": "2018.01.11", "title": "Пловдив: РЗИ въвежда ограничителни предепидемични мерки заради повишен брой на болни от грип и остри респираторни заболявания"}
{"url": "http://www.focus-news.net/news/2018/01/11/2475987/mladen-marinov-gl-sekretar-na-mvr-nablyudavame-kriminogennata-obstanovka-deystviyata-ot-poslednite-dni-ne-sa-zagovor-za-diskreditirane-na-evropredsedatelstvoto.html", "text": "Наблюдаваме криминогенната  обстановка - действията от последните дни не са заговор за дискредитиране на европредседателството. Това каза главният секретар на МВР гл. комисар Младен Маринов по време на изслушването си в Комисията по вътрешна сигурност и обществен ред, предаде репортер на Агенция „Фокус“.  „По отношение на съвкупността от престъпни деяния - наистина всяко едно особено тежко или  свързано с насилие, със смъртни случаи, е притеснително. От анализа, който правим за всички тези случаи, не виждаме да има някаква последователност. Случаите не са свързани и не са в последователност, която да говори за някакво умишлено действие, което да доведе до нажежаване на обстановката и търсене на ефект на паника и злепоставяне на страната по време на европредседателството“, каза гл. комисар Младен Маринов. Той поясни, че МВР разглежда престъпленията като отделни случаи. „Фонът на криминогенната обстановка, за нас изглежда по един начин, за гражданите по друг особено е ако е представен от медиите в дадена посока и последователност“, посочи главният секретар на МВР. \r\nПо отношение на бандите за обиране на банкомати, Маринов обяви, че е останало незабелязано, че са задържани 2-мата  извършители на последния взрив на банкомат. \"18-годишни младежи, които са споделили, че са мотивирани от това, което са гледали от телевизията\", отбеляза гл. комисар Младен Маринов.\r\nДеница КИТАНОВА", "date": "2018.01.11", "title": "Младен Маринов, гл. секретар на МВР: Наблюдаваме криминогенната обстановка - действията от последните дни не са заговор за дискредитиране на европредседателството"}
{"url": "http://www.focus-news.net/news/2018/01/11/2475988/gl-prokuror-sotir-tsatsarov-ubiystvoto-na-petar-hristov-e-naglo-posegatelstvo-v-tsentara-na-sofiya.html", "text": "Убийството на Петър Христов е нагло посегателство в центъра на София. Това каза гл. прокурор Сотир Цацаров по време на изслушването си на заседанието на Комисията по вътрешна сигурност и обществен ред във връзка с убийството на бизнесмена Петър Христов, предаде репортер на Агенция „Фокус“.  Цацаров посочи, че не може да изнесе данни към настоящи момент, но се работи интензивно по всички версии. „Вчера бе последното съвещание, което бе направено в моя кабинет. Имам доверие в наблюдаващите прокурори и в колегите от МВР, които работят по това убийство. Използвам случая да изразя една искрена благодарност към колегите от СДВР“, заяви гл. прокурор. Според Сотир Цацаров двете престъпления от началото на годината поставят два въпроса, чието разрешаване предстои. „Едното от тях е ефективността на системата на изпълнение на наказанията. Твърдя, че след промените през 2015 г. тази ефективност е силно завишена“, каза Цацаров. Според него вторият момент е свързан с ефективността и бързината на експертната дейност в МВР.    \r\nДеница КИТАНОВА", "date": "2018.01.11", "title": "Гл. прокурор Сотир Цацаров: Убийството на Петър Христов е нагло посегателство в центъра на София"}
{"url": "http://www.focus-news.net/news/2018/01/11/2475989/aneliya-gerenska-istoricheski-muzey-dupnitsa-prizovavam-vsichki-zhiteli-na-grada-da-se-vklyuchat-v-organiziranoto-shestvie-na-svobodata.html", "text": "Призовавам всички жители на Дупница да се включат в организираното шествие на свободата. Това каза пред Радио „Фокус” – Кюстендил Анелия Геренска, директор на Общински исторически музей – Дупница. По думите й шествието се организира по повод отбелязване на 140 години от Освобождението на Дупница, годишнината ще бъде отбелязана на 14 януари. „Тази дата е свързана с посрещането на на руските войски на майор Иван Павлович Орлински, командир на хусарски ескадрон от ІV Мариуполски полк от местното население в Дупница. По този начин организационният комитет по честването реши да направим възстановка на тези събития. Още повече, че точно за тези събития ние имаме запазени спомените на нашия съгражданин Никола Лазарков, който по това време е бил 19-годишен младеж, който е пряк участник и свидетел на тези събития, оставяйки ни едни интересни и вълнуващи спомени”, каза Анелия Геренска. По думите й тържественото шествие на свободата ще започне от горния край на Дупница, в местността Рибарника. „Ще отдадем почит на паметната плоча на майор Орлински и след това шествието ще продължи до центъра на града с тържествен молебен”, каза Анелия Геренска. Тя отправи апел към всички жители на Дупница да се включат в шествието, с което да бъде отбелязана кръглата годишнина от Освобождението и да се отдаде почит и признателност.\r\nАнелия Геренска каза още, че за първи път отбелязването на Освобождението в Дупница е станало по време на кметуването на Никола Лазарков. „След Освобождението той създава семейство и добър бизнес в Дупница. По-късно пише своите спомени. През 1900 година е кмет на града и точно тогава дупничани правят първото общоградско честване и отбелязване на подписването на Санстефанския договор”, каза Анелия Геренска. По думите й тогава Никола Лазарков организира общоградски митинг и поставя началото на честванията в следващите години. „Тогава все още в страната тази дата не се чества така тържествено. По-късно Никола Лазарков е общественик и се включва в много общоградски инициативи, но най-ценното което ни оставя, са неговите спомени”, каза Анелия Геренска.\r\nВенцеслав ИЛЧЕВ", "date": "2018.01.11", "title": "Анелия Геренска, Исторически музей – Дупница: Призовавам всички жители на града да се включат в организираното шествие на свободата"}
{"url": "http://www.focus-news.net/news/2018/01/11/2475990/gl-prokuror-sotir-tsatsarov-dnk-ekspertizata-na-rosen-angelov-be-napravena-v-chastna-laboratoriya.html", "text": "ДНК експертизата на Росен Ангелов бе направена в частна лаборатория. Това каза гл. прокурор Сотир Цацаров по време на изслушването си на заседанието на Комисията по вътрешна сигурност и обществен ред във връзка с шесторното убийството в Нови Искър, предаде репортер на Агенция „Фокус“.  Във връзка с бързата ДНК екпертиза за убийството на Росен Ангелов, Цацаров обясни, че тази експертиза се прави в частна лаборатория. „Така наречения Научноизследователски институт към МВР (НИК) среща изключителни трудности както със своето обезпечаване, така и със своя статут. Утре предстои среща с гл. секретар на МВР и с директора на НИК, на която ще обсъждаме въпроса“, коментира Цацаров.  Той поясни, че има уверенията на министър-председателя Бойко Борисов, че финансови средства могат да бъдат осигурени за този институт. \r\nДеница КИТАНОВА", "date": "2018.01.11", "title": "Гл. прокурор Сотир Цацаров: ДНК експертизата на Росен Ангелов бе направена в частна лаборатория"}
{"url": "http://www.focus-news.net/news/2018/01/11/2475991/d-r-ivan-ivanov-nuzhdata-ot-meditsinski-personal-u-nas-e-tolkova-ostra-che-tya-izmestva-problema-s-finansovoto-sastoyanie-na-lechebnite-zavedeniya.html", "text": "Нуждата от медицински персонал у нас е толкова остра, че тя измества проблема с финансовото състояние на лечебните заведения. Това каза пред Радио „Фокус“ – Велико Търново управителят на МБАЛ „Св. Иван Рилски“ в Горна Оряховица д-р Иван Иванов. Той уточни, че решението в железничарския град е намерено като в голяма част от отделенията работят специалисти в пенсионна възраст. „Някъде те са повече дори от тези, които са в трудоспособна възраст. Така е при лекарите. Но това, сами разбирате, че не може да продължава вечно и в един момент ще се получи доста остра липса на персонал, тъй като сега започващите да работят млади медицински сестри и лекари, са изключително малко“, коментира още д-р Иванов. По думите му това е проблем на национално ниво и решението е свързано с увеличаване бюджета на общинските болници. „Ако има възможност за по-високо заплащане, общинските болници ще са по-привлекателни. В края на краищата един млад лекар иска да работи със съвременна техника, иска да има адекватно заплащане. Все пак това е най-тежката форма на обучение, която съществува във висшето образование и ако ние не можем да предложим такива условия, той няма да дойде при нас“, заяви още специалистът.\r\nЛуиза ТРАНЧЕВА", "date": "2018.01.11", "title": "Д-р Иван Иванов: Нуждата от медицински персонал у нас е толкова остра, че тя измества проблема с финансовото състояние на лечебните заведения"}
{"url": "http://www.focus-news.net/news/2018/01/11/2475992/kathimerini-bezrabotitsata-v-gartsiya-prez-oktomvri-e-207-protsenta.html", "text": "Нивото на безработица в Гърция за октомври 2017 година е намаляло до 20,7%, от 20,8% през септември с.г., според данни на държавния статистически институт ELSTAT, публикувани в четвъртък, пише гръцкото издание Kathimerini.\r\nСпоред обновените данни, след летния сезон, регистрираните безработни са 990,288 души, като нивото на младежката безработица, за лицата до 24 години, е спаднало до 40,8% от 44,4% една година по-рано.\r\nГърция е с най-високо ниво на безработицата в цялата еврозона, въпреки че тя намаля от рекордните си нива през септември 2013 година, когато беше 27,9%. Местните експерти очакват тя да продължи да намалява и догодина, като техните прогнози са за нива от 18,4% в края на настоящата бюджетна година.\r\nСредната безработица в 19-те страни членуващи в еврозоната се задържа на нива от 8,8% за октомври, което е най-ниското й ниво от януари 2009 година.\r\nПревод и редакция:", "date": "2018.01.11", "title": "Kathimerini: Безработицата в Гърция през октомври е 20,7 процента"}
{"url": "http://www.focus-news.net/news/2018/01/11/2475993/gl-komisar-hristo-terziyski-gd-natsionalna-politsiya-41-dushi-sa-begaltsite-ot-zatvora-za-izminalata-godina.html", "text": "За изминалата година се издирват общо 317 лица с мярка \"задържане под стража\". Това каза директорът на ГД „Национална полиция“ гл. комисар Христо Терзийски по време на изслушването си в Комисията по вътрешна сигурност и обществен ред във връзка с броя на издирваните лица, предаде репортер на Агенция „Фокус“.  По думите на гл. ком. Терзийски сред категориите издирвани лица са безследно изчезнали и лица с влезли в сила присъди, с наложена мярка \"задържане под  стража\" и бегълци от затвори. По отношение на бегълците от затвора, Терзийски поясни, че за  2017 са избягали 41 души, спрямо  66 за 2016 г. „Росен Ангелов, който е обявен за издирване с влязла в сила присъда е бил ангажимент на структури, извън МВР“, допълни Терзийски. \r\nДеница КИТАНОВА", "date": "2018.01.11", "title": "Гл. комисар Христо Терзийски, ГД \"Национална полиция\": 41 души са бегълците от затвора за изминалата година"}
{"url": "http://www.focus-news.net/news/2018/01/11/2475994/kapitan-i-rang-prof-d-r-kalin-kalinov-vvmu-varna-stapvame-uvereno-v-sferata-na-informatsionnite-tehnologii.html", "text": "Стъпваме уверено в сферата на информационните технологии с няколко приоритетни направления. Това каза в интервю за Радио „Фокус“ – Варна капитан I ранг проф. д-р Калин Калинов, заместник-началник по учебната и научната част във ВВМУ „Н. Й. Вапцаров” във Варна. „Първото е моделиране и симулации в интерес на корабната индустрия, сериозни постижения има училището. Второто направление – обучението по информационни и комуникационни технологии, третото направление е интегрирането на сложни информационни системи с много сензори и наслагването на разнообразна сензорна информация в единна картина за обстановката. Четвъртото направление – това е въздушно-космическата информация, която също се интегрира. Уверено стъпваме и в сферата на дистанционно контролираните морски съдове. Всичко това се нуждае от нещо изключително базово за успешното си развитие – това  е киберсигурността. Именно в тази връзка, отчитайки капацитета, обучението, обучаемите, преподавателите, контактите, партньорите, ние влизаме уверено и в киберсигурността. Практически за нуждите на обучението открихме кабинет по киберсигурност“, заяви проф. Калин Калинов. В кабинет „Киберсигурност“ към катедра „Информационни технологии“, който бе открит по повод честването на 137 години от основаването на ВВМУ „Н. Й. Вапцаров“, ще се провеждат практическите занятия на новооткритата магистърска програма по киберсигурност. Той разполага с 15 работни места и е осигурен със съвременна компютърна и комуникационна техника, позволяваща симулационно моделиране на различни кибератаки, изследване на начините за противодействие и анализ на уязвимостите в компютърните системи и мрежи. В кабинета се използват курсове от академичната програма на CISCO, Microsoft, VMWare, както и водещи организации в областта на киберсигурността.\r\nПроф. Калин Калинов отбеляза, че училището кандидатства с три инициативи по Оперативна програма „Наука и образование за интелигентен растеж“, имащи пряко отношение към системите за киберсигурност. „Киберсигурността и въздушно-космическото направление се очертават като два стълба на приоритети за развитие в областта на информационните технологии“, добави проф. Калин Калинов.\r\nМарияна ВАЛЕНТИНОВА", "date": "2018.01.11", "title": "Капитан I ранг проф. д-р Калин Калинов, ВВМУ – Варна: Стъпваме уверено в сферата на информационните технологии"}
{"url": "http://www.focus-news.net/news/2018/01/11/2475995/yambol-10-godini-zatvor-poluchi-mazh-za-opit-za-ubiystvo-na-dete.html", "text": "По внесен обвинителен акт на Окръжна прокуратура – Ямбол, съдът наложи наказание от 10 г. „лишаване от свобода“ на Михаил Г. (на 36г. от гр. Ямбол), съобщиха от пресцентъра на Окръжната прокуратура. Той е подсъдим за това, че на 4 май 2017 г., след 18.30 часа, в гр.Ямбол, в двуетажна полуразрушена сграда на изоставена детска градина, е направил опит умишлено да умъртви непълнолетно момче от гр.Ямбол, чрез нанасяне на множество и значителни удари с ръце и твърди тъпи и тъпоръбести предмети (камъни или др.подобни) в областта на главата, лицето и тялото на пострадалия, блъскане и удряне на главата, лицето и тялото на пострадалия със значителна сила по твърди неравни повърхности (земя, под, камъни или др.подобни) и влачене на пострадалия по неравни повърхности (земя, под), вследствие на което пострадалият е доведен до тежко общо безсъзнателно състояние, в състояние на дълбока кома с периодично дишане с апноични паузи (временно спиране на дишането) за продължително време, причинени са му контузни рани и болезнен травматичен оток на тъканите в областта на лицето – в областта на челото, бузите, двете слепоочия, носа, устните, двете половини на челюстните области, болезнен травматичен оток на тъканите в областта на лицето с лицева асиметрия, контузия на мозъка, малки контузионни изменения на двете мозъчни хемисфери, контузия на горните крайници и счупване на дясната половина на долната челюст на равнището на долния десен четвърти зъб, с избиване на зъба и с патологична подвижност на мястото на избития зъб и разкъсно-контузна рана на мястото на избиването на зъба, по съвкупност довели до разстройство на здравето, временно опасно за живота на пострадалия и затрудняване на дъвченето и говоренето и до реална опасност за живота на пострадалия, нереализирана единствено поради своевременно оказана на пострадалия висококвалифицирана медицинска помощ, като пострадалият е малолетно, ненавършило 14 години лице и деянието е извършено по особено мъчителен начин за пострадалия и с особена жестокост, като макар изпълнителното деяние да е довършено не са настъпили предвидените в закона и искани от дееца общественоопасни последици на престъплението по независещи от дееца причини– престъпление по чл.116, ал.1, т.4, пр.2-ро и т.6, пр.2-ро и 3-то, вр.чл.115, вр.чл.18, ал.1 от НК.\r\nМихаил Г. живеел в гр.Ямбол, в дом на ул.Марица № 18. По рождение страдал от неподвижност на колянната  става на левия крак, което го принуждавало да куца при вървене. В махалата, в която живеел се ползвал с прозвището „Мюмюн“, наричали го и „Куция“, последното от които прозвища, обвиняемият не харесвал.\r\nСрещу дома на Михаил Г., на ул.Марица № 9 в гр. Ямбол се намирал дома на пострадалото 8-годишно момче.\r\nДвамата се познавали. На горепосочената дата влезли в необитаема, полуразрушена сграда, намираща се недалеч от домовете им. Тогава в разговор помежду им, пострадалият се обърнал към подсъдимия с прозвището му „куц“, като го нарекъл и „инвалид“, предвид рождения му недъг на левия му крак. Подразнен от това и в отговор на приетото от него като обида обръщение Михаил Г. бутнал силно с ръце момчето, което от удара загубило равновесие и паднало на земята. В продължение, Михаил Г. се навел над падналото на земята дете и със значителна сила и многократно нанесъл удари с ръце и крака в областта на главата, лицето и тялото на детето. Подсъдимият взел и от земята парче бетон (отломка) от подовата и стенна конструкция на сградата и с него също нанесъл удари в областта на главата, лицето и тялото на детето. Със значителна сила, няколкократно Михаил повдигнал от земята главата и тялото на детето и ударил (блъснал) главата и тялото на детето по неравния, осеян с парчета от камъни под на сградата. \r\nПодсъдимият ще търпи наложеното му наказание при първонагален „строг“ режим.\r\nСъдебното заседание се е провело по реда на съкратеното следствие.\r\nПрисъдата на Окръжен съд – Ямбол подлежи на обжалване пред Апелативен съд – Бургас.", "date": "2018.01.11", "title": "Ямбол: 10 години затвор получи мъж за опит за убийство на дете"}
{"url": "http://www.focus-news.net/news/2018/01/11/2475996/protothema-tayna-diplomatsiya-mezhdu-atina-i-skopie-ne-kazvat-koga-i-kade-shte-se-sreshtnat-vanshnite-ministri-nikos-kodzias-i-nikola-dimitrov.html", "text": "Министрите на външните работи на Македония и Гърция Никола Димитров и Никос Кодзиас трябва да се срещнат в четвъртък, но нито от Атина, нито от Скопие не обявяват по кое време и къде ще се състои тя, пише гръцкото издание Protothema.\r\nОт ежедневника са се свързали с говорителя на гръцкото външно ведомство Александрос Гениматас, който е отказал да отговоря на въпроси по повод срещата между министрите.\r\nРазговорите между Кодзиас и Димитров, пишат от изданието, има всички характеристики, за да се стигне до извода, че двете страни водят преговори, в условията на „тайна дипломация“.\r\nВ Атина, външното министерство не поиска да коментира изявленията на македонския вицепремиер Буяр Османи, че гръцкото правителство вече се е съгласило да приеме „комбиниран вариант“ за името на бившата югославска република (т.е. в него ще бъде включено наименованието „Македония“).Министерството на външните работи на Гърция „не коментира“ позицията на Църквата\r\nСлед като от гръцките църковни власти обявиха, че не могат да приемат терминът „Македония“, или неговите производни да се съдържат в името на бившата югорепублика, изтече информация от дипломатическите и правителствените „кръгове“ за безпрецедентни неофициални изявления. „Църквата може би е решила да си сътрудничи с неонацистите и „Златна зора“?“, е цитат, публикуван от вестник Катимерини.\r\nОт Прототема се свързаха с говорителя на външното министерство Гениматис, за да го попитат дали изтеклите коментари действително са направени от Никос Кодзиас, на което той отговори, че „не коментира“ тази тема и не поиска да потвърди или отрече твърденията на източниците на Катимерини.\r\nПревод и редакция:", "date": "2018.01.11", "title": "Protothema: Тайна дипломация между Атина и Скопие: Не казват кога и къде ще се срещнат външните министри Никос Кодзиас и Никола Димитров"}
{"url": "http://www.focus-news.net/news/2018/01/11/2475997/gen-leytenant-andrey-botsev-vav-voennata-oblast-fokusat-na-balgarskoto-predsedatelstvo-na-es-e-v-razvitieto-na-otbranitelnite-sposobnosti-na-es-i-satrudnichestvoto-s-partnyorite.html", "text": "Фокусът на работата ни като председател на Съвета на Европейския съюз в областта на военните аспекти на Общата политика за сигурност и отбрана ще бъде в две основни направления: по-нататъшни дейности в развитието на отбранителните способности на ЕС и сътрудничество с партньорите. Това каза началникът на отбраната генерал-лейтенант Андрей Боцев на официалния прием, даден от негово име за представителите на държавите-членки и на институциите във Военния комитет на ЕС по повод откриването на българското председателство на Съвета на ЕС. Събитието се състоя в Постоянното представителство на Република България към ЕС в гр. Брюксел, Белгия. Това съобщиха от пресцентъра на Министерство на отбраната. „В областта на способностите ще продължим усилията и инициативите, произтичащи от новата Глобална стратегия на Европейския съюз по външна политика и сигурност. Очакванията са, че Координираният годишен преглед на отбраната ще помогне да се реализира планът за развитие на способностите и да се определят нови области за стартиране на съвместни проекти, които биха могли да бъдат разгледани в рамките на Постоянно структурираното сътрудничество и Европейския фонд за отбрана“, допълни генерал-лейтенант Андрей Боцев. Той се спря също на продължаването на  работата по Европейския фонд за отбрана и приемането на Регламента за създаване на Европейска програма за индустриално развитие в областта на отбраната. \r\nНачалникът на отбраната отбеляза, че по второто направление за работа при българското европредседателство ще бъдат продължени усилията за задълбочаване на стратегическото партньорство с НАТО. Той посочи също, че България ще постави специфичен фокус на взаимодействието между двете организации в региона на Западните Балкани. \r\nВ отговор председателят на Военния комитет на ЕС генерал Михаил Костаракос изказа благодарност за гостоприемството и пожела успех в изпълнение на приоритетите за работа на българското европредседателство. \r\nОт страна на най-високия военен орган в рамките на Съвета на ЕС, на събитието присъстваха военните представители и техните заместници, директорът на офиса на председателя и председателите на работните групи. Със своето присъствие приема уважиха също представители на Европейската служба за външна дейност (ЕСВД), Европейската комисия и Европейската агенция по отбрана, генералният директор и директорите от Военния секретариат на ЕС, ръководството на дирекция „Управление на кризи и планиране“ в ЕСВД, както и военните представители в НАТО и на страните-партньори. \r\nГостите бяха приятно изненадани от изпълнения на автентичен български фолклор.", "date": "2018.01.11", "title": "Ген.-лейтенант Андрей Боцев: Във военната област фокусът на българското председателство на ЕС е в развитието на отбранителните способности на ЕС и сътрудничеството с партньорите"}
{"url": "http://www.focus-news.net/news/2018/01/11/2475998/yordanka-fandakova-kmet-na-sofiya-osnovniyat-strategicheski-prioritet-v-proektobyudzheta-na-stolichna-obshtina-e-podobryavane-kachestvoto-na-vazduha.html", "text": "Основният стратегически приоритет в проектобюджета на Столична община е подобряване качеството на въздуха. Това каза в предаването „Екологичен резонанс на Радио „Фокус“ кметът на София Йорданка Фандъкова. Тя коментира още, че през последните години заедно с Министерството на околната среда и водите са предприети редица мерки за ограничаване на замърсяването на въздуха. \r\n„Столичната общини вече изпълнява втора актуализирана програма за качеството на атмосферния въздух до 2020 година. Във връзка с обявената от МОСВ процедура за кандидатстване за актуализация на програмите, през тази година, Столична община ще подготви проектно предложение по Оперативна програма „Околна среда“ 2014-2020, като ще кандидатстваме, а по хоризонта на новата програма, който ще бъде 2021 – 2026 година ще се възползваме максимално от всички възможности, за да можем да подкрепим нашите усилия и да ги координираме и концентрираме в посока подобряване качеството на въздуха. Подготвихме актуална карта за начина на отопление на домакинствата във всички райони на София, за да може да се планират мерки спрямо спецификата на отделните квартали. За тази карта се прави и актуално изследване. Това са важни моменти и ние ще се възползваме от всяка една възможност“, коментира Йорданка Фандъкова. \r\nТя каза още, че в рамките на председателството са заложени форуми, които са от изключително значение за развитието на София и са в изпълнение на основните приоритети. Една от тези срещи е тази на министрите на околната среда, която ще се проведе от страна на Министерството на околната среда и водите. Тя уточни, че за срещата министър Димов е предложил да се включат кметовете - хората, които работят на терен и имат реални наблюдения върху това, какви мерки са приложими, които биха дали по-добър резултат за подобряване на околната среда.", "date": "2018.01.11", "title": "Йорданка Фандъкова, кмет на София: Основният стратегически приоритет в проектобюджета на Столична община е подобряване качеството на въздуха"}
{"url": "http://www.focus-news.net/news/2018/01/11/2475999/kyustendil-v-sila-e-izmenenie-na-chast-ot-obshtinskata-transportna-shema-za-avtobusite-ot-i-za-selo-gyueshevo.html", "text": "В сила е изменение на част от общинската транспортна схема за автобусите от и за село Гюешево. Това съобщиха за Радио „Фокус” – Кюстендил от общинската автогара. Решението за изменение на част от извършваните курсове е взето от Общински съвет – Кюстендил и вече е в сила. По трасето с дължина от 40 километра ще пътуват редовни и сезонни автобуси. В 11.35 часа ще пътува редовен курс от автогара – Кюстендил до село Гюешево, а тръгването от селото е в 12.15 часа. Останалите три курса са сезонни.\r\nВенцеслав ИЛЧЕВ", "date": "2018.01.11", "title": "Кюстендил: В сила е изменение на част от общинската транспортна схема за автобусите от и за село Гюешево"}
{"url": "http://www.focus-news.net/news/2018/01/11/2476000/gl-prokuror-sotir-tsatsarov-dokazatelstvata-sochat-che-ubiystvoto-na-biznesmena-petar-hristov-i-opita-za-ubiystvo-na-danachen-inspektor-sa-planirani-ot-dalgo-vreme.html", "text": "Що се отнася до последния разстрел, свързвам го също така и с опита за убийство на данъчния инспектор, доказателства на този етап показват, че това са престъпления, които са планирани в един продължителен период от време и е следвало да бъдат осъществени, когато е била налице възможност. Това каза гл. прокурор Сотир Цацаров по време на изслушването си на заседанието на Комисията по вътрешна сигурност и обществен ред, предаде репортер на Агенция „Фокус“.  Във връзка с наслагването на криминални престъпления от началото на годината, Цацаров посочи, че няма връзка с започващото председателство. „На първо място какво се случва в човешката глава, както случаите в Нови Искър и каква житейска ситуация се ражда или възниква, е много трудно да бъде обосновано с това има или няма европейско председателство“, допълни Цацаров и посочи, че безоблачна криминогенна обстановка няма. \r\nДеница КИТАНОВА", "date": "2018.01.11", "title": "Гл. прокурор Сотир Цацаров: Доказателствата сочат, че убийството на бизнесмена Петър Христов и опита за убийство на данъчен инспектор са планирани от дълго време"}
{"url": "http://www.focus-news.net/news/2018/01/11/2476001/montana-izpravyat-pred-sada-mazh-za-iznasilvane-na-11-godishnata-si-dovedena-sestra.html", "text": "Окръжна прокуратура – Монтана внесе за разглеждане в съда обвинителен акт срещу Радко Б. (на 22 години) за извършено от него престъпление по чл. 152, ал. 4, т. 1, вр. ал. 1, т. 1,2 от Наказателния кодекс, съобщиха от пресцентъра на Апелативна прокуратура - София. През 2015 г. Радко Б. живеел с родителите си в къща гр. Лом, при скромни социално-битови условия. Семейството имало няколко деца, сред които и единадесетгодишната Р.В., която била доведена сестра на обвиняемия, с друг биологичен баща. \r\nПрез април 2015 г. Радко Б. отишъл с каруца в покрайнините на града, за да коси трева. Взел и сестра си Р.В., за да го придружава. \r\nКогато пристигнали в гробищния парк на кв. Момин брод Радко Б. посегнал сексуално на Р.В. Съборил я в каруцата и насилствено осъществил с момичето полов акт, въпреки нейното несъгласие и съпротива. Той я заплашил да не казва за случилото се, в противен случай щял да продължи и за в бъдеще да я насилва. Р.В. се уплашила от физически превъзхождащия я младеж и не била в състояние да преодолее и отблъсне агресивните му действия. Момичето затаило случилото се от страх и поради своята житейска и емоционална незрялост. Така случаят останал в тайна до края на м. септември 2015 г., когато майката на Р.В. забелязала промени в тялото на дъщеря си. При посещението на лекар било установено, че момичето е в напреднала бременност. \r\nРадко Б. е бил привлечен като обвиняем за изнасилване на малолетно момиче. \r\nПрез януари 2016 г. пострадалата родила дете. Извършената на досъдебното производство съдебно-медицинската експертиза по метода на ДНК профилиране категорично е установила, че обвиняемият е биологичен баща на новороденото. \r\nПредстои насрочване на съдебно заседание по делото срещу Радко Б., който е осъждан за престъпления срещу собствеността и изтърпявал ефективни присъди за тях в Затвора в гр. Враца.", "date": "2018.01.11", "title": "Монтана: Изправят пред съда мъж за изнасилване на 11-годишната си доведена сестра"}
{"url": "http://www.focus-news.net/news/2018/01/11/2476002/premierat-boyko-borisov-nikoy-ot-nas-ne-e-obeshtal-da-vdiga-politseyski-zaplati-no-tezi-momcheta-sa-vazhni-za-darzhavata.html", "text": "Правителството ще отдели 100 млн. за заплати за служителите в МВР, но срещу резултати. Това подчерта министър-председателят Бойко Борисов днес по време на срещата си с представители на седемте синдикални организации към МВР, на която присъства професионалното и политическото ръководство на ведомството. Това съобщиха от правителствената информационна служба. Премиерът уточни, че сумата е за периода от 1 януари до 31 декември 2018 г. и допълни, че при добра събираемост през настоящата година, има възможност за увеличаване на полицейските заплати с 10% от 2019 година. \r\n„Изборите като дойдат политическите партии правят програми и излизат с обещания и приоритети. Нашите приоритети са били образованието, инфраструктурата, здравеопазването, никой от нас не е обещал да вдига полицейски заплати, в същото време света става лош и още по-лош ще става“, заяви Борисов и допълни, че обществото очаква резултати и повишаване на доверието в МВР. \r\n„В края на краищата тези момчета са ни важни за държавата, те самите трябва да са мотивирани, да разбират това, което прави един полицай, се гледа под лупа от обществото“, каза още министър-председателят.\r\nТой поясни и че няма нищо против протеста на служителите от МВР, като апелира средствата, които сега допълнително ще се предоставят за заплати на служителите, да не се разглеждат като стимул за прекратяването му.", "date": "2018.01.11", "title": "Премиерът Бойко Борисов:  Никой от нас не е обещал да вдига полицейски заплати, но тези момчета са важни за държавата"}
{"url": "http://www.focus-news.net/news/2018/01/11/2476003/v92-stoynostta-na-norvezhkite-grantove-za-sarbiya-nadvishi-100-miliona-evro.html", "text": "В сряда в Белград е бил подписан Меморандум за разбирателство между Сърбия и Норвегия, според който Осло отпуска допълнителни 2,7 милиона евро за реализирането на различни проекти в балканската страна, предава англоезичната редакция на белградското радио В92.\r\nСръбското правителство съобщи за сключения договор, добавяйки че документът е подписан от министъра на европейската интеграция на страната Ядранка Йоксимович и посланикът на Норвегия Арне Санес Бьорнстад.\r\nВ съобщението до медиите по повод подписването на меморандума, Йоксимович е „заявила, че от цялата сума, 1,68 млн. евро са предназначени за Министерството на вътрешните работи на Сърбия за хармонизизация в борбата срещу киберпрестъпността и наркотрафика“.\r\nЗа проекта за усилване на частите на Европол са отделени още 78 хиляди евро, а директент грант, на стойност 380 хиляди евро, е предназначен за Министерството на труда, заетостта, за ветераните и социални помощи, се добавя още в съобщението.\r\nЙоксимович „припомни, че Норвегия отпуска помощи за развитие на Сърбия от много дълго време, не само в процеса на евроинтеграцията, но и за провеждането на реформи като цяло“.\r\nСпоред правителството, през последните 10 години Норвегия е отпуснала на Сърбия над 100 милиона евро, под формата на грантове. \r\nПревод и редакция:", "date": "2018.01.11", "title": "В92: Стойността на норвежките грантове за Сърбия надвиши 100 милиона евро"}
{"url": "http://www.focus-news.net/news/2018/01/11/2476004/protest-sreshtu-izgrazhdaneto-na-vtori-lift-v-bansko-shte-se-provede-vav-veliko-tarnovo.html", "text": "Втори протест срещу изграждането на втори лифт в Банско ще се проведе във Велико Търново. Това съобщиха за Радио „Фокус“ – Велико Търново организаторите от „Спаси Пирин! Save Pirin! – Велико Търново“. Недоволните граждани ще се съберат от 18.30 часа, на паметник „Майка България“, за да изкажат своето несъгласие. В още един град от област Велико Търново ще се проведе протест – Свищов. Там хората ще се съберат тази вечер, от 17.30 часа пред беседката в градската градина.\r\nИсканията са за отмяна на решението на Министерски съвет от 28 декември 2017 г., с което бяха приети промени, разрешаващи строителство в Национален парк \"Пирин\", и за оставка на министъра на околната среда и водите Нено Димов, който според тях саботира основната функция на Екоминистерството – да опазва природните богатства на България.\r\nНадежда КРЪСТЕВА", "date": "2018.01.11", "title": "Протест срещу изграждането на втори лифт в Банско ще се проведе във Велико Търново"}
{"url": "http://www.focus-news.net/news/2018/01/11/2476005/varna-v-chetiri-uchilishta-v-oblastta-se-otchita-po-visok-broy-otsastvashti-po-bolest-uchenitsi.html", "text": "В четири училища във Варненска област се отчита по-висок брой отсъстващи по болест ученици. Това каза за Радио „Фокус“ – Варна Венцеслава Генова, началник на Регионалното управление на образованието във Варна. „Професионална гимназия по селско стопанство и туризъм в Бяла, Професионалната гимназия по селско стопанство в Долни чифлик, ОУ „Митко Палаузов“ в село Лопушна, община Дългопол, ОУ „Христо Ботев“ в село Житница, община Провадия, са училищата, които имат най-висок процент отсъствия на ученици по болест, но няма 30 или над 30% отсъстващи“, заяви Венцеслава Генова. 88% е посещаемостта в училищата във Варна и областта през днешния ден. Общият брой на отсъстващите ученици по болест е 4 052.\r\nМарияна ВАЛЕНТИНОВА", "date": "2018.01.11", "title": "Варна: В четири училища в областта се отчита по-висок брой отсъстващи по болест ученици"}
{"url": "http://www.focus-news.net/news/2018/01/11/2476006/shumen-dadoha-imena-na-pet-ulitsi-v-industrialniya-park-na-grada.html", "text": "Дадоха имена на пет улици в Индустриалния парк на Шумен, предаде репортер на Радио „Фокус“- Шумен. На свое заседание Експертният съвет по наименованията взе решение те да се именуват с цифра- „1“, „2“, „3“, „4“ и „5“. Архитект Костадин Костадинов уточни, че адресът ще се изписва: Индустриален парк, ул. „1“, община Шумен. Окончателното решение ще бъде взето от Общинския съвет. Преди това бяха обсъдени няколко варианта,  като например улиците да започнат от 10 нагоре, или след цифрата да има точка, като бе обърнато внимание, че не трябва да се допуска и дублиране с улици в кв. „Бялата пръст“, които се изписват с думи - „Първа“, „Втора“, и т.н. Архитект Костадинов запозна членовете на експертния съвет и с постъпило писмо от Асоциацията на сухопътните войски и Обществен съвет по въпросите на отбраната до кмета на Община Шумен, с предложение да се именува улица на името на полк или дивизия. Архитект Костадинов посочи, че това предложение ще бъде включено в дневния ред наЕкспертния съвет по наименованията, когато има нова регулация.\r\nИвелина ИВАНОВА", "date": "2018.01.11", "title": "Шумен: Дадоха имена на пет улици в Индустриалния парк на града"}
{"url": "http://www.focus-news.net/news/2018/01/11/2476007/plovdiv-2-pati-se-e-uvelichil-broyat-na-bolnite-ot-varitsela-v-oblastta-ot-nachaloto-na-2018-godina.html", "text": "2 пъти се е увеличил броят на болните от варицела в Пловдивска област от началото на 2018 година. Това сочи справка на Радио „Фокус“ – Пловдив на сайта на Регионалната здравна инспекция. За периода от 28 декември до 10 януари случаите на варицела са общо 256, 117 от които на територията на град Пловдив. До 3 януари тази година болните са били 129, а до 27 декември миналата година е имало регистрирани 72 случая.\r\nУвеличение се отчита при случаите на вирусен хепатит - от 16 през миналата те са достигнали до 27 през тази седмица.\r\nЗа периода от 4 до 10 януари са регистрирани също 37 случая на  чревни инфекции срещу 63 случая за предходната седмица.\r\nБроят на болните от скарлатина е намалял от 21 до 13 през последната седмица.\r\nТони МИХАЙЛОВ", "date": "2018.01.11", "title": "Пловдив: 2 пъти се е увеличил броят на болните от варицела в областта от началото на 2018 година"}
{"url": "http://www.focus-news.net/news/2018/01/11/2476008/ognyan-tsenkov-kmet-na-vidin-s-43-mln-lv-se-uvelichava-byudzhetat-na-obshtinata-za-2018-g.html", "text": "С 4,3 млн. лв. се увеличава бюджетът на Община Видин за 2018 г., каза Огнян Ценков, кмет на общината на провелото се обществено обсъждане на бюджета, предаде репортер на Радио „Фокус“ – Видин. Той посочи, че бюджетната рамка на общината за 2018 година е 40 322 944 лева. „Бюджетът е балансиран в условията на финансовоиздравителния план. Принципът, която е заложен е за строга финансова дисциплина, увеличаване на приходите на базата на по-висока събираемост и по-добро разпореждане с общинската собственост“, каза Огнян Ценков. Той посочи, че няма да се увеличават местните данъци и такси – обещание, което е дал още в началото на мандата си. Проектите, които ще бъдат реализирани през тази година са реконструкция на централната градска част във Видин, ремонти на три видински училища, ремонт на сградата на Драматичния театър в града, ремонт на синагогата и на крепостта „Баба Вида“.\r\nАнна ЛОЗАНОВА", "date": "2018.01.11", "title": "Огнян Ценков, кмет на Видин: С 4,3 млн. лв. се увеличава бюджетът на Общината за 2018 г."}
{"url": "http://www.focus-news.net/news/2018/01/11/2476009/gl-prokuror-sotir-tsatsarov-institutat-na-rayonnite-inspektori-otdavna-e-izzhivyal-svoeto-vreme.html", "text": "Институтът на районните инспектори отдавна е изживял своето време. Това каза гл. прокурор Сотир Цацаров по време на изслушването си на заседанието на Комисията по вътрешна сигурност и обществен ред в отговор на въпрос на народния представител от БСП Красимир Янков за дейността на районния инспектор, предаде репортер на Агенция „Фокус“.  Гл. прокурор посочи, че не може да участва в дебата за районния инспектор между управляващи и опозиция. „По-скоро бих задал друг въпрос. Целта на тази дискусия е избистряне на някои законодателни решения. Не мислите ли, че институтът на районните инспектори отдавна е изживял своето време?“, попита Цацаров. Той коментира, че тези структури са остатък от едно време, когато населението е регистрирано, организирано, известно. Цацаров посочи, че районният инспектор си е знаел контингента прекрасно. „Сегашното време е далеч по-динамично в градовете, далеч по-трудно в селата и предполага много по-голяма мобилност и обезпеченост на районния инспектор,  който в много случаи отговаря за три-четири села или се придвижва или с личен автомобил, или с мотоциклет, или с това, което автомобилният парк на МВР в градовете е отпуснал надолу по селата. За техническото му състояние въобще да не говорим. Казано по друг начин, ние струпваме върху районните инспектори огромно количество задачи и в същото време питаме защо не са ефективни. Защо не помислим за един съвсем друг модел на работа“, заяви Цацаров. Той поясни, че моделът на работа е по-скоро трябва да е такъв, че полицията като такава да действа на територията на определени населени места и градове. „В цялата останала територия на страната действа с абсолютно еднакви правомощия  жандармерия. Територията на страната се разделя на съответни жандармерийски участъци и се осигурява на не повече от две-три населени места постоянно полицейско присъствие. Къде го има – в Турция и Испания“, каза главният прокурор. Той поясни, че идеята е от предизборната кампания на БСП. „Не е ли време да се мисли точно за такова решение?“, попита Цацаров.\r\nДеница КИТАНОВА", "date": "2018.01.11", "title": "Гл. прокурор Сотир Цацаров: Институтът на районните инспектори отдавна е изживял своето време"}
{"url": "http://www.focus-news.net/news/2018/01/11/2476010/shumen-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в Шумен, предаде репортер на Радио „Фокус“- Шумен. Пътните настилки са мокри и хлъзгави. Натоварен е трафикът в централната градска зона, както и в районите на големите хипермаркети. Светофарните уредби функционират без промяна. Дъжд вали и в други райони на областта. На места има намалена видимост поради мъгла. Температурата на въздуха е положителна - между 6 и 8 градуса.\r\nИвелина ИВАНОВА", "date": "2018.01.11", "title": "Шумен: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/01/11/2476011/gl-komisar-hristo-terziyski-gd-natsionalna-politsiya-apelirame-da-se-napravyat-zakonovi-promeni-i-da-mozhem-da-izpolzvame-srs-za-litsata-koito-se-izdirvat.html", "text": "Апелираме да се направят законови промени и да можем да използваме СРС за лицата, които се издирват. Това каза гл. комисар Христо Терзийски, директор на ГД „Национална полиция“  по време на изслушването си на заседанието на Комисията по вътрешна сигурност и обществен ред, предаде репортер на Агенция „Фокус“.  Той поиска спрямо лицата с присъди и лицата, за които има наложени мерки за неотклонение и „задържане под стража“ да бъдат използвани други методи. „Да използваме СРС спрямо тези лица и да прилагаме Закона за електронните съобщения. На този етап това за нас е невъзможно и настина според нас е важно да можем да разполагаме с този инструментариум“, каза гл. комисар Терзийски.\r\nДеница КИТАНОВА", "date": "2018.01.11", "title": "Гл. комисар Христо Терзийски, ГД „Национална полиция“: Апелираме да се направят законови промени и да можем да използваме СРС за лицата, които се издирват"}
{"url": "http://www.focus-news.net/news/2018/01/11/2476012/gl-prokuror-sotir-tsatsarov-glavna-direktsiya-izpalnenie-na-nakazaniyata-ne-razpolaga-s-kapatsitet-za-izdirvane-na-litsa.html", "text": "Главна дирекция „Изпълнение на наказанията” не разполага с капацитет за издирване на лица. Това каза гл. прокурор Сотир Цацаров по време на изслушването си на заседанието на Комисията по вътрешна сигурност и обществен ред, предаде репортер на Агенция „Фокус“.   „Казано по друг начин ролята на Министерство на правосъдието се изразява в това да потърси лицето в съответния срок на съответния му последен известен адрес и да установи в немалка част от случаите, че го няма там и след това да прехвърли случая на МВР. Това води до губене на страшно много технологично време. Мисля си, че задържането на лицето трябва да се осъществява от МВР“, заяви Цацаров. \r\nДеница КИТАНОВА", "date": "2018.01.11", "title": "Гл. прокурор Сотир Цацаров: Главна дирекция „Изпълнение на наказанията” не разполага с капацитет за издирване на лица"}
{"url": "http://www.focus-news.net/news/2018/01/11/2476013/dotsd-r-petar-nenkov-pri-ukrepeniya-lager-shipka-sheynovo-ruskata-armiya-razgromyava-i-plenyava-23-hilyadnata-tsentralna-turska-armiya-na-veysel-pasha.html", "text": "При укрепения лагер Шипка-Шейново на 8-9 януари 1878 г. руската армия разгромява и пленява 23-хилядната централна турска армия на Вейсел паша. Това разказа в предаването „Със славната 2-ра Тракийска дивизия-За честта на България” на Радио „Фокус”- Пловдив доц. д-р Петър Ненков. След превземането на Плевен и пленяването на армията на Осман паша на 10 декември 1877г., руският император Александър II провежда извънреден военен съвет в Пордим, на който се решава генералното настъпление на руската армия да започне още по Коледа. За целта са сформирани три войскови отряда. Западният отряд начело с генерал лейтенант Йосиф Гурко има задача да превзема София и като разбие армията на Сюлейман паша да се спусне по долината на река Марица към Пазарджик и Пловдив, Южният отряд начело с генерал лейтенант Фьодор Радецки има задача да разбие армията на Вейсел паша в укрепения лагер Шипка-Шейново, а сформираният като междинно звено между тях Ловешко-Севлиевския отряд, преименуван по-късно на Троянски, начело с генерал лейтенант Павел Карцов има задача да разбие турците в Троянския проход и като се спусне от Балкана да освободи Карловския регион.\r\nВ края на месец декември 1877 г. Южният отряд на Руската армия, начело с генерал-лейтенант Фьодор Радецки се спуска от Балкана при невероятно тежки зимни условия. След това той пристъпва към изпълнение на основната си задача – разгром на Централната османска армия, с командващ Вейсел паша. Тя се състои от 26 768 войника и 83 оръдия. Вейсел паша всъщност е потурченият бивш австрийски генерал фон Вексел.\r\n„Южният руски отряд е разделен от генерал Радецки на три колони. Лявата колона, с командир генерал-лейтенант Николай Святополк – Мирски с 18 800 войника и 24 оръдия, трябва да мине през Стара планина по пътя Трявна-Кръстец-Селце-Гъсово-Мъглиж”, разказа Петър Ненков. Централната колона, с командир генерал-лейтенант Фьодор Радецки, с 11 500 войника и 50 оръдия, трябва да се спусне от връх Св.Никола и да разгроми с фронтален удар турските части в южния изход на Шипченския проход. Дясната колона, с командир генерал-лейтенант Михаил Скобелев с 15 840 войника и 14 оръдия, трябва да прехвърли Стара планина по пътя Топлиш-Химитли. „В състава на Южния отряд са включени и дружините на Българското опълчение, които покриват своята Самарска светиня с неувяхваща слава в боевете при Стара Загора и Шипка, през лятото на 1877 г.”, разказа Ненков. „Със зимното преминаване на Балкана опълченските дружини и руските войски извършиха невероятен подвиг и опровергаха мнението на редица изтъкнати военни експерти, от западните европейски армии, като фелдмаршал Молтке и др., че Стара планина през зимата е непроходима за отделен човек, камо ли за цяла армия с оръдия”, добави Ненков.\r\nЦветана ТОНЧЕВА", "date": "2018.01.11", "title": "Доц.д-р Петър Ненков: При укрепения лагер Шипка-Шейново руската армия разгромява и пленява 23-хилядната централна турска армия на Вейсел паша"}
{"url": "http://www.focus-news.net/news/2018/01/11/2476014/tass-voenniyat-ministar-na-sarbiya-zayavi-che-otkazat-na-sasht-da-izdade-viza-na-nachalnika-na-generalniya-shtab-na-vaorazhenite-sili-na-stranata-shte-ima-posledstviya.html", "text": "Отказът на САЩ да издаде виза на началника на Генералния щаб на сръбската армия Любиша Дикович ще има лоши последствия за военното сътрудничество между двете страни. Това заяви в четвъртък министърът на отбраната на Сърбия Александър Вулин, предава ТАСС.\r\n„Не получихме официално обяснение, въпреки че поискахме такова, продължаваме да искаме и ще искаме и в бъдеще от посолството на САЩ в Сърбия. С огромно нетърпение очакваме да ни кажат, как е възможно да не издадат виза на генерал Дикович за посещението, на което го поканиха самите те“, заяви Вулин, отбелязвайки, че никой в сръбската армия не разбира отношението на американското посолство към Дикович и че това решение „ще се отрази зле на военното сътрудничество между двете страни“ и „оставя лош спомен“.\r\n„Надяваме се, че САЩ ще преразгледат своето решение,  не защото генерал Дикович иска или не иска да отиде там, а защото отношението към първия човек в нашата армия е и отношение към въоръжените ни сили, като цяло. Докато не стигнем до разрешение, страхувам се, че това решение ще предизвиква негативни последствия и в бъдеще“, подчерта министърът на отбраната.\r\nСамият Дикович отказа да коментира ситуацията.Агенция „Фокус“ припомня: \r\nПо-рано американската страна покани генерала на Конференция на началниците на генералните щабове в рамките на международната борба с екстремистките организации, която се проведе на 23-24 октомври 2017 година във Вашингтон, както отбелязаха от сръбското военно ведомство. Въпреки че всички документи са подадени по необходимия ред, началникът на Генералния щаб не е получил виза. Министерството на отбраната на Сърбия заяви в тази връзка, че очаква официално обяснение.\r\nПревод и редакция:", "date": "2018.01.11", "title": "ТАСС: Военният министър на Сърбия заяви, че отказът на САЩ да издаде виза на началника на Генералния щаб на въоръжените сили на страната ще има последствия"}
{"url": "http://www.focus-news.net/news/2018/01/11/2476015/politsiyata-izdirva-52-godishniya-pepi-stoyanov-zapodozryan-za-napadenie-s-nozh-na-zhena-v-stolitsata.html", "text": "Служители на Столичната дирекция на вътрешните работи издирват 52-годишния Пепи Христов Стоянов от София, съобщиха от пресцентъра на МВР. Той е заподозрян в извършване на тежко престъпление. Мъжът е висок около 185 см, със зелени очи. \r\nКакто по-рано съобщихме, тази сутрин към 8.35 часа е получен сигнал за настанена в болница 50-годишна жена. Тя е в тежко състояние, приета е с прободни рани по тялото.   \r\nПепи Стоянов се придвижва с лек автомобил „Ситроен Ксара“, червен металик, С8389 НК. Умоляват се всички, които имат информация за мъжа, да се обадят на тел.112 или в най-близкото районно управление на МВР. \r\nАнонимността им е гарантирана.", "date": "2018.01.11", "title": "Полицията издирва 52-годишния Пепи Стоянов, заподозрян за нападение с нож на жена в столицата"}
{"url": "http://www.focus-news.net/news/2018/01/11/2476016/veliko-tarnovo-optimizirat-priema-na-parvoklasnitsi-v-uchilishtata-v-obshtinata.html", "text": "Нови правила за прием на първокласниците в училищата на територията на Велико Търново и населените места в общината ще оптимизират процеса и сформирането на ученическите класове. За целта са предложени допълнителни критерии, които са в синхрон с новите изисквания на Министерството на образованието и науката, както и с цялостната държавна политика, поставяща просветата като водещ приоритет. Това съобщиха от пресцентъра на Община Велико Търново.\r\nРодителите вече ще могат да избират дали да посочват постоянен или настоящ адрес. Водеща роля при записването ще има продължителността на актуалното местоживеене в района на училището – дали е от три и повече години, за време от една до три години, или от 12 месеца. В съответното учебно заведение могат да бъдат записвани и деца от други квартали и райони, но само при условия, че са останали свободни места. \r\nДопълнителните критерии за точкуване на бъдещите първолаци предвиждат най-много точки да получават деца с трайни увреждания над 50%, малчугани с двама починали родители или със специални образователни потребности, както и децата от центровете за социални услуги. Допълнителни точки ще получават семейства, чиито бъдещи първокласници имат по-големи братя и сестри в същото училище. Същото важи и за дете, което е било в подготвителна група в съответното учебно заведение. Отменен е критерият, който даваше привилегия на децата, чиито родители са заети в системата на образованието.\r\nНовите правила ще бъдат гласувани на предстоящата в края на месеца сесия на Великотърновски общински съвет.\r\nДо 30 март ще бъде готов училищният план-прием за предстоящата учебна 2018-2019 година. От 1 до 5 юни майките и татковците ще могат да подават писмени заявления за участие в определените три класирания за първокласници. Първото класиране ще бъде оповестено на 10 юни, а записванията ще са през следващите два дни. Второто класиране ще излезе на 13 юни, а третото – на 16 юни. След него записванията ще продължават до 15 септември.\r\nОчакванията са, че наесен първокласниците в Старата столица и общината отново ще са над 700. Толкова е броят на шестгодишните малчугани, обхванати в подготвителните групи в детските градини и училищата. Цифрите съответстват на добрата демографска тенденция във Велико Търново и увеличаващото се през последните години население.\r\nДо 30 април продължава записването на малчугани в първите възрастови групи на 23-е детски градини във Велико Търново и населените места от общината. Според данните от информационната система за гражданска регистрация, 762 са великотърновчетата, подлежащи на прием от 1 септември 2018 година. На 1 юни на сайта на Община Велико Търново ще бъдат публикувани списъците с класирани деца, както и свободните позиции в детските градини. Записването след първото класиране продължава до 15 юни, а на следващия ден ще бъде обявено второто класиране.", "date": "2018.01.11", "title": "Велико Търново: Оптимизират приема на първокласници в училищата в общината"}
{"url": "http://www.focus-news.net/news/2018/01/11/2476017/pernik-dvama-nepalnoletni-sa-podsadimi-za-iznasilvane-i-poboy-na-mlada-zhena.html", "text": "По обвинение на Районна прокуратура – Перник предстои да започне съдебен процес срещу непълнолетните Исус В. и Илиян И. извършили съвкупление с 26-годишна жена, чрез употреба на сила, и за отнемане на чужди вещи. Това съобщиха от пресцентъра на Апелативна прокуратура - София .\r\nНа 1 май 2017 г. в гр. Перник двамата обвиняеми нападнали жена. Тя била блъсната на земята, дърпана за косата и удряна с юмруци и ритници в областта на главата и тялото. Единият от тях я заплашил, че носи в себе си нож и „ще я намушка“. \r\nВъзползвайки се от безпомощното състояние на пострадалата, те осъществили насилствен полов акт с нея и блудствени действия. \r\nИлиян И. избил зъб на жената, с което й причинил средна телесна повреда, след което отнел мобилния й телефон „Нокиа“ и три лева.", "date": "2018.01.11", "title": "Перник: Двама непълнолетни са подсъдими за изнасилване и побой на млада жена"}
{"url": "http://www.focus-news.net/news/2018/01/11/2476018/pazardzhik-natovareno-e-dvizhenieto-po-glaven-pat-i-8-ot-plovdiv-prez-pazardzhik-za-belovo-i-kostenets.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на Радио „Фокус“ – Пазарджик. Повече автомобили се движат в посока Белово. Пътните настилки са сухи. Патрули на КАТ „Пътна полиция“ са разположени на разклона за Мало Конаре и на изхода на село Звъничево.\r\nАлбена ЖИЛЕКОВА", "date": "2018.01.11", "title": "Пазарджик: Натоварено е движението по главен път I-8 от Пловдив през Пазарджик за Белово и Костенец"}
{"url": "http://www.focus-news.net/news/2018/01/11/2476019/sofiya-okolo-15-dushi-sa-se-sabrali-na-ploshtada-pred-pametnika-na-savetskata-armiya-na-protest-s-iskaniya-za-po-visoki-zaplati-v-mvr.html", "text": "Около 15 представители на Синдикалната федерация на служителите в МВР (СФСМВР) са се събрали на площада пред паметника на Съветската армия на протест с исканията за увеличение на основните възнаграждения на работещите в системата на МВР, предаде репортер на Агенция \"Фокус\". Протестиращите носят плакати, които гласят, че  българските служители в МВР са най-ниско платените в ЕС и получават основна заплата в размера на 340 евро. С тях те целят да отправят послания към делегациите, пристигащи за официалното откриване на Българското председателство на Съвета на ЕС, които в момента преминават покрай тях. Очаква се двете групи протестиращи на кръстовището на бул. „Брюксел“ и бул. „Цариградско шосе“ и на кръстовището на Орлов мост да се слеят и да се отправят към Народния театър „Иван Вазов“, където ще се проведе официалното откриване на европредседателството. Полицейското присъствие в района е засилено. \"Фокус\" припомня, че по-рано през деня след среща на премиера Бойко Борисов с представители на синдикалните организации на МВР стана ясно, че ще бъдат отпуснати допълнителни 100 млн. лв. за увеличение на заплатите на полицаите. Въпреки това синдикатите обявиха, че планираните за днес протестни действия ще се проведат и тепърва ще се обсъжда прекратяването на протестите като цяло. \r\nЛюба АЛЕКСИЕВА", "date": "2018.01.11", "title": "София: Около 15 души са се събрали на площада пред паметника на Съветската армия на протест с искания за по-високи заплати в МВР"}
{"url": "http://www.focus-news.net/news/2018/01/11/2476020/valentin-popov-sfsmvr-tvarde-vazmozhno-e-v-otgovor-na-konstruktivnoto-otnoshenie-kam-problema-nay-malkoto-vremenno-da-prekratim-protestnite-deystviya.html", "text": "Твърде възможно е в отговор на наистина конструктивното отношение към проблема, най-малкото временно да прекратим протестните действия. Това каза пред журналисти председателят на СФСМВР Валентин Попов по време на протеста на служителите на МВР пред Паметника на съветската армия, предаде репортер на Агенция „Фокус”. \"Това е продължение на протестната ни кампания, която започна през месец юли миналата година. Мероприятието е планирано отдавна и си го провеждаме\", каза Попов. Попитан дали днешната среща с премиера Бойко Борисов ще промени плановете на СФСМВР за протести, той отговори, че е твърде възможно, макар че в момента е рано да се каже категорично. „При всички случаи срещата беше наистина продуктивна и конструктивна. Доволен съм лично аз от тази среща. Готов съм в следващите ден-два, а може би още утре да поставя пред управителния съвет на СФСМВР въпроса за преразглеждане на нашите действия оттук нататък. Твърде възможно е в отговор на наистина конструктивното отношение към проблема, най-малкото временно да прекратим протестните действия, за да видим как ще вървят нещата нататък. Надявам се да продължат да се развиват”, каза още Валентин Попов.\r\nЛюба АЛЕКСИЕВА", "date": "2018.01.11", "title": "Валентин Попов, СФСМВР: Твърде възможно е в отговор на конструктивното отношение към проблема, най-малкото временно да прекратим протестните действия"}
{"url": "http://www.focus-news.net/news/2018/01/11/2476021/stefan-shivachev-rim-plovdiv-urok-za-istoriyata-na-grada-shte-bade-organiziran-vav-vsyako-plovdivsko-uchilishte-po-povod-140-godini-ot-osvobozhdenieto-na-grada.html", "text": "Урок за историята на Пловдив ще бъде организиран в рамките на следващата седмица във всяко пловдивско училище и в региона по повод 140 години от Освобождението на града. Това съобщи за Радио „Фокус”- Пловдив директорът на Регионалния исторически музей Стефан Шивачев. Преподавателите по история сами ще преценят по какъв начин да бъде организиран този урок. „Наред с националната ни история, наред с европейската и със световната история, учителите по история в Пловдив ще имат възможност да провеждат уроци, свързани с паметни дати за Пловдив”, каза още Шивачев. Той припомни, че на 16 януари в Пловдив ще бъдат отбелязани 140 години от освобождението на града. „През миналата година ние подготвихме един проект с Министерството на културата, което финансира създаването и издаването на книжката „Освобождението на Пловдив на 16 януари 1878 г.”, поясни Шивачев. По думите му в историята на града има много паметни дати. Това са първото честване на празника на Св. Св. Кирил и Методий, Освобождението на града, Съединението на България, първото българско изложение и др. Датата 16 януари е особено значима за Пловдив, защото тя поставя край на един период от петвековно османско и турско владичество и началото на новото развитие на Пловдив. Идеята на съставителите на книжката е била да се помогне в пловдивския училища тези бележити пловдивски дати да бъдат изучавани.\r\nТака от началото на миналата седмица книжката с бележити дати за Пловдив се подарява на всеки преподавател по история в града и региона и на всички библиотеки и читалища в Пловдив. „Книжката не е голяма, но в нея са изброени всички дати, свързани със събитията около освобождението на Пловдив, има и илюстративен материал за Руско-турската война, битката за Пловдив и самото освобождение и мисля, че тази книжка ще бъде една добра основа по история, а и самите ученици да могат да получат най-точната и пълна информация относно тези събития”, добави Стефан Шивачев.\r\nЦветана ТОНЧЕВА", "date": "2018.01.11", "title": "Стефан Шивачев, РИМ - Пловдив: Урок за историята на града ще бъде организиран във всяко пловдивско училище по повод 140 години от Освобождението на града"}
{"url": "http://www.focus-news.net/news/2018/01/11/2476022/reuters-evropeyskite-sili-prizovaha-donald-tramp-da-ne-otmenya-iranskata-yadrena-sdelka.html", "text": "Великобритания, Франция и Германия излязоха с общ призив към американския президент Доналд Тръмп в четвъртък, да не отменя споразумението, гарантиращо, че Иран няма да се сдобие с ядрено оръжие. Това се случи един ден преди Тръмп да реши дали да продължи действието на санкциите срещу Иран, което може да сложи край на действието на споразумението, предава Reuters.\r\nЗа разлика от мнението на американския държавен глава, че пактът от 2015 година е „най-лошата сделка постигана някога“, външните министри на трите европейски страни и еврокомисарят по външната политика Федерика Могерини заявиха, че няма алтернатива на споразумението и че санкциите трябва да бъдат отменени.\r\n„Съгласихме се, че искаме да защитим сделката от всяко  възможно решение, което може да я подкопае“, заяви външният министър на Германия Зигмар Габриел, по време на съвместна конференция с френския и британския си колега и Могерини, след края на разговорите с външния министър на Иран Мохамед Джавад Зариф.\r\n„Абсолютно необходимо е да продължим действието на сделката, за да предотвратим разработването на ядрени оръжия в други части на света“, добави още Габриел.\r\nСрещата в Брюксел имаше за цел да изпрати сигнал до Вашингтон, в навечерието на решението на Тръмп дали да продължи действието на петролните санкции, които бяха отменени според условията на ядрената сделка. Ако това се случи, Иран повече няма да е задължен да спазва условията на споразумението и може да се върне към обогатяването на уран, а в последствие и разработването на ядрено оръжие.\r\nОт своя страна, министърът на външните работи на Иран Мохамед Джавад Зариф пусна съобщение в „Туитър“ след края на срещата, в което заяви, че тя е демонстрирала „твърдия консенсус“ между преговарящите, че Ислямската република спазва задълженията си, поети с пакта и има право да получи икономическите предимства от нея, както и че „всеки ход, който подкопава сделката е неприемлив“.\r\n„Е3 (Германия, Франция и Великобритания) и ЕС, като цяло, са наясно, че Иран ще продължи да спазва ограниченията, само при условие, че САЩ също ще изпълни своята част от сделката“, добави Зариф.\r\nЕвропейските страни се възползваха от възобновяването на търговията с Иран, след като санкциите бяха частично отменени, докато американските компании продължават да са ограничени законово в бизнес отношенията си с Ислямската република от допълните санкции, които не са свързани с ядрената програма на Техеран.\r\nПревод и редакция:", "date": "2018.01.11", "title": "Reuters: Европейските сили призоваха Доналд Тръмп да не отменя иранската ядрена сделка"}
{"url": "http://www.focus-news.net/news/2018/01/11/2476023/rabotna-grupa-shte-napravi-pregled-na-prilozhimata-za-izgrazhdaneto-na-malki-vets-ove-normativna-uredba.html", "text": "Създадена със заповед на министъра на регионалното развитие и благоустройството Николай Нанков работна група ще направи преглед на приложимата нормативна уредба в различни времеви периоди, в които са изграждани руслови и деривационни ВЕЦ в речните легла. Това съобщиха от пресцентъра на МРРБ.\r\nПредседател на работната група, чието първо заседание се проведе днес, е регионалният заместник-министър Валентин Йовев. В състава й са включени представители на министерствата на регионалното развитие и благоустройството, на околната среда и водите и на енергетиката, както и на Дирекцията за национален строителен контрол. \r\nВ тримесечен срок членовете на работната група трябва да направят анализ на фактическото и правно състояние на изградените съоръжения и да разгледат възможностите за уреждане на вещно-правните отношения между инвеститорите и държавата. За целта ще бъдат проучени издадените разрешения за строеж и решенията за въвеждане в експлоатация. \r\nОбщо 176 изградени в корита на реки ВЕЦ-ове са въведени в експлоатация от 2000 г. От тях не повече от 20 са руслови, останалите са деривационни. По заповед на министър Нанков, а в последствие и на база разпореждане на Върховна административна прокуратура, ДНСК извършва проверка на всички издадени разрешения за строеж на такъв тип съоръжения след влизането в сила на Закона за устройство на територията на 31.03.2001 г. На място се проверява и дали изпълненото строителство е в съответствие с одобрените инвестиционни проекти.", "date": "2018.01.11", "title": "Работна група ще направи преглед на приложимата за изграждането на малки ВЕЦ-ове нормативна уредба"}
{"url": "http://www.focus-news.net/news/2018/01/11/2476024/premierat-boyko-borisov-shte-provede-rabotna-sreshta-s-predsedatelya-na-evropeyskata-komisiya-zhan-klod-yunker-na-12-yanuari.html", "text": "Премиерът Бойко Борисов ще проведе работна среща с председателя на Европейската комисия Жан-Клод Юнкер, утре, 12 януари. Тя се провежда в рамките на откриването на първото Българско председателство на Съвета на ЕС 2018. Тя съобщиха от правителствената информационна служба\r\nБорисов и Юнкер ще разговарят по теми от европейския дневен ред, като акцент ще бъдат  приоритетите на страната ни по време на председателството. Многогодишната финансова рамка на ЕС и готовността на България за членство в еврозоната и Шенген също ще бъдат обсъдени по време на срещата между премиера и председателя на Европейската комисия.", "date": "2018.01.11", "title": "Премиерът Бойко Борисов ще проведе работна среща с председателя на Европейската комисия Жан-Клод Юнкер на 12 януари"}
{"url": "http://www.focus-news.net/news/2018/01/11/2476025/tass-sasht-shte-prehvarlyat-v-evropa-bronetankovoto-podrazdelenie-zhelezen-kon.html", "text": "САЩ ще прехвърлят това лято в Европа, в хода на редовната ротация на своите войски, първата бронетанкова бригадна бойна група, носеща наименованието Ironhorse („Железен кон“). Това съобщи министерството на Армията (сухопътните войски) на САЩ, уточнявайки, че подразделението влиза в състава на Първа бронетанкова дивизия, намиращо се на постоянна основа в базата Форт Худ в градчето Килин (щата Тексас), предава ТАСС.\r\n„Група Ironhorse очаква с нетърпение завръщането си в Европа, за да продължи работата си с партньорите от НАТО в този регион“, заяви командирът на групата полковник Уилсън Ратърфорд. „Ние сме добре обучена танкова бригада, която е напълно готова за провеждането на целия спектър операции по поддръжка на подразделенията на американската армия в Европа“.\r\nМинистерството на Армията отбелязва, че „Железен кон“ ще замени 2-а бронетанкова бригадна бойна група от състава на Първа пехотна дивизия на Въоръжените сили на САЩ. Ротацията на силите се осъществява в рамките на операцията Atlantic Resolve (Атлантическа решимост), започната през април 2014 година. Както заявиха от САЩ и НАТО, нейната цел е „възстановяването на увереността“ на източноевропейските държави в тяхната сигурност, разклатила се във връзка с действията на Русия в Европа, включително присъединяването на Крим. В хода на операцията, сухопътните сили на САЩ ще вземат участие в многонационални учения в Полша, Румъния, България, Унгария, както и Балтийските страни.\r\nПревод и редакция:", "date": "2018.01.11", "title": "ТАСС: САЩ ще прехвърлят в Европа бронетанковото подразделение „Железен кон“"}
{"url": "http://www.focus-news.net/news/2018/01/11/2476026/smolyan-mokri-na-mesta-sa-patishtata-v-oblastta.html", "text": "Проходими при зимни условия са пътищата в област Смолян. Пътните настилки са мокри на места, съобщиха за Радио „Фокус“ – Смолян от Областно пътно управление – Смолян. Времето е облачно, без валежи. Слаб сняг е валял за кратко в района на Девин, като снеговалежът е спрял в ранния следобед. Остава повишена опасността от падащи камъни по всички републикански направления. През деня не са получавани сигнали за инциденти по пътищата в региона.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са предимно сухи. Автомобилният трафик в края на работния ден е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.11", "title": "Смолян: Мокри на места са пътищата в областта"}
{"url": "http://www.focus-news.net/news/2018/01/11/2476027/sliven-mokri-sa-patishtata-na-teritoriyata-na-oblastta.html", "text": "Мокри са  пътищата на територията на Сливенска област, няма ограничения за автомобилите, съобщиха от Областно пътно управление – Сливен.\r\nТрафикът в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен.\r\nЗатворени за движение на МПС над 10 тона са проходите Вратник и Твърдишки.\r\nКамери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2018.01.11", "title": "Сливен: Мокри са пътищата на територията на областта"}
{"url": "http://www.focus-news.net/news/2018/01/11/2476028/afp-es-prizova-sudan-da-pozvoli-provezhdaneto-na-protesti-vav-vrazka-s-povishavashtite-se-tseni-v-stranata.html", "text": "Европейския съюз прова в четвъртък Судан да позволи провеждането на протести в страната във връзка с повишаващите се цени на хранителните продукти, заявявайки, че следи от близо демонстрациите и арестуването на политически лидери, предава AFP.\r\nСпорадични протести избухнаха в части на Судан през изминалата седмица, след като разгневени студенти и граждани излязоха по улиците, за да изразят недоволството си от увеличението на цените на хляба.\r\nЧасти на полицията за борба с безредиците бързо разгониха протестиращите, използвайки сълзотворен газ срещу тях. Един студент загина в неделя по време на демонстрация в обхванатия от бойни действия Дарфур.\r\nПревод и редакция:", "date": "2018.01.11", "title": "AFP: ЕС призова Судан да позволи провеждането на протести във връзка с повишаващите се цени в страната"}
{"url": "http://www.focus-news.net/news/2018/01/11/2476029/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 1° до + 11°. Времето над цялата страна е облачно. Слаб вятър духа в областите: Перник, Смолян и Шумен. Дъжд вали в областите Бургас, Варна, Добрич, Разград Силистра, Сливен, Търговище, Шумен и Ямбол, както и в районите на Стражица /обл. В.Търново/, Гулянци и Искър /обл. Плевен/, Бяла /обл. Русе/, Бистрица и Гинци /обл. София/. Слаб сняг вали в проход Петрохан. Пътните настилки в почти цялата страна са мокри. Намалена видимост поради мъгла:\r\n- до 30 м в района на проход „Шипка“;\r\n- до 60 м в района на проходите „Обзорски“ и „Дюлински“;\r\n- до 100 м в районите на проход „Ришки“, по високите части на прохода „Вратник“ и на места в обл. Кърджали.\r\n- до 150 м. в района на път III-1002 Враца-Леденика /обл. Враца/;\r\n- до 200 м в района на гр. Айтос /обл. Бургас/ и на места в обл. Силистра.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.11", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/11/2476030/mosv-odobri-ovos-na-proekta-za-magistrala-ruse-veliko-tarnovo.html", "text": "Висшият експертен екологичен съвет при МОСВ предлага на министъра на околната среда и водите да издаде решение по оценка на въздействието върху околната среда (ОВОС) за одобряване на инвестиционното предложение за „Автомагистрала „Русе – Велико Търново“. Това съобщиха от пресцентъра на Министерството на околната среда и водите.\r\nНа заседанието днес беше разгледан предложеният комбиниран вариант с изпълнение на габарит А27, предложен от Агенцията „Пътна инфраструктура“ (АПИ). При вземане на решението съветът се е съобразил с документацията по ОВОС, получените становища в хода на процедурата, резултатите от общественото обсъждане, постъпилите предложения и становищата на възложителя по тях. \r\nС решението по ОВОС са предложени условия и мерки за предотвратяване, намаляване или възможно най-пълно отстраняване на предполагаеми неблагоприятни въздействия върху околната среда за различните етапи на реализация на инвестиционното предложение. В доклада за ОВОС е разгледано съществуващото състояние на компонентите и факторите на околната среда и са оценени евентуалните въздействия от изграждането на автомагистралата при различните варианти на трасето. Всички условия и мерки са задължителни за изпълнение от страна на възложителя АПИ и подлежат на контрол. \r\nПроцедурата по ОВОС е започнала в МОСВ  през февруари 2016 г. Уведомено е засегнатото население и са направени консултации за определяне на обхвата, съдържанието и формата на доклада за ОВОС. Проведени са срещи за обществено обсъждане на документацията по ОВОС в общините Русе, Иваново, Две могили, Борово, Ценово, Бяла, Полски Тръмбеш, Павликени, Велико Търново, Горна Оряховица. За запознаване на засегнатата общественост е осигурен най-малко 30-дневен достъп до доклада за ОВОС и приложенията към него.", "date": "2018.01.11", "title": "МОСВ одобри ОВОС на проекта за магистрала „Русе – Велико Търново“"}
{"url": "http://www.focus-news.net/news/2018/01/11/2476031/ivelina-vasileva-gerb-novite-promeni-v-zakona-za-opazvane-na-okolnata-sreda-se-otnasyat-do-oblekchavane-na-administrativnata-tezhest.html", "text": "Новите промени в Закона за опазване на околната среда се отнасят до облекчаване на административната тежест. Това коментира в предаването „Екологичен резонанс“ на Радио „Фокус“ Ивелина Василева, председател на парламентарната Комисия по околната среда и водите. Тя уточни, че още през август МОСВ публикува за обществено обсъждане проект на Закон за изменение и допълнение на Закона за опазване на околната среда и допълни, че скоро време процесът по обществено обсъждане трябва да приключи и да бъде взето решение на Министерски съвет, след което да се придвижи законопроектът към Народното събрание.\r\n„Това, което е заложено като принцип в предложените промени в пълна степен отразява програмата на правителството и безспорния приоритет в нея да бъде облекчена административната тежест за всички потребители на административни услуги. В този смисъл предложените промени касаят няколко неща – съкращаване на броя документи, които са изискуеми от заявителите на административни услуги към министерството и неговите подразделения, Регионална инспекция по околната среда и води, басейнови дирекции, Изпълнителната агенция по околна среда“, коментира Ивелина Василева.\r\nТя допълни, че се надява тези промени да срещнат подкрепа в народните представители от всички парламентарно представени политически сили, защото процедурите, свързани с екологичното законодателство са важни за инвестиционни процес, облекчаването, ускоряването на процедурите и подобряването на инвестиционната среда. Тя каза още, че промени ще окажат съществено значение и за подобряването на общите икономически показатели на страната.", "date": "2018.01.11", "title": "Ивелина Василева, ГЕРБ: Новите промени в Закона за опазване на околната среда се отнасят до облекчаване на административната тежест"}
{"url": "http://www.focus-news.net/news/2018/01/11/2476032/tass-v-litva-se-provezhdat-ucheniya-na-vvs-s-uchastieto-na-bombardirovachi-ot-sasht.html", "text": "Учения на военновъздушните сили(ВВС) на Литва и САЩ се провеждат на полигона на литовската армия в Казлу Руде. Това съобщи в четвъртък министерството на отбраната на балтийската република, предава ТАСС.\r\n„В хода на ученията се отработва взаимодействие между литовските и американските военни, координация във вземането на решения и оперативно изпълнение на бойни задачи с висока степен на сложност“, отбелязват от ведомството.\r\nОт литовска страна в тренировките е задействана група за управление на настъпателните операции, а от американска – бомбардировачи от състава на 5-о бомбардировъчно авиокрило, с постоянна дислокация в авиобазата Майнот (Северна Дакота, САЩ). Ученията се провеждат на 11 и 12 януари.\r\n„Съвместните учения със съюзниците служат за укрепването на дългосрочни стратегически отношения, което е необходимо за отговаряне на предизвикателствата в сферата на глобалната сигурност, както и за да демонстрира изпълняването на ангажиментите на САЩ по отношение на Балтийския регион“, добавят от литовското военно ведомство.\r\nПревод и редакция:", "date": "2018.01.11", "title": "ТАСС: В Литва се провеждат учения на ВВС с участието на бомбардировачи от САЩ"}
{"url": "http://www.focus-news.net/news/2018/01/11/2476033/balgariya-ochakva-44-mln-lv-ot-fond-solidarnost-za-navodneniyata-v-burgaska-oblast.html", "text": "Заявление за отпускане на средства от фонд „Солидарност“ за преодоляване на щетите от наводненията в периода 25-30 октомври 2017 г. на територията на Област Бургас подаде днес България към Европейската комисия. Следва процедура по оценка на заявлението, след което ще бъде взето решение от ЕК относно допустимостта и размера на помощта. Очакваният размер на средствата възлиза на над 2.25 млн. евро или над 4.4 млн. лв. Това съобщиха от пресцентъра на МРРБ.\r\nКато страна-членка на Европейския съюз Република България има право да получи подкрепа от фонд „Солидарност” за преодоляване на последиците от природни бедствия. До момента страната е кандидатствала за отпускане на безвъзмездна финансова помощ от фонда за покриване на част от спешните мерки за справяне с последиците от три бедствия: двете наводнения от м. юни и края на м. юли 2014 г. и бедствието във връзка с тежките зимни условия от началото на 2015 г. Общата отпусната до момента помощ от ЕК, национален координатор на която е заместник-министърът на регионалното развитие и благоустройството Деница Николова, е в размер на 36 млн. лв.", "date": "2018.01.11", "title": "България очаква 4,4 млн. лв. от фонд „Солидарност“ за наводненията в Бургаска област"}
{"url": "http://www.focus-news.net/news/2018/01/11/2476034/lovech-vremenno-dvizhenieto-po-pat-i-4-sevlievo-yablanitsa-v-rayona-na-balgarski-izvor-se-osashtestvyava-v-edna-lenta-poradi-razsipan-tovar-na-patnoto-platno.html", "text": "Временно движението по път I-4 Севлиево - Ябланица в района на Български извор се осъществява в една лента поради разсипан товар на пътното платно. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.11", "title": "Ловеч: Временно движението по път I-4 Севлиево - Ябланица в района на Български извор се осъществява в една лента поради разсипан товар на пътното платно"}
{"url": "http://www.focus-news.net/news/2018/01/11/2476035/ministerstvo-na-zdraveopazvaneto-bolnitsata-v-lovech-nyama-da-zatvarya-vrati.html", "text": "Министерство на здравеопазването ще използва всички законови възможности МБАЛ „Проф. д-р Параскев Стоянов“ – Ловеч да продължи да работи, както до сега, съобщиха от пресцентъра на министерството. \r\nПрипомняме, че вчера, 10 януари 2018 г. заместник-министър Начева посети болницата и на среща с ръководството и екипа представи оздравителния план на МЗ за стабилизиране на структурата. Начертаните от здравното министерство мерки за оздравяване на болницата бяха подкрепени с мнозинство от екипа на лечебното заведение. Част от тях предвиждат намаляване на леглата с 40 на сто, както и на числеността на персонала, без обаче да бъдат съкращавани лекари. Планираното намаление ще засегне основно административния персонал на болницата. За осигуряване на липсващите лекарства и консумативи за спешни случаи до края на месеца е постигната договорка за съдействие от лечебни заведения в съседни области. \r\nДнес в Министерството на здравеопазването беше проведена среща и с фирмите, с които болницата има сключени договори за доставка на лекарства и консумативи, за предоговаряне на задълженията и за установяване на режим за тяхното изплащане. Всички присъствали на срещата представители на бизнеса бяха запознати от министър Ананиев с анализа на състоянието на Ловешката болница и с разработения оздравителен план. Фирмите подписаха протокол за преустановяване на образуваните изпълнителни дела спрямо болницата, като поеха ангажимент и да не образуват нови запори върху сметките на лечебното заведение. По този начин на работещите в болницата ще бъдат осигурени необходимите условия за работа, а на пациентите на областната болница ще бъде гарантиран адекватен достъп до здравеопазване. Предвижда се още в края на този месец с изработените средства по договор с НЗОК и МЗ да започне редовното плащане на разходите за възнаграждения, лекарства, консумативи и издръжка. \r\nМинистерството на здравеопазването прави всичко възможно да съхрани МБАЛ „Проф. д-р Параскев Стоянов“. Поради тази причина не се предвижда и закриване на работещи отделения.", "date": "2018.01.11", "title": "Министерство на здравеопазването: Болницата в Ловеч няма да затваря врати"}
{"url": "http://www.focus-news.net/news/2018/01/11/2476036/veliko-tarnovo-mokri-na-mesta-zaledeni-i-obraboteni-sa-patnite-nastilki-v-grada.html", "text": "Мокри, на места заледени и обработени, са пътните настилки на територията на Велико Търново. Времето е облачно, без валежи. Видимостта около водните басейни и в низините е намалена поради мъгла. Трафикът в края на работния ден е интензивен, движението се осъществява нормално, предаде репортер на Радио „Фокус“ – Велико Търново.  Допълнително въведени ограничения няма. \r\nВ по-голямата част от областта времето също е облачно. На места превалява слаб дъжд, като се очаква той да премине в сняг през нощта. Настилките са частично мокри, в по-усойните места – заледени и опесъчени. От Агенция „Пътна инфраструктура“ съветват водачите да карат внимателно и със съобразена скорост. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по  път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е  60 км/ч. Втората камера също е по  път I-4, но при км 133+490 м в дясно, до складовата база  в землището на село Шереметя.\r\nЛуиза ТРАНЧЕВА", "date": "2018.01.11", "title": "Велико Търново: Мокри, на места заледени и обработени, са пътните настилки в града"}
{"url": "http://www.focus-news.net/news/2018/01/11/2476037/sofiya-stotitsi-grazhdani-sa-se-sabrali-na-protest-pod-nadslov-az-iskam-da-karam-ski-v-balgariya.html", "text": "Стотици граждани са се събрали в София на протест под надслов „Аз искам да карам ски в България“, организиран от сдружение „Бъдеще за Банско“, предаде репортер на Агенция „Фокус“. В протеста участват жители от всички общини на Благоевградска област, както и хора от цялата страна, които са изявили подкрепа за изграждането на втори лифт в Банско. Протестното шествие тръгва от ъгъла на бул. \"Патриарх Евтимий\" и бул. \"Витоша\" в посока Министерски съвет до площад \"Александър Невски\". Протестиращите носят плакати, които гласят: \"Не стойте на \"Орлов мост\", елате ни на гости\". Полицейското присъствие в района е засилено. \r\nЦветилена СИМЕОНОВА", "date": "2018.01.11", "title": "София: Стотици граждани са се събрали на протест под надслов „Аз искам да карам ски в България“"}
{"url": "http://www.focus-news.net/news/2018/01/11/2476038/sazdavane-na-usloviya-za-investirane-v-novi-tehniki-i-tehnologii-za-rabota-v-gorite-obsazhdaha-na-sreshta-v-izpalnitelnata-agentsiya-po-gorite.html", "text": "Задачата на днешната работна среща е предприемането на решителни действия, които да създадат условия за осъвременяване на използваната техника и технологии при добива на дървесина в горските територии – държавни, общински и частни. Това заяви инж. Григор Гогов, изпълнителен директор на Изпълнителна агенция по горите при откриването на срещата на тема „Проблеми в дърводобива“, съобщиха от пресцентъра на ИАГ. \r\nПо инициатива на ИАГ и Министерство на земеделието, храните и горите, представители на дърводобивния и дървопреработвателния бизнес, Института за гората при БАН, Лесотехническия университет, синдикални и неправителствени организации и др. участваха в първата от поредица срещи, които предстоят да се проведат. Какви са възможностите за провеждане на съвременен дърводобив, необходимостта от промяна на нормативната уредба, стабилизиране на дърводобивните фирми и създаване на условия за инвестиране в нови техники и технологии за работа в горите, съответстващи на изискванията на индустрията, обучение и квалификация на работниците в дърводобива, повишаване на производителността на труда с внедряване на модерна техника и технологии и др. – това бяха част от дискутираните въпроси и задачи, чието решаване предстои пред сектора.", "date": "2018.01.11", "title": "Създаване на условия за инвестиране в нови техники и технологии за работа в горите, обсъждаха на среща в Изпълнителната агенция по горите"}
{"url": "http://www.focus-news.net/news/2018/01/11/2476039/ministerstvoto-na-mladezhta-i-sporta-startira-aktivnostite-za-balgarskoto-predsedatelstvo-s-antidopingov-seminar.html", "text": "Първото събитие в България, което Министерството на младежта и спорта (ММС) ще организира като част от програмата си за Българското председателство на Съвета на Европейския съюз, е международен семинар „Предотвратяване на употребата на допинг в професионалния и в спорта за всички чрез обучение и разследване“. Това съобщиха от пресцентъра на министерството. Семинарът ще се проведе в София на 24 и 25 януари и ще събере около 120 представители на международни организации, свързани с антидопинга, представители на страните-членки на ЕС и на антидопинговите организации от Европа.\r\nСеминарът ще бъде открит от министъра на младежта и спорта и член на Управителния съвет на Световната антидопингова агенция (WADA) Красен Кралев и заместник-генералния директор по образование и култура в Европейската комисия Йенс Ниманд Кристенсен. Лектори на семинара ще бъдат и министърът на спорта и туризма на Полша Витолд Банка, заместник-генералният директор на WADA Роб Кьолер, председателят на комисията CAHAMA в Съвета на Европа Рафал Пиечота, изпълнителният директор на iNADO (Организацията на националните антидопингови организации) Греъм Стийл, както и основателят на iNADO Джоузеф де Пенсие. \r\nВ рамките на Българското председателство на Съвета на ЕС Министерството на младежта и спорта ще организира още 5 събития. През април в София ще се проведе Конференция по младежки въпроси и среща на генералните директори, отговарящи за младежката политика в ЕС. А през юни отново в София ММС ще организира среща на генералните директори, отговарящи за спорта в ЕС и конференция на тема „Спортът за всички като инструмент за интеграция и мост между традиции и иновации“. През април във Варна ММС ще организира заедно с още заинтeресовани страни-членки семинар по темата за националните платформи, насочени срещу манипулирането на спортни състезания. Той ще бъде предхождан от заседание на експертна група „Почтеност в спорта“, което се организира от Европейската комисия. Като страна председател България ще бъде домакин и на най-голямото събитие за спорта на европейско ниво, което се организира от Европейската комисия – Европейски спортен форум. Той ще бъде проведен през март в София.\r\nСъбитията, част от Българското председателство, които Министерството на младежта и спорта ще организира, са съфинансирани по програма Еразъм + на ЕС.", "date": "2018.01.11", "title": "Министерството на младежта и спорта стартира активностите за Българското председателство с антидопингов семинар"}
{"url": "http://www.focus-news.net/news/2018/01/11/2476040/plovdiv-natovareno-e-dvizhenieto-po-uchastaka-na-am-trakiya-v-oblastta-patnite-nastilki-sa-predimno-mokri-i-hlazgavi.html", "text": "Натоварено е движението по участъка на АМ „Тракия“ в Пловдивска област, съобщиха за Радио „Фокус“ – Пловдив от Областното пътно управление. Интензивен трафик се отчита също по пътищата Пловдив-Карлово и Пловдив-Асеновград. Пътните настилки в по-голямата част от областта са мокри и хлъзгави, по усойните и планински райони са влажни и обработени срещу заледяване. Водачите трябва да шофират с повишено внимание и съобразена скорост, за да не се създават предпоставки за възникването на пътнотранспортни произшествия. Повишена опасност от образуването на свлачища има по пътищата в планинските райони, като най-рискови са участъците Бачково-Нареченски бани и Кричим-Девин. Остава забранено движението на МПС над 12 тона през прохода Троян-Кърнаре и по пътя Югово – Лъки – Здравец, в отсечката град Лъки-пътно кръстовище за хижа Момчил юнак. Забрана за преминаване на камиони над 12 тона е наложена за пътя Поповица-Болярци.\r\nТрафикът на територията на град Пловдив също е изключително интензивен. Задръствания се образуват по булевардите „Цар Борис III Обединител“, „Христо Ботев“, „Руски“, „Пещерско шосе“, „Шести септември“ и „България“. Натоварено движение се отчита също по всички входно-изходни артерии. Пътните настилки в града са предимно мокри. Тази вечер се очаква допълнително затруднение на движението в централната градска част, заради провеждането на протестно шествие. От 19.00  до 19.40 часа поетапно или изцяло ще бъде спирано движението на пътни превозни средства в участъци от бул. „Шести септември“, „Цар Борис III Обединител“ и ул. „Железарска“. Няма да се променя маршрутът на автобусите по линиите от масовия градски транспорт.\r\nТони МИХАЙЛОВ", "date": "2018.01.11", "title": "Пловдив: Натоварено е движението по участъка на АМ „Тракия“ в областта, пътните настилки са предимно мокри и хлъзгави"}
{"url": "http://www.focus-news.net/news/2018/01/11/2476041/premierat-boyko-borisov-se-sreshtna-s-predsedatelya-na-evropeyskiya-savet-donald-tusk.html", "text": "Премиерът Бойко Борисов се срещна с председателя на Европейския съвет Доналд Туск в рамките на официалното откриване на Българското председателство на Съвета на ЕС, съобщиха от правителствената информационна служба.\r\nБългарският министър-председател заяви, че темата за интеграцията на Западните Балкани остава водещ приоритет по време на нашето председателство и страната ни ще разчита на подкрепата на всички европейски институции и държавите членки. „Европейските надежди на гражданите на страните от Западните Балкани ще съберат заедно на една маса всички лидери. Знам, че това ще е дълъг процес, но това е процес, който ни учи на помирение и на това да обърнем погледа напред. Очакванията на моите колеги са за ускоряване на процеса на евроинтеграция“, подчерта българският премиер. Бойко Борисов и Доналд Туск бяха единодушни, че темата за интеграцията на държавите от Западните Балкани е важна не само за региона, но и за целия Европейски съюз. Двамата обсъдиха възможности в сферата на инфраструктурата и свързаността в региона. Доналд Туск изрази благодарност за инициативата на българския премиер за срещата на върха в София на 17 май, когато се очаква лидерите да обсъдят темата „Западни Балкани“. По време на разговора двамата дискутираха и организацията на срещата на върха, на която двамата ще бъдат домакини. \r\nМинистър-председателят заяви, че подобряването на диалога с турската държава трябва да става с консенсус и с мъдри и спокойни решения. Политиката на отчуждаване не трябва да продължава, защото за България, а и за ЕС Турция е стратегически партньор в борбата с миграцията. \r\nБойко Борисов и Доналд Туск бяха единодушни, че Кохезионният фонд и селскостопанската политика трябва да бъдат запазени.\r\nБългарският министър-председател увери Доналд Туск, че страната ни е готова за своето първо председателство и че България ще бъде балансьор и ще търси консенсус по актуалните теми на Европейския съюз.", "date": "2018.01.11", "title": "Премиерът Бойко Борисов се срещна с председателя на Европейския съвет Доналд Туск"}
{"url": "http://www.focus-news.net/news/2018/01/11/2476042/kyustendil-suhi-i-prohodimi-pri-zimni-usloviya-sa-patishtata-v-oblastta.html", "text": "Сухи и проходими при зимни условия са пътищата в областта. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в региона няма валежи. Екипите на пътноподдържащата фирма имат готовност за реакция, в случай на промяна на метеорологичната обстановка в областта. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nВенцеслав ИЛЧЕВ", "date": "2018.01.11", "title": "Кюстендил: Сухи и проходими при зимни условия са пътищата в областта"}
{"url": "http://www.focus-news.net/news/2018/01/11/2476043/lenochka-angelova-hms-montana-ochakvame-20-sm-snyag-prez-pochivnite-dni-v-planinskata-chast-na-severozapadna-balgariya.html", "text": "Очакваме 20 см сняг през почивните дни в планинската част на Северозападна България, каза за Радио „Фокус“ – Видин Леночка Ангелова, директор на Хидрометеорологичната обсерватория в Монтана. Тя посочи, че валежите първоначално ще бъдат от дъжд, а след застудяването през нощта срещу събота ще започнат и валежите от сняг. „В планинската част снежната покривка ще достигне до 20 см, в равнината – до 5 см. Заедно с валежите от сняг температурите ще паднат, в началото на следващата седмица в сутрешните часове те ще бъдат около минус 8 градуса“, каза Ангелова. В неделя валежите ще започнат да спират, но времето ще остане студено и ветровито. През февруари се очаква температурите да бъдат по-високи в сравнение с миналата година, валежите също ще бъдат минимални – до 30 л.на кв.м.\r\nАнна ЛОЗАНОВА", "date": "2018.01.11", "title": "Леночка Ангелова, ХМС-Монтана: Очакваме 20 см сняг през почивните дни в планинската част на Северозападна България"}
{"url": "http://www.focus-news.net/news/2018/01/11/2476044/kmetat-na-bansko-georgi-ikonomov-prez-vsichki-tezi-godini-edna-malka-grupa-psevdo-ekolozi-prechi-za-moderniziraneto-na-balgariya.html", "text": "През всички тези години една малка група псевдо еколози пречи за модернизирането на България. Това каза пред журналисти кметът на Банско Георги Икономов по време на протест под надслов \"Аз иска да карам ски в България\", който се провежда в София, предаде репортер на Агенция \"Фокус\". \"Изграждането на втори лифт е нещо, което не е важно само за Банско, а е важно за цяла България, защото за добро или лошо Банско в момента е лицето на зимните спортове у нас. След две седмици в града ще има световна купа по сноуборд, а през следващите три години - световни купи по ски за мъже и жени. Чрез това, което прави Банско за зимните спортове, се рекламира цяла България като зимна ски дестинация. Така че това е едно изключително важно решение за цялото българско общество. През всички тези години ни пречеше една малка група псевдо еколози, които години наред пречат на модернизирането на България. Всички хора, които сме тук, искаме да се опълчим срещу \"зелените\" лъжи, защото те продължават всеки ден да манипулират общественото мнение. Това трябва да спре. Хората, които сме днес тук и които работим и живеем в Пирин, сме истинските изразители на зелената идея. Изразяваме своята категорична подкрепа за правителството и за решението, което взе за промяна в плана на управление, защото то е правилно\", каза той и обясни, че на протеста днес са кметовете на Гоце Делчев, на Благоевград, на Струмяни и др. \"Малко са каузите, които подкрепят кметове от различни политически партии\", коментира още Икономов.\r\nЦветилена СИМЕОНОВА", "date": "2018.01.11", "title": "Кметът на Банско Георги Икономов: През всички тези години една малка група псевдо еколози пречи за модернизирането на България"}
{"url": "http://www.focus-news.net/news/2018/01/11/2476045/sofiya-desetki-sluzhiteli-na-mvr-sa-se-sabrali-na-protest-na-krastovishteto-na-ul-aleksandar-i-batemberg-i-ul-general-gurko.html", "text": "Десетки служители на МВР и представители на Синдикалната федерация на служителите в МВР (СФСМВР) са се събрали на протест на кръстовището на ул. „Александър I Батемберг“ и ул. „Генерал Гурко“, предаде репортер на Агенция \"Фокус\". Движението в района е блокирано. Полицейското присъствие е засилено. Протестиращите носят плакати, които гласят: \"Европа и за нас\" и \"За вашата сигурност се грижат хора, чиято основна заплата е 340 евро\". \r\nЛюба АЛЕКСИЕВА", "date": "2018.01.11", "title": "София: Десетки служители на МВР са се събрали на протест на кръстовището на ул. „Александър I Батемберг“ и ул. „Генерал Гурко“"}
{"url": "http://www.focus-news.net/news/2018/01/11/2476046/nimh-utre-na-mnogo-mesta-shte-vali-dazhd-koyto-privecher-v-severna-balgariya-i-visokite-poleta-na-zapadna-balgariya-shte-preminava-v-snyag.html", "text": "През следващото денонощие ще се задържи облачно, на много места с валежи от дъжд. През деня сняг ще вали в източната част на Стара планина, но с нахлуването на студен въздух привечер в Северна България и високите полета на Западна България дъждът ще преминава в сняг. През нощта срещу събота почти навсякъде ще вали сняг, само в Югоизточна България валежът все още ще е от дъжд. Ще духа умерен вятър от изток-североизток. Минималните температури ще са между 0° и 5°, а максималните от 4° до 9°. Атмосферното налягане ще започне бавно да се повишава и ще е малко по-високо от средното за януари. Това съобщи за Агенция \"Фокус\" Боряна Маркова, дежурен синоптик в Националния институт по метеорология и хидрология (НИМХ) при БАН.   \r\nПо Черноморието ще е облачно с валежи от дъжд. Ще духа умерен североизточен вятър. Максималните температури ще са 8°-9°. Температурата на морската вода е 9°. Вълнението на морето ще бъде 3-4 бала.\r\nВ планините ще е облачно. Преди обяд валежи от сняг ще има в източните райони на Стара планина, а след обяд ще завали и в масивите от Западна България. Ще духа слаб до умерен южен вятър, който през деня постепенно ще се ориентира от югоизток. Максимална температура на височина 1200 метра около 0°, на 2000 метра – около минус 4°.\r\nВ събота вятърът от североизток ще се усили, ще е умерен, в Източна България до силен. Температурите ще се понижат още. В по-голямата част от страната ще превалява сняг, в югоизточните райони - дъжд. В неделя в по-голямата част от страната валежите ще спрат. Слаб сняг ще превалява на места в Западна България и в крайните източни райони. Ще бъде студено и ветровито. В понеделник вятърът ще отслабне, а по-късно и ще стихне. Минималните температури ще се понижат още, а и дневните в повечето райони ще са отрицателни. Облачността ще е предимно значителна, на места ще има и превалявания от сняг, предимно слаби.", "date": "2018.01.11", "title": "НИМХ: Утре на много места ще вали дъжд, който привечер в Северна България и високите полета на Западна България ще преминава в сняг"}
{"url": "http://www.focus-news.net/news/2018/01/11/2476047/predstoyashti-sabitiya-v-stranata-za-12-yanuari-agentsiya-fokus.html", "text": "***\r\nОт 11.00 часа на „Дондуков“ 2 държавният глава Румен Радев ще проведе среща с председателя на Европейската комисия Жан-Клод Юнкер. \r\n***\r\nОт 09.00 часа ще се проведе пленарно заседание на Народното събрание.\r\n***\r\nОт 14.15 часа председателят на Народното събрание Цвета Караянчева ще се срещне с председателя на Европейската комисия Жан-Клод Юнкер. От 14.30 часа Жан-Клод Юнкер и Колегиумът на европейските комисари ще разговарят в зала „Изток” с членовете на Председателския съвет на Народното събрание и председателите на парламентарни комисии. \r\n***\r\nОт 12.30 часа в НДК председателят на Европейската комисия Жан-Клод Юнкер министър-председателят на Р България Бойко Борисов ще дадат пресконференция.\r\n***\r\nОт 09.30 час 2-ри състав на Софийския градски съд ще заседава по делото срещу прокурор Димитър Захариев (чл. 143, ал. 1, чл. 338, ал. 1 НК).\r\n***\r\nОт 09.30 часа 14-и състав на Специализирания наказателен съд ще заседава по делото срещу Валери С., Севделин П. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 16-и състав на Специализирания наказателен съд ще заседава по делото срещу Георги Х., Иван И. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г.  и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Цветомир М., Борислав П.  и др., на които са повдигнати обвинения за контрабанда.\r\n***\r\nОт 10.00 часа в зала 6 на Cinema City, Mall of Sofia ще се състои закуска и специална прожекция на комедийната екшън-драма „Нокаут или всичко, което тя написа“.\r\n***\r\nОт 11.00 часа в Националния пресклуб на БТА ще се проведе пресконференция на фермери от община Стамболийски, изпратили жалба до Европейската комисия срещу незаконни кариера и баластриера, унищожаващи природата и земеделието.\r\n***\r\nОт 11.00 часа 18-и състав на Специализирания наказателен съд ще заседава по делото срещу Красимир К., Славчо А. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа на бул. Джеймс Баучер №23 в залата на 1-я етаж на сградата ще се проведе пресконференция, на която ще бъде представен Проект „Дигитални умения за малките и средни предприятия в България“.\r\n***\r\nОт 11.00 часа ще се проведе пресконференция, на която ще бъде представен Проект „Дигитални умения за малките и средни предприятия в България“, изпълняван от Фондация Глобални библиотеки – България (ФГББ), в партньорство със Сдружение „Произведено в България – съюз на малкия и среден бизнес“ и Латвийската асоциация за информационни и комуникационни технологии (LIKTA). Събитието ще се състои в залата на първия етаж на сградата, намираща се на бул. Джеймс Баучер №23.\r\n***\r\nОт 19.00 часа в галерия „Сан Стефано“ ще се състои българският финал на глобалния конкурс за бизнес идеи с кауза CHIVAS VENTURE.\r\n***\r\nОт 16.00 часа в Изложбената зала на Историческия музей в Бургас ще се проведе публична лекция на тема: „Странджа пази природно богатство от отдавна минали геологически епохи“.\r\n***\r\nОт 11.00 часа в Щаба на Военноморските сили ще се проведе тържество по случай 119-ата годишнина от създаването му.\r\n***\r\nОт 11.30 часа на Стадион „Ивайло“ ще се проведе турнир по лека атлетика, организиран от клуб „Спринт“.\r\n*** \r\nОт 12.00 часа в Двореца на културата и спорта „Васил Левски“ ще се състои поклонението пред тленните останки на убития бизнесмен Петър Христов.\r\n***\r\nОт 17.30 часа Общински съвет на БСП – Гоце Делчев организира среща – разговор с народните представители Тома Томов и проф. Иво Христов на тема: „На кого принадлежи 21 век – САЩ или Китай?“, която ще се проведе в кафе „КИНОТО“.\r\n***\r\nВ Арт галерията на Регионална библиотека „Дора Габе“ ще бъде открита изложба на библиотечни документи по повод 140 години от рождението на Пейо Яворов /1878-1914/, български поет символист и революционер, един от най-големите български поети на 20 век. \r\n***\r\nОт 19.00 часа в Камерната зала на Драматичен театър „Йордан Йовков“ ще се състои премиерата на спектакъла „Стъклената менажерия“ от Тенеси Уилямс на Драматичен театър „Йордан Йовков“.\r\n***\r\nОт 13.00 часа в заседателната зала на Община Кюстендил ще бъде подписан меморандум за сътрудничество между Община Кюстендил и Национална компания индустриални зони\". \r\n***\r\nОт 18.00 часа в голямата зала на Младежкия дом ще бъде открита 18-ата конференция на Ученическия институт по математика и информатика.\r\n***\r\nОт 17.00 часа в салона на Народно читалище „Развитие“ ще се проведе обществено обсъждане на проектобюджета Община Пещера за 2018 г.\r\n*** \r\nОт 09.30 часа в зала 2 на Пловдивския окръжен съд ще се гледа делото срещу Нели К. и Фанка Д., обвинени в присвояване на чужди вещи и приемане на подкуп в качеството си на служители в ТД на НАП в Пловдив. \r\n*** \r\nОт 09.30 часа в зала 11 на Пловдивския районен съд ще се гледа делото срещу Стоян Т., обвинен в притежание на алкохол без акциз. \r\n*** \r\nОт 10.00 часа в зала 10 на Пловдивския окръжен съд ще се гледа делото срещу Латин С. , Юсеин М., Левент Ш. и Иван С., обвинени в притежание  с цел разпространение на високорискови наркотични вещества в особено големи размери.\r\n*** \r\nОт 11.00 часа в зала 1 на Пловдивския районен съд ще се гледа делото срещу гръцкия гражданин Симеон П., обвинен в противозаконно присвояване на 3 леки автомобила. \r\n*** \r\nОт 13.30 часа в зала 2 на Пловдивския окръжен съд ще се гледа делото, обвинен, че при управление на автомобил е нарушил правилата за движение и е по непредпазливост причинил смърт на пешеходец.\r\n***\r\nОт 14.00 часа в Първо студио на радио Пловдив ще бъде обявен и награден „Най-добрият футболист на Пловдив за 2017 година“ според спортните журналисти.\r\n***\r\nОт 11.00 часа в офиса на лекарския съюз в Русе /на партерния етаж в УМБАЛ-Русе/ ще бъде представена поредната благотворителна инициатива, която стартира за онкоболните пациенти в града.\r\n***\r\nОт 11.00 часа в Зала 1 на Областна администрация Русе ще се проведе работна среща с директорите на училищата, извършващи професионално образование и обучение и представители на различните браншове от бизнеса в региона.\r\n***\r\nОт 14.00 часа, в зала „Европа“ на Доходно здание ще се проведе 46-тата церемония по награждаването на 10-те най-добри спортисти в Русе през 2017 година.\r\n***\r\nОт 15.00 часа в община Смолян ще се проведе извънредно заседание на Общински съвет – Смолян. В дневния ред е включена само една точка: „Предложение за вземане на временен безлихвен заем от централния бюджет на Република България в размер на 3 950 000 лв.“. Вносител на докладната записка е Ангел Безергянов – ръководител на групата общински съветници от ГЕРБ. \r\n***\r\nОт 17.00 часа в зала 74 на общината ще се проведе обсъждането за проектобюджета за 2018 г.", "date": "2018.01.11", "title": "Предстоящи събития в страната за 12 януари (Агенция „Фокус“)"}
{"url": "http://www.focus-news.net/news/2018/01/11/2476048/hristina-shopova-zam-kmet-na-blagoevgrad-sazdavaneto-na-savet-na-zhenite-tseli-da-se-sabirat-zheni-koito-se-interesuvat-ot-razvitieto-na-grada.html", "text": "Създаването на Съвет на жените в Благоевград цели да се събират жени, които се интересуват от развитието на града. Това каза по време на официалното откриване на Съвет на жените Христина Шопова, зам.-кмет на Община Благоевград, предаде репортер на Радио „Фокус“- Пирин. „На тези срещи да дебатираме, да спорим, да обсъждаме и това да доведе до случването на нещо по-хубаво в града“, каза още Шопова. Тя подчерта, че не е сложено ограничение съветът да бъде на майките, защото някои вече са баби, а на други им предстои да станат майки. „Мисля, че отдавна имаше място за такъв съвет в Благоевград. Независимо кой каква партийна принадлежност има, на каква възраст е - всеки има своите идеи. Аз искам да имам пряка връзка с вас, защото се интересувам от вашето мнение. Смятам, че нещо, което е хубаво и градивно, не трябва да се прекъсва, а трябва да се надгражда“, каза Шопова. Съветът ще бъде председателстван от нея. В него ще бъдат включени дами с изявена гражданска позиция, имащи конкретни предложения за подобряване на градската среда и развитие на Благоевград. Желание за членство може да заяви всяка дама, представител на НПО, бизнес или гражданин. По време на срещата бяха регистрирани и първите представители на Съвета. Предстои да бъде изготвен и график за последващи срещи, на които ще се обсъждат проблеми и предложения за подобряване на условията на живот в Благоевград. Ще бъде воден и протокол, който ще бъде предоставян на кмета на Благоевград д-р Атанас Камбитов.\r\nЛора КАЛЧЕВА", "date": "2018.01.11", "title": "Христина Шопова, зам.-кмет на Благоевград: Създаването на Съвет на жените цели да се събират жени, които се интересуват от развитието на града"}
{"url": "http://www.focus-news.net/news/2018/01/11/2476049/operiraha-biznesmena-spas-rusev-zaradi-kontuziya.html", "text": "Бизнесменът Спас Русев беше опериран днес в „Софиямед“, съобщиха от пресцентъра на УМБАЛ \"Софиямед\". Той претърпя интервенция на менискуса след контузия. \r\n„Всичко продължи около 30 минути. Г-н Русев се чувства добре“, каза доц. д-р Антони Георгиев – началник на Клиниката по артроскопска хирургия, който извърши операцията.\r\nСпас Русев предстои утре да бъде изписан.", "date": "2018.01.11", "title": "Оперираха бизнесмена Спас Русев заради контузия"}
{"url": "http://www.focus-news.net/news/2018/01/11/2476050/blagoevgrad-prohodimi-sa-patishtata-v-oblastta-patnite-nastilki-sa-suhi.html", "text": "Проходими са пътищата в област Благоевград, пътните настилки са сухи. Това съобщиха за Радио „Фокус“ – Пирин от Областно пътно управление – Благоевград. През деня обстановката е била спокойна и няма регистрирани тежки пътни инциденти. Натоварено към този час е движението по автомагистрала „Струма“ и главен път Е-79, както и по пътя от и за Банско. В област Благоевград няма въведени ограничения за движението на моторни превозни средства. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Проходът Предел е отворен за движение.\r\nЛора КАЛЧЕВА", "date": "2018.01.11", "title": "Благоевград: Проходими са пътищата в областта, пътните настилки са сухи"}
{"url": "http://www.focus-news.net/news/2018/01/11/2476051/d-r-atanas-kambitov-kmet-na-blagoevgrad-izgrazhdaneto-na-vtori-lift-e-pobeda-ne-samo-za-bansko-a-za-tsyala-blagoevgradska-oblast.html", "text": "Изграждането на втори лифт е победа не само за Банско, а за цяла Благоевградска област. Това каза пред журналисти кметът на Благоевград д-р Атанас Камбитов по време на протеста под надслов \"Аз искам да карам ски в България\", който се провежда в София, предаде репортер на Агенция \"Фокус\". \"Решението е важно за развитието на целия регион и затова сме тук, за да го подкрепим. Крайно време беше, като за мен дори е закъсняло. Тук има хора от цялата област, което е достатъчно показателно за важността на каузата. Мога да поздравя правителството за смелостта и за волята да вземат това решение и ние ще ги подкрепим. Защото в крайна сметка ние живеем в този край, дедите ни са живели и децата на нашите деца ще живеят. Така че защитаваме бъдещето си. А на еколозите, които са против, ще кажа: \"Приятели, българи, не пречете на българи да живеят по-добре в България\", каза още Камбитов.\r\nЦветилена СИМЕОНОВА", "date": "2018.01.11", "title": "Д-р Атанас Камбитов, кмет на Благоевград: Изграждането на втори лифт е победа не само за Банско, а за цяла Благоевградска област"}
{"url": "http://www.focus-news.net/news/2018/01/11/2476052/lovech-vazstanoveno-e-dvizhenieto-po-pat-i-4-sevlievo-yablanitsa-v-rayona-na-balgarski-izvor.html", "text": "Възстановено е движението по път I-4 Севлиево - Ябланица в района на Български извор. Това съобщиха от пресцентъра на Агенция \"Пътна инфраструктура\".", "date": "2018.01.11", "title": "Ловеч: Възстановено е движението по път I-4 Севлиево - Ябланица в района на Български извор"}
{"url": "http://www.focus-news.net/news/2018/01/11/2476053/reuters-balgariya-e-reshena-da-kandidatstva-za-erm-2.html", "text": "България ще предизвика страните от еврозоната да озвучат възраженията си срещу присъединяването на страната към единната валута, ако имат такива, като кандидатства за присъединяване към Обменно валутния механизъм ERM II до средата на годината, ако не получи зелена светлина още преди това, заяви финансовият министър на страната Владислав Горанов в четвъртък, предава Reuters.\r\n“Готови сме да пуснем официално заявление, дори и при положение, че не сме сигурни, че отговорът ще е положителен“, заяви Горанов пред чуждестранните репортери в София.\r\n„Това не е заплаха. Това просто демонстрира нашето желание за по-дълбока интеграция в структурите на Съюза... Отказ би ни показал какво да направим в бъдеще, за да се присъединим в крайна сметка“, добави българският политик. \r\nПревод и редакция:", "date": "2018.01.11", "title": "Reuters: България е решена да кандидатства за ЕРМ-2"}
{"url": "http://www.focus-news.net/news/2018/01/11/2476054/sofiya-protestirashti-v-zashtita-na-np-pirin-sa-se-sabrali-pred-pametnika-na-patriarh-evtimiy-v-stolitsata.html", "text": "Протестиращи в защита на НП „Пирин” са се събрали пред паметника на Патриарх Евтимий в столицата, предаде репортер на Агенция „Фокус”. Те изразяват недоволство както срещу цялостното решение на правителството да промени плана за управление на парка, така и срещу произтичащата от това възможност за изграждане на втори кабинков лифт в ски курорта Банско при наличие на инвестиционно намерение. \r\nПротестиращите носят плакати с текст „Спасете  Пирин” и скандират за оставка на правителството.\r\nДвижението през булевардите „Васил Левски” и „Патриарх Евтимий” и ул. „Граф Игнатиев\" е блокирано. Полицейското присъствие в района е засилено.\r\nОчаква се малко по-късно протестиращите да се отправят на шествие.\r\nТова не е първият протест, няколко такива, с различен мащаб, вече се проведоха в София и други градове на страната. Паралелно с това имаше и няколко контрапротеста в подкрепа на развитието на зимния туризъм в България, организирани от сдружение „Бъдеще за Банско“.Агенция „Фокус” припомня: На 28 декември правителството прие изменения и допълнения в Плана за управление на Национален парк „Пирин“ в частта „Норми, режими, условия и препоръки за осъществяване на дейностите“. Проектът за промяна на Плана за управление е внесен от община Банско и е разгледан на заседание на Висшия експертен екологичен съвет при МОСВ. От МС увериха, че той е в съответствие с решенията на Комитета за световно наследство, които допускат развитие на съоръжения за ски спорт в т. нар. „буферна зона“ на обекта на световното наследство – Пирин, съвпадаща по граници с туристическата зона, за която се отнасят одобрените промени. Те ще позволят на община Банско да изготви план за развитие на туристическата зона, включваща ски зоната над града, която обхваща само 2% от НП „Пирин“.\r\nКабинетът възложи на министъра на околната среда и водите, при наличие инвестиционен интерес за изграждане на нова туристическа кабинкова линия в ски зона Банско и съпътстващата я инфраструктура, да предприеме спешни действия за съгласуване по реда на екологичното законодателство на всички необходими устройствени планове и инвестиционни предложения.\r\nИван ЛАЗАРОВ", "date": "2018.01.11", "title": "София: Протестиращи в защита на НП „Пирин” са се събрали пред паметника на Патриарх Евтимий в столицата"}
{"url": "http://www.focus-news.net/news/2018/01/11/2476055/pazardzhik-v-prepalnenata-zala-na-obshtinskiya-savet-v-belovo-zapochna-predstavyaneto-na-knigata-kaymaka-chalana-na-prezidenta-na-agentsiya-i-radio-fokus-krasimir-uzunov.html", "text": "В Белово започна представянето на книгата \"Каймакъ-Чаланъ\" на президента на Агенция и Радио \"Фокус\" Красимир Узунов, предаде репортер на Радио \"Фокус\" - Пазарджик. Хората, препълниха залата на Общинския съвет в града. Те станаха на крака, за да посрещнат войниците и българското знаме. Кметът на Община Белово инж. Костадин Варев каза, че е впечатлен от познаването на историята не само на страната, но и на местната история на Беловския край от страна на Красимир Узунов и това го е накарало да го покани специално, за да бъде представена книгата и в Белово. На представянето присъстват вицеадмирал Пламен Манушев и бригаден генерал Явор Матеев. Вицеадмирал Манушев представи накратко историята на Първата световна война. Присъстващите в залата притихнали следят кадрите, показващи връх Каймак-Чалан, където се водят едни от най-тежките боеве по време на войната.\r\nВаня НИКОЛОВА", "date": "2018.01.11", "title": "Пазарджик: В препълнената зала на Общинския съвет в Белово започна представянето на книгата \"Каймакъ-Чаланъ\" на президента на Агенция и Радио \"Фокус\"  Красимир Узунов"}
{"url": "http://www.focus-news.net/news/2018/01/11/2476056/ria-novosti-vladimir-putin-otseni-rusko-ukrainskite-otnosheniya.html", "text": "Президентът на Русия Владимир Путин определи като ненормална, ситуация в отношенията между Москва и Киев, но изрази надежда, че тя ще се нормализира в бъдеще, предава РИА Новости.\r\n„По повод нашите отношения с Украйна, като цяло – това е абсолютно ненормална ситуация, като вместо да развиваме конструктивни отношения между две близки, братски страни, които фактически са част от един и същ народ, се развива ситуацията, която виждаме днес“, заяви Путин, по време на среща с главните редактори на руските печатни медии и информационни агенции.\r\nТой изрази надежда, че след решаването на въпроса за Донбас, което рано или късно ще се случи, отношенията между Русия и Украйна ще се нормализират.\r\nПревод и редакция:", "date": "2018.01.11", "title": "РИА Новости: Владимир Путин оцени руско-украинските отношения"}
{"url": "http://www.focus-news.net/news/2018/01/11/2476057/aktsenti-v-sutreshniya-blok-dobro-utro-balgariya-na-12-yanuari.html", "text": "Официалният старт на Българското европредседателство беше съпътстван от гражданско недоволство и редица протести. Протестни действия планираха и синдикатите в МВР с настояване за увеличение на заплатите на служителите в системата. Преди това обаче ключова среща се проведе между недоволните синдикати и премиера Бойко Борисов. 100 милиона лева беше обещаната сума от министър-председателя за по-високи възнаграждения в МВР. Кога да очакваме реални действия и можем ли да приемем проблема на служителите в МВР за решен? Отговорите ще потърсим от председателя на синдикат Алианс „Сигурност“ в МВР Галентин Грозев. Готова ли е страната ни да председателства Съвета на ЕС, ще успеем ли да се справим с обещаните ангажименти и как ще бъдат съвместени те с вътрешнополитическите ни проблеми? Освен глобалните задачи, какви ползи би могла да извлече България за тези шест месеца от ротационното председателство? Тези и още въпроси коментираме с ръководителя на представителството на Европейската комисия в София Огнян Златев. По-различен поглед върху председателството пък ще ни представи в репортаж Нели Гергьовска от Радио „Фокус“-Смолян. Урок за историята на Пловдив ще бъде организиран в рамките на следващата седмица във всяко пловдивско училище и в региона по повод 140 години от Освобождението на града. Повече за инициативата ще научим от Цветана Тончева от Радио „Фокус“-Пловдив. В минутите след 9.00 часа - кореспондентът ни в Добрич Жулиета Николова ще ни разкрие някои от по-интересните инициативи на Общинския младежки дом. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2018.01.11", "title": "Акценти в сутрешния блок „Добро утро, България“ на 12 януари"}
{"url": "http://www.focus-news.net/news/2018/01/11/2476058/vidin-mokri-sa-patnite-nastilki-v-oblastta.html", "text": "Мокри са пътните настилки в областта, каза за Радио „Фокус“ – Видин дежурният служител в Областно пътно управление-Видин. Той посочи, че дъждът е спрял във всички населени места в областта, на места пътната настилка е хлъзгава. Натоварен е трафикът по главен път Е-79 в областта в посока за граничен пункт „Дунав мост 2“, движат  се предимно тежкотоварни автомобили, най-натоварен е трафикът в участъка Дунавци-Видин. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Във Видин трафикът е натоварен в централната градска част, по булевард „Панония“ и на входно-изходните артерии на града.\r\nАнна ЛОЗАНОВА", "date": "2018.01.11", "title": "Видин: Мокри са пътните настилки в областта"}
{"url": "http://www.focus-news.net/news/2018/01/11/2476059/alsat-mmakedoniya-hashim-tachi-zayavi-che-kosovo-nikoga-ne-e-bilo-ne-e-i-nyama-da-bade-protiv-pravosadnata-sistema.html", "text": "Президентът на Косово Хашим Тачи заяви, решението за създаване на Специализиран съд в страната е в сила и го определи като „ненужни“ преувеличенията по този въпрос, които създават паника сред гражданите на страната. Той добави още, че процесът за формирането на съда, който той е водил с всеотдайност, макар и исторически несправедлив, е целял да запази партньорството със САЩ и НАТО, предава скопският телевизионен канал „Алсат-М“.\r\n\"Реално Косово не беше, не е и няма да бъде против съдебната система. Косово показа най-доброто сътрудничество от всички бивши югославски държави с Трибунала в Хага, като доброволно предаде първите обвиняеми, които бяха поискани, въпреки че тогава те се оказаха невинни по всички обвинения срещу тях \", заяви президентът на Косово Хашим Тачи.", "date": "2018.01.11", "title": "„Алсат-М“(Македония): Хашим Тачи заяви, че Косово никога не е било, не е и няма да бъде против правосъдната система"}
{"url": "http://www.focus-news.net/news/2018/01/11/2476060/kyustendil-predstoyat-avariyno-vazstanovitelni-raboti-na-pokriva-na-hram-pokrov-presvetaya-bogoroditsa-v-dupnitsa.html", "text": "Предстоят аварийно-възстановителни работи на покрива на храм „Покров Пресветая Богородица” в Дупница. Това каза пред Радио „Фокус” – Кюстендил отец Георги Паликарски, архиерейски наместник на Дупнишка духовна околия. По думите му с тази задача е ангажирана Община Дупница. Предстои възлагане на обществена поръчка. Заради обилни валежи от дъжд и паднала градушка, придружена със силен вятър през изминалата година, покривът на православния храм е силно компрометиран. Това застрашава иконите в храма, които са с историческо значение за региона. Установени са течове, влага в храма и паднала мазилка. Финансирането на неотложните дейности ще стане по линия на Междуведомствената комисия за възстановяване и подпомагане към Министерски съвет.\r\nВенцеслав ИЛЧЕВ", "date": "2018.01.11", "title": "Кюстендил: Предстоят аварийно-възстановителни работи на покрива на храм „Покров Пресветая Богородица” в Дупница"}
{"url": "http://www.focus-news.net/news/2018/01/11/2476061/vladimir-putin-rusiya-e-gotova-da-predade-na-ukrayna-korabite-i-aviotehnikata-ot-krim.html", "text": "Русия е готова да предаде на Украйна военните кораби и авиотехниката от Крим, но те са в плачевно състояние и Москва е готова да допусне украински специалисти да утилизират неподлежащите на транспортиране боеприпаси, заяви президентът на Русия Владимир Путин, предава РИА Новости.\r\n„Използвам случая, за да кажа, че ние сме готови да продължим този процес: готови сме да предадем военните кораби, които продължават да са в Крим, на Украйна, както и авиационната техника и бронетехниката. Наистина, те се намират в такова плачевно състояние, но това не е наша работа, тя си беше в това състояние, защото за всички тези години никой не я е обслужвал, разбира се“, заяви Путин по време на среща с главните редактори на руските медии и информационни агенции.\r\nСпоред неговите думи, става дума за десетки кораби и бойни самолети. „Що се касае до корабите, мисля, че ще бъде най-добре, ако украинските военнослужещи дойдат и ги вземат сами. Ние сме готови да им помогнем да ги транспортират в Одеса“, отбеляза Путин.\r\nРуският държавен глава добави, че има значителен боезапас, но той, по данни на руските експерти, не подлежи на транспортиране, а само на утилизация на място. „Готови сме да извикаме украинските военни, за да участват в утилизацията на тези боеприпаси“, добави Путин.\r\nПревод и редакция:", "date": "2018.01.11", "title": "Владимир Путин: Русия е готова да предаде на Украйна корабите и авиотехниката от Крим"}
{"url": "http://www.focus-news.net/news/2018/01/11/2476062/pregled-na-mezhdunarodnite-novini-do-19-chasa-agentsiya-fokus.html", "text": "Върховният представител на Европейския съюз по въпросите за външните работи и политиката на сигурност Федерика Могерини увери, че постигнатото през 2015 г. споразумение за ядрената програма на Техеран „работи“.\r\n„Споразумението работи, изпълнява основната си цел, което означава запазване на иранската ядрена програма под строго наблюдение\", подчерта Могерини след среща в Брюксел с иранския външен министър Мохамед Джавад Зариф, в която се включиха  британският, френският и германският им колега. \r\nПо-рано държавният глава на САЩ Доналд Тръмп определи споразумението от 2015 г. като „най-лошия договор, сключен някога\". В тази връзка в петък, 12 януари, Вашингтон може да блокира износа на петрол от Иран.\r\n*** Серия земетресения със магнитуд между 5.0 и 5,5 по скалата на Рихтер са регистрирани на границата между Иран и Ирак в рамките на последните няколко часа.\r\nПървият от поредицата трусове е ударил региона в 9.49 часа (местно време) със сила от 5,5 по Рихтер. Епицентърът му е бил на 131 км източно от иракската столица Багдад и на 64 км западно от иранския град Илам, с дълбочина от 10 км под земната кора. \r\nВ последвалите часове на границата между двете страни са регистрирани още пет земетресения. Последното е от 11 часа (местно време), със сила от 5,4 по Рихтер. Епицентърът му е бил на 136 км източно от иракската столица Багдад и на 58 км западно от иранския град Илам, отново с дълбочина от 10 км под земната кора.\r\nКъм момента не се привеждат данни за пострадали или материлни щети.\r\n*** С 69 гласа „за“ депутатите в парламента в Скопие приеха Закона за употребата на езиците.\r\nПредставителите на опозицията не присъстваха в залата. Основното възражение на опозицията е, че законът е противоконституционен, докато правителството на премиера Зоран Заев (СДСМ) твърди, че той насърчава използването на езиците на всички общности в Македония. \r\nВ рамките на заседанието, започнало с 40-минутно закъснение заради липсата на кворум, депутатите избраха Дарко Костадиновски и Осман Кардиу за конституционни съдии.\r\nДебатът по тези въпроси без разисквания приключи във вторник, но тъй като и тогава нямаше кворум, гласуването бе отложено. В проектозакона за езиците бяха внесени 90 изменения, от които 84 бяха от опозиционната ВМРО-ДПМНЕ.\r\n*** Президентът на Китай Си Дзинпин призова членовете на Китайската комунистическа партия (ККП) в четвъртък за безусловно изпълнение на партийните директиви и лоялност към централното й ръководство, в хода на реч за дисциплината и корупцията, излъчена на живо по държавните телевизии в Китай.\r\nПрез последните пет години, в които е на власт, Си придоби повече власт, от всички свои предшественици от близкото минало и поведе война срещу корупцията в Комунистическата партия. Освен това, той даде да се разбере, че основните качества на партийните кадри трябва да са дисциплинираност, добросъвестност и честност.\r\nВ четвъртък той отправи поредния си призив за спазване на партийната дисциплина чрез дълга реч, излъчена по всички държавни канали в цялата страна.\r\n„Когато централните органи на партията вземат решение за провеждане на определена политическа линия, всички партийни членове трябва да я изпълняват буква по буква“, заяви Си.\r\n„По всяко време и във всяка ситуация, партийните лидери трябва да остават твърди и честни в изпълнението на дълга си и да бъдат безусловно отдадени на партията, както и да разбират решенията на централните органи“, добави китайският лидер.\r\nУсилията в партийното строителство са „фундаментална гаранция“ за окончателното постигане на китайската мечта, подчерта Си, имайки предвид стремежа за обновяване на Китай, който да заеме своето достойно място в глобалната политика.\r\nДържавният глава предупреди, че служебните лица, които не успяват да изпълнят политическите си задължения, ще бъдат държани отговорни за това. Освен това, той бе категоричен, че няма да има отпускане в усилията за изкореняване на корупцията, пуснала дълбоки корени в партийните структури.\r\n*** Великобритания, Франция и Германия излязоха с общ призив към американския президент Доналд Тръмп в четвъртък, да не отменя споразумението, гарантиращо, че Иран няма да се сдобие с ядрено оръжие. Това се случи един ден преди Тръмп да реши дали да продължи действието на санкциите срещу Иран, което може да сложи край на действието на споразумението.\r\nЗа разлика от мнението на американския държавен глава, че пактът от 2015 година е „най-лошата сделка постигана някога“, външните министри на трите европейски страни и еврокомисарят по външната политика Федерика Могерини заявиха, че няма алтернатива на споразумението и че санкциите трябва да бъдат отменени.\r\n„Съгласихме се, че искаме да защитим сделката от всяко  възможно решение, което може да я подкопае“, заяви външният министър на Германия Зигмар Габриел, по време на съвместна конференция с френския и британския си колега и Могерини, след края на разговорите с външния министър на Иран Мохамед Джавад Зариф.\r\n„Абсолютно необходимо е да продължим действието на сделката, за да предотвратим разработването на ядрени оръжия в други части на света“, добави още Габриел.\r\nСрещата в Брюксел имаше за цел да изпрати сигнал до Вашингтон, в навечерието на решението на Тръмп дали да продължи действието на петролните санкции, които бяха отменени според условията на ядрената сделка. Ако това се случи, Иран повече няма да е задължен да спазва условията на споразумението и може да се върне към обогатяването на уран, а в последствие и разработването на ядрено оръжие.\r\nОт своя страна, министърът на външните работи на Иран Мохамед Джавад Зариф пусна съобщение в „Туитър“ след края на срещата, в което заяви, че тя е демонстрирала „твърдия консенсус“ между преговарящите, че Ислямската република спазва задълженията си, поети с пакта и има право да получи икономическите предимства от нея, както и че „всеки ход, който подкопава сделката е неприемлив“.\r\n„Е3 (Германия, Франция и Великобритания) и ЕС, като цяло, са наясно, че Иран ще продължи да спазва ограниченията, само при условие, че САЩ също ще изпълни своята част от сделката“, добави Зариф.\r\nЕвропейските страни се възползваха от възобновяването на търговията с Иран, след като санкциите бяха частично отменени, докато американските компании продължават да са ограничени законово в бизнес отношенията си с Ислямската република от допълните санкции, които не са свързани с ядрената програма на Техеран.\r\n*** Президентът на Русия Владимир Путин определи като ненормална, ситуация в отношенията между Москва и Киев, но изрази надежда, че тя ще се нормализира в бъдеще.\r\n„По повод нашите отношения с Украйна, като цяло – това е абсолютно ненормална ситуация, като вместо да развиваме конструктивни отношения между две близки, братски страни, които фактически са част от един и същ народ, се развива ситуацията, която виждаме днес“, заяви Путин, по време на среща с главните редактори на руските печатни медии и информационни агенции.\r\nТой изрази надежда, че след решаването на въпроса за Донбас, което рано или късно ще се случи, отношенията между Русия и Украйна ще се нормализират.\r\n*** Русия е готова да предаде на Украйна военните кораби и авиотехниката от Крим, но те са в плачевно състояние и Москва е готова да допусне украински специалисти да утилизират неподлежащите на транспортиране боеприпаси, заяви президентът на Русия Владимир Путин.\r\n„Използвам случая, за да кажа, че ние сме готови да продължим този процес: готови сме да предадем военните кораби, които продължават да са в Крим, на Украйна, както и авиационната техника и бронетехниката. Наистина, те се намират в такова плачевно състояние, но това не е наша работа, тя си беше в това състояние, защото за всички тези години никой не я е обслужвал, разбира се“, заяви Путин по време на среща с главните редактори на руските медии и информационни агенции.\r\nСпоред неговите думи, става дума за десетки кораби и бойни самолети. „Що се касае до корабите, мисля, че ще бъде най-добре, ако украинските военнослужещи дойдат и ги вземат сами. Ние сме готови да им помогнем да ги транспортират в Одеса“, отбеляза Путин.\r\nРуският държавен глава добави, че има значителен боезапас, но той, по данни на руските експерти, не подлежи на транспортиране, а само на утилизация на място. „Готови сме да извикаме украинските военни, за да участват в утилизацията на тези боеприпаси“, добави Путин.", "date": "2018.01.11", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/01/11/2476063/sofiya-protestirashtite-v-podkrepa-na-np-pirin-blokiraha-dvizhenieto-prez-ul-gen-yosif-v-gurko-i-bul-vasil-levski.html", "text": "Протестиращите в подкрепа на НП „Пирин” блокираха движението през ул. „Ген. Йосиф В. Гурко“ и бул. „Васил Левски“, предаде репортер на Агенция „Фокус“. Очаква се протестното шествие да се отправи в посока НДК. Протестиращите скандират: „Оставка“ и „Мафия“ и носят плакати с надписи: „Спасете Пирин“, „Пирин не е баница“, „Вън мафията от държава“.\r\nИван ЛАЗАРОВ", "date": "2018.01.11", "title": "София: Протестиращите в подкрепа на НП „Пирин” блокираха движението през ул. „Ген. Йосиф В. Гурко“ и бул. „Васил Левски“"}
{"url": "http://www.focus-news.net/news/2018/01/11/2476064/plovdiv-v-prirodonauchniya-muzey-shte-se-provede-publichna-lektsiya-na-tema-kolko-prazno-e-mezhduzvezdnoto-prostranstvoi.html", "text": "В зала „Планетариум“ на Природонаучния музей в Пловдив ще се проведе публична лекция на тема „Колко празно е междузвездното пространство?“. Това съобщиха за Радио „Фокус“ – Пловдив организаторите от културната институция. Лекцията ще се проведе на 1 февруари от 18.00 часа. Входът за посетители е свободен, като от музея предупреждават, че капацитетът на залата е 100 места – 50 седящи и 50 правостоящи. Лектор ще бъде гл. ас. д-р Орлин Станчев, който е преподавател в катедра “Астрономия” на Физическия факултет при СУ. Научните му интереси са в областта на звездообразуването и структурата на молекулярните облаци в Галактиката. Като част от работната група по теория на звездообразуване към катедра “Астрономия”, участва в сътрудничество с екипа на професор Юрген Щутски от Университета в Кьолн, Германия. Присъстващите на лекцията ще научат повече за средното разстояние между звездите в Галактиката, за пространството между тях, също за междузвездната среда, имаща ключова роля в глобалните процеси на Галактиката. Кои са основните фактори, определящи тази сложна физика? Каква е ролята на гравитацията и турбулентността в тези сложни процеси? Как изследваме молекулярните облаци в Галактиката? Какви са характерните за междузвездната среда плътности и температури и можем ли да ги сравним с тези на планетата Земя? Това са някои от въпросите, върху които ще се фокусира предстоящата лекция в Природонаучния музей в Пловдив.\r\nТони МИХАЙЛОВ", "date": "2018.01.11", "title": "Пловдив: В Природонаучния музей ще се проведе публична лекция на тема „Колко празно е междузвездното пространство?“"}
{"url": "http://www.focus-news.net/news/2018/01/11/2476065/brigaden-general-yavor-mateev-poslanieto-na-knigata-kaymaka-chalana-e-da-pazim-rodovata-si-pamet-i-da-se-preklanyame-pred-nashite-geroi.html", "text": "За мен е чест да участвам в поредното представяне на книгата \"Каймакъ-Чаланъ\" на Красимир Узунов, каза по време на представянето на книгата в Белово бригаден генерал Явор Матеев, предаде репортер на Радио \"Фокус\" - Пазарджик. Той допълни, че е бил поразен след прочитането на книгата. \"Тя съдържа на 100% исторически факти, книгата е на 100% истинска и вярна. Историята трябва да се разказва такава, каквато е била в действителност. Красимир Узунов използва художествени похвати, но пресъздава по невероятен начин обикновени житейски истории. Като висш офицер съм тук, за да кажа, че и днес българският войник, сержант, офицер, генерал, както нашите предци, е готов да даде всичко от себе си, за да защити родината си\", каза също ген. Матеев. Според него посланието на книгата е да пазим родовата си памет, да се прекланяме пред нашите герои.\r\nВаня НИКОЛОВА", "date": "2018.01.11", "title": "Бригаден генерал Явор Матеев: Посланието на книгата \"Каймакъ-Чаланъ\" е да пазим родовата си памет и да се прекланяме пред нашите герои"}
{"url": "http://www.focus-news.net/news/2018/01/11/2476066/sofiya-protestat-pod-nadslov-az-iskam-da-karam-ski-v-balgariya-zatvori-dvizhenieto-po-pl-aleksandar-nevski.html", "text": "Протестът под надслов „Аз искам да карам ски в България“ затвори движението по пл. \"Александър Невски\", предаде репортер на Агенция „Фокус“.  Стотици протестиращи от Благоевградска област и хора от цялата страна, които поддържат изграждането на втори лифт в Банско се събраха на площад \"Александър Невски\". Протестиращите изказаха своята благодарност на министър-председателя Бойко Борисов и на вицепремиерите Валери Симеонов и Красимир Каракачанов, затова, че са дали възможност на България да покаже своя потенциал в ски туризма. По покана на организаторите вицепремиерът Валери Симеонов също се включи в протеста.\r\nЦветилена СИМЕОНОВА", "date": "2018.01.11", "title": "София: Протестът под надслов „Аз искам да карам ски в България“ затвори движението по пл. \"Александър Невски\""}
{"url": "http://www.focus-news.net/news/2018/01/11/2476067/reuters-ekvador-dade-grazhdanstvo-na-dzhulian-asandzh.html", "text": "Основателят на „Уикилийкс“ Джулиан Асандж е получил евкадорско гражданство през декември, когато е била одобрена молбата му, заяви външният министър на Евкадор Мария Фернанда Еспиноза в четвъртък, добавяйки, че Кито търси „достойно и честно“ разрешение на ситуацията с Великобритания, предава Reuters.\r\nОт Обединеното кралство заявиха, също в четвъртък, че са отказали искане от Еквадор, Асандж да получи дипломатически статут, според думите на говорител на Министерството на външните работи на Великобритания.\r\nАсандж се крие от повече от пет години в посолството на южноамериканската страна в Лондон, след като получи право на убежище от тази страна през 2012 година, което му позволи да избегне екстрадация в Швеция, където го обвиняват в изнасилване. \r\nАсандж, който отхвърля обвиненията, се страхува, че от Швеция той ще бъде прехвърлен в САЩ, където го очаква дело за публикуването в „Уикилийкс“ на хиляди секретни военни и дипломатически документи.\r\n„Еквадор в момента търси възможности за разрешение на въпроса, чрез диалог с Обединеното кралство“, заяви външният министър на Еквадор. Освен това, тя потвърди, че Асандж е получил гражданство и подчерта, че се страхува, че животът му е под заплаха.\r\nПревод и редакция:", "date": "2018.01.11", "title": "Reuters: Еквадор даде гражданство на Джулиан Асандж"}
{"url": "http://www.focus-news.net/news/2018/01/11/2476068/sofiya-shestvieto-na-protestirashtite-sreshtu-vtoriya-lift-na-bansko-preminava-prez-ul-georgi-s-rakovski.html", "text": "Шествието на протестиращите срещу втория лифт на Банско преминава през ул. \"Георги С. Раковски\". Движението по нея е напълно преустановено, предаде репортер на Агенция „Фокус“. Протестиращите блокираха последователно движението през кръстовищата с ул. „Ген. Йосиф В. Гурко“ и бул. „Васил Левски“. \r\nИван ЛАЗАРОВ", "date": "2018.01.11", "title": "София: Шествието на протестиращите срещу втория лифт на Банско преминава през ул. \"Георги С. Раковски\""}
{"url": "http://www.focus-news.net/news/2018/01/11/2476069/prof-nikolay-ovcharov-na-perperikon-shte-bade-realiziran-petiyat-proekt-za-pochti-3-mln-lv-po-programa-intereg-2014-2020-godina-mezhdu-balgariya-i-gartsiya.html", "text": "На Перперикон ще бъде реализиран поредният пети проект, на стойност почти 3 млн. лева по Програма ИНТЕРЕГ 2014-2020 година между България и Гърция. Това съобщи за предаването „Това е България“ на Радио \"Фокус\" археологът проф. Николай Овчаров. „Ние ще изградим туристическия информационен център на Перперикон, който отдавна искахме да направим. Няма в момента в света обект от световно значение, какъвто е Перперикон, който да няма такъв център. Става дума за една сграда, която е силно вкопана в скалите, за да не загрозява туристическия обект. Там туристите ще могат да получат цялата важна за Перперикон информация - брошури, 3D модели, които ще бъдат направени пак по този проект. Ще могат да изпият на спокойствие едно кафе на климатик през лятото или на топло през есенните месеци“, каза проф. Овчаров. Той допълни, че по този проект ще бъде изградено и електрическото захранване, което означава, че целият Перперикон ще бъде осветен. Археологът уточни, че срокът за изпълнение на проекта е краят на 2019 година.", "date": "2018.01.11", "title": "Проф. Николай Овчаров: На Перперикон ще бъде реализиран петият проект за почти 3 млн. лв. по Програма ИНТЕРЕГ 2014-2020 година между България и Гърция"}
{"url": "http://www.focus-news.net/news/2018/01/11/2476070/krasimir-uzunov-tryabva-da-namerim-otkade-sme-tragnali-za-da-znaem-nakade-otivame.html", "text": "Гордост за мен е да представя книгата \"Каймакъ-Чаланъ\" в Белово, което е дало много в националноосвободителните ни борби, дало е много на България. Това каза в Белово авторът на книгата Красимир Узунов, предаде репортер на Радио \"Фокус\" - Пазарджик. \"Имаме два варианта като държава - единият е да оставим всичко в музеите. Другият е да възродим националната ни памет\", каза Узунов. Той разказа за първото си посещение на Каймак-Чалан през 1991 г. и останалите забравени там кости на избити войници и шрапнели. \"Тези от войниците, които са погребвани, са били заровени в краката на своите командири или така, както са се подреждали за атака - след своя командир\", обясни Узунов. Той каза също, че историята се прави от малки хора, а книгата \"Каймакъ-Чаланъ\" е преклонение пред паметта на българския войник. \"За да получим опрощение, трябва да нахраним душите на тези, които до сега са били забравени. Трябва да намерим от къде сме тръгнали, за да знаем на къде отиваме\", допълни Узунов. Той отговори на зададените му от присъстващите в залата въпроси за участието на войници от региона във войните за национално обединение.\r\nВаня НИКОЛОВА", "date": "2018.01.11", "title": "Красимир Узунов: Трябва да намерим откъде сме тръгнали, за да знаем накъде отиваме"}
{"url": "http://www.focus-news.net/news/2018/01/11/2476071/ria-novosti-vladimir-putin-zayavi-che-situatsiyata-na-koreyskiya-poluostrov-mozhe-da-bade-razreshena-samo-chrez-dialog.html", "text": "Ситуацията със Северна Корея може да бъде разрешена само чрез диалог, в който се отчита реалността, заяви в четвъртък президентът на Русия Владимир Путин, предава РИА Новости.\r\n„Трябва да се изхожда от реалността. И изхождайки от нея, трябва да се действа много внимателно. Ако някой си поставя труднорешимата задача за денуклеаризация на Корейския полуостров, то той може да го постигне само чрез диалог и преговори“, заяви Путин по време на среща с главните редактори на руските медии и информационни агенции.\r\nПревод и редакция:", "date": "2018.01.11", "title": "РИА Новости: Владимир Путин заяви, че ситуацията на Корейския полуостров може да бъде разрешена само чрез диалог"}
{"url": "http://www.focus-news.net/news/2018/01/11/2476072/vitsepremierat-valeri-simeonov-izgrazhdaneto-na-vtori-lift-v-bansko-e-edno-ot-resheniyata-s-koito-balgariya-mozhe-da-se-gordee.html", "text": "Изграждането на втори лифт в Банско е едно от решенията, с които България може да се гордее. Това каза вицепремиерът Валери Симеонов по време на протеста под надслов \"Аз иска да карам ски в България\", който се провежда в София, предаде репортер на Агенция \"Фокус\".\r\n\"Искам да благодаря на организаторите, че бях поканен на това велико събитие. Днес показваме силата на Пирин и на всички обединени българи, които са дошли да защитят своите интереси. Това е едно от решенията, с които България може да се гордее и да привлича милиони туристи. Времето на големите обещания свърши, дойде времето на действията. Да живее България\", каза Симеонов.\r\nЦветилена СИМЕОНОВА", "date": "2018.01.11", "title": "Вицепремиерът Валери Симеонов: Изграждането на втори лифт в Банско е едно от решенията, с които България може да се гордее"}
{"url": "http://www.focus-news.net/news/2018/01/11/2476073/evropeyskiyat-parlament-kandidatstvayte-sega-za-evropeyskata-mladezhka-nagrada-karl-veliki.html", "text": "За десета поредна година Европейският парламент съвместно с Фондацията за международната награда „Карл Велики“ организират конкурс посветен на развитието и интеграцията на ЕС и въпросите, свързани с европейската идентичност. Европейският парламент в България приканва всички заинтересовани младежи на възраст между 16 и 30 години да кандидатстват до 29 януари 2018 г. \r\nМладежи от цялата страна имат възможността да представят проекти, ръководени от млади хора и насочени към младите хора, които показват активно участие в развитието на Европа. Проектите могат да бъдат представяни индивидуално или за предпочитане – групово. Те могат да бъдат на теми, които насърчават разбирателството в Европа и в света, подпомагат изграждането на общо усещане за европейска идентичност и интеграция, предоставят образец за подражание за младежите, които живеят в Европа, и предлагат практически примери за съвместното съжителство на европейците като една общност. Проектите могат да се съсредоточават върху организирането на различни младежки прояви, младежки обмен или интернет проекти с европейско измерение. Подадените за конкурса проекти трябва вече да са започнали и: a) да са приключили между 1 януари 2017 г. и 29 януари 2018 г. или б) все още да са в ход. \r\nФормуляр за кандидатстване може да намерите тук. \r\nЗа допълнителна информация относно състезанието можете да се обръщате към секретариата на Европейската младежка награда „Карл Велики“ на адрес ECYP2018@ep.europa.eu. \r\nПроцедура на подбор \r\nНационално жури, съставено от най-малко двама членове на Европейския парламент и един представител на младежка организация, ще избере победител на национално равнище до 19 март 2018 г. \r\nЕвропейско жури, съставено от трима членове на Европейския парламент, председателя на Европейския парламент и четирима представители на Фондацията за международната награда „Карл Велики“, ще избере до 11 април 2018 г. победителя измежду предложените от националните журита 28 проекта. Наградата за най-добър проект е 7 500 евро, втората награда е 5 000 евро, а третата – 2 500 евро. Представителите на 28-те избрани национални проекта ще бъдат поканени на церемонията по връчване на наградите в гр. Аахен, Германия на 8 май 2018 г. Подробности могат да бъдат намерени на сайта на наградата http://www.charlemagneyouthprize.eu. \r\nПобедителите през 2017 г. \r\nМладежката награда „Карл Велики“ за 2017 г. беше присъдена на радиопрограмата „Erasmus Evening“ (Еразъмска вечер) от Полша. Церемонията се състоя в Аахен, Германия, на 23 май. „Erasmus Evening“ (Еразъмска вечер) е онлайн радиопрограма за студенти, възнамеряващи да учат в чужбина по програмата „Еразъм“. Развлекателната радиопрограма е излъчвана по студентската радиостанция Радио Метеор УАМ (Radio Meteor UAM) в университета „Адам Мицкевич“ в Познан. Радиопредаванията засягат различни въпроси като например внасяне на документите, избор на учебните предмети, намиране на жилище в друга държава, разликите между университетите и възможностите, които те създават, образователната система и ежедневието на студентите. \r\nВтората награда бе присъдена на състезателите от Дания и техния проект „Re-discover Europe“ (Преоткрийте Европа), а третата отиде при проекта „Are We Europe“ (Европа ли сме), онлайн мултимедийна платформа, където младите хора могат да представят своите истории, описващи какво е да си европеец. \r\nИнформация за лауреатите от предишни години може да намерите тук.", "date": "2018.01.11", "title": "Европейският парламент: Кандидатствайте сега за Европейската младежка награда „Карл Велики“"}
{"url": "http://www.focus-news.net/news/2018/01/11/2476074/prof-nikolay-ovcharov-za-2016-godina-prihodite-ot-perperikon-sa-pochti-200-hilyadi-leva.html", "text": "За 2016 година приходите от Перперикон са почти 200 хиляди лева. Това каза в предаването „Това е България“ за Радио „Фокус“ археологът проф. Николай Овчаров. Той уточни, че по различни проекти на обекта за последните 18 години са вложени малко над 8 млн. лева. „Най-хубавото e, че тук не се разчита на еднократен проект, който става, режем лентичката и т.н. Става дума за надграждане на проектите – започнахме от малки проекти, по 100-150 евро, за да стигнем до проекти за милиони, с които наистина изграждаме обект на културно-историческия туризъм, който трябва да съперничи с такива обекти у нашите съседи като Ефес в Турция, смея да мечтая и че ние можем да съперничим и на Акропола в Атина“, каза Проф. Овчаров. Той допълни, че страната ни трябва да реализира повече проекти с Гърция, защото в северната част на южната ни съседка има уникални паметници, но не са достатъчно разкрити.", "date": "2018.01.11", "title": "Проф. Николай Овчаров: За 2016 година приходите от Перперикон са почти 200 хиляди лева"}
{"url": "http://www.focus-news.net/news/2018/01/11/2476075/ministar-lilyana-pavlova-vyarvame-che-es-shte-prosperira-chrez-obedinenie-okolo-tova-koeto-ni-sblizhava-a-ne-ako-se-delim.html", "text": "Историята ни е научила да бъдем толерантни, гостоприемни и диалогични. Така сме се съхранили 13 века, така вярваме, че ще запазим и ще просперира ЕС, а не ако се делим на малки и големи, на богати и бедни, на Изток и Запад, а само чрез обединението около това, което ни сближава. Това каза министърът на българското председателство на Съвета на ЕС 2018 Лиляна Павлова по време на официалното откриване на председателството в Народния театър „Иван Вазов“, предаде репортер на Агенция „Фокус“. „За нас българите присъединяването към ЕС преди 11 години беше сбъдната мечта. Днес ми позволете от сърце да благодаря на всички, които през изминалите години и до ден днешен работиха усилено, за да достигнем днес до този исторически за България момент“, посочи тя. „С гордост и самочувствие поемаме отговорността на председател на Съвета на ЕС. Ние българите вярваме в доброто, в доброто утре, имаме волята, енергията и решимостта да работим за него заедно с вас“, заяви Лиляна Павлова. „България има много какво да даде на Европа - от нашата богата култура, история, традиции, фолклор, изкуство, до иновациите, технологиите, знанията и таланта на българите. Нашата древна култура събира най-доброто от всички цивилизации, преминали през земите ни“, посочи министърът. „Готови сме да посрещнем и да преодолеем всички предизвикателства, които стоят пред нас. Повече от всякога вярваме в посланието на Българското председателство- „Съединението прави силата“, каза още тя.", "date": "2018.01.11", "title": "Министър Лиляна Павлова: Вярваме, че ЕС ще просперира чрез обединение около това, което ни сближава, а не ако се делим"}
{"url": "http://www.focus-news.net/news/2018/01/11/2476076/posolstvoto-na-azerbaydzhan-organizira-poreditsa-ot-sabitiya-po-povod-120-godini-azerbaydzhanska-kinematografiya.html", "text": "Тази година ще се отбелязва 120-ата годишнина от азербайджанската кинематография. Посолството на Азербайджан в България ще отбележи тази забележителна годишнина с поредица от събития в сътрудничество с български партньори. Това съобщиха от пресцентъра на Посолството.\r\nВ тази връзка, Посолството на Република Азербайджан в партньорство с Дома на киното на 18 януари от 19.00 часа ще бъде домакин на вечер на азербайджанското кино в рамките на Sofia MENAR Film Festival. Тази вечер ще бъде представен филмът \"Pomegranate Orchard\" (“Градината с наровете”), който бе продуциран през 2017 г.\r\nв Азербайджан.", "date": "2018.01.11", "title": "Посолството на Азербайджан организира поредица от събития по повод 120 години азербайджанска кинематография"}
{"url": "http://www.focus-news.net/news/2018/01/11/2476077/prezidentat-rumen-radev-ot-13-veka-balgariya-e-yugoiztochnata-porta-na-evropa-mnogo-sme-dali-i-mnogo-mozhem-da-dadem-na-nasheto-evropeysko-semeystvo.html", "text": "От 13 века България е Югоизточната порта на Европа - много сме дали и много можем да дадем на нашето европейско семейство. Това каза президентът Румен Радев по време на официалното откриване на българското председателство на Съвета на ЕС в Народния театър „Иван Вазов“, предаде репортер на Агенция „Фокус“. „От 1 януари поехме председателството на Съвета на ЕС. От 11 години ние сме член на Съюза, но от 13 века България е Югоизточната порта на континента“, каза президентът и посочи, че това е скъпо платен исторически опит. „На Балканите знаем добре, че от разделението покълват трагедии. Европа е твърде голяма, за да бъде монолитна, но и твърде малка, за да бъде разделяна. Затова и мотото на нашето председателство е „Съединението прави силата“. България притежава изпитан във времето модел на добро съжителство между религиите. Ние сме родината на Кирилицата. България, която днес догонва развитите страни в Съюза, спаси своите евреи през най-мрачните години за континента. Това ме кара да вярвам, че много сме дали и много можем да дадем на нашето европейско семейство“, посочи Румен Радев. „Поемаме председателството в труден за Съюза момент. Глобалната несигурност превръща европейската отбрана в императив, миграцията и тероризмът изискват активен диалог с големите съседи на Съюза“, обясни президентът. Държавният глава коментира, че когато проблемите засягат всички, ключът е в реализма и солидарните усилия. „За да пребъде Европа, ни трябват разбираема реч, опростени процедури, взаимно доверие, ново самочувствие и надмогване на егоизма. „Вярвам, че през следващите 6 месеца всички вие нашите гости от Европа ще се чувствате у дома си сред римските руини и православните църкви на България. Особено тук в София, където православна църква, католическа катедрала, джамия и синагога са на няколко стотин метра една от друга. Това е уникално историческо разстояние, което ще напомня на всички нас, че Европа не е само икономическо пространство, а територия на свободата, вкоренена дълбоко в историята, културата и хуманизма, които не бива да загърбваме. \r\nДобре дошли“, каза държавният глава.", "date": "2018.01.11", "title": "Президентът Румен Радев: От 13 века България е Югоизточната порта на Европа - много сме дали и много можем да дадем на нашето европейско семейство"}
{"url": "http://www.focus-news.net/news/2018/01/11/2476078/52-godishniyat-mazh-zapodozryan-v-tezhko-prestaplenie-se-e-predal-v-politsiyata.html", "text": "Тази вечер, след 19.00 часа, 52-годишният мъж, който бе издирван от СДВР за тежко престъпление, се е предал в столично районно управление на МВР. Това съобщиха от пресцентъра на МВР.\r\nРаботата по образуваното досъдебно производство продължава.", "date": "2018.01.11", "title": "52-годишният мъж, заподозрян в тежко престъпление, се е предал в полицията"}
{"url": "http://www.focus-news.net/news/2018/01/11/2476079/vratsa-sastezanie-po-planinsko-byagane-kreta-ran-2018-shte-se-provede-v-iskarskoto-defile.html", "text": "Състезание по планинско бягане Крета Рън 2018 ще се проведе в Искърското дефиле, съобщиха за Радио „Фокус“ – Видин от дирекцията  на природен парк  „Врачански Балкан“. Участниците ги очаква 13 километровото трасе с гледки към Искърското дефиле, Голема планина, Врачанския Балкан, Ржана, Веслец. Предвидени са три състезателни категории: мъже, жени и юноши. Наградите са домашни кулинарни специалитети и вина, организирана е и томбола. Стартът ще бъде даден на 21 януари  от центъра на с. Крета.", "date": "2018.01.11", "title": "Враца: Състезание по планинско бягане Крета Рън 2018 ще се проведе в Искърското дефиле"}
{"url": "http://www.focus-news.net/news/2018/01/11/2476080/sport-sports-ilyustreyted-grigor-dimitrov-ima-nay-seriozni-shansove-ot-novoto-pokolenie-za-titla-ot-shlema.html", "text": "Авторитетното спортно издание Sports Illustrated засипа с похвали първата ракета на България. Григор Димитров е поставен на първата позиция в Топ 5 на тенисистите от новото поколение, които имат най-сериозни шансове да стигнат до титла от Шлема. Освен него там са още Милош Раонич, Ник Кириос, Давид Гофен и Александър Зверев. \"Изминалата година бе най-успешната за Григор Димитров в тура. Той не успя да спечели титла от Големия шлем, но пък триумфира на финалите на ATP, а освен това спечели първия си Мастърс. Завърши сезона като №3 в света. Звездната му година започна с титлата в Бризбейн и полуфинал на Australian Open. Той за втори път достига до тази фаза на турнир от Шлема. Какво се промени за Димитров през 2017 година? Имаше и външни фактори като контузиите на някои от лидерите. В същото време обаче и играта на Григор бележеше подобрение. Вижда се прогрес в играта му при точки за пробив. Може би Зверев има повече фенове, но пък предимството на Димитров е неговият опит в турнирите от Шлема. Той бе много близо до победа над Надал миналата година на полуфинал. След триумфа в Лондон и при контузии на някои от конкурентите му може би идва моментът на Григор Димитров за титла от Големия шлем\", анализира Стенли Кей от SI", "date": "2018.01.11", "title": "Спорт: \"Спортс Илюстрейтед\": Григор Димитров има най-сериозни шансове от новото поколение за титла от Шлема"}
{"url": "http://www.focus-news.net/news/2018/01/11/2476081/predsedatelyat-na-parlamenta-tsveta-karayancheva-balgarskite-narodni-predstaviteli-shte-dadem-svoya-prinos-kam-formiraneto-na-klyuchovite-evropeyski-politiki.html", "text": "Българските народни представители ще дадем своя принос към формирането на ключовите европейски политики. Това каза председателят на Народното събрание Цвета Караянчева по време на официалното откриване на българското председателство на Съвета на ЕС в Народния театър „Иван Вазов“, предаде репортер на Агенция „Фокус“. „За мен е изключително удоволствие да приветствам всички вас по повод официалното откриване на първото Българско председателство на съвета на ЕС. 11 години след присъединяването на страната ни към Съюза на 1 януари 2007 г. - за нас това е чест, но и голяма отговорност“, заяви Караянчева. „Преди всичко бих искала да изразя своята увереност, че България ще бъде успешен ротационен председател на Съвета на ЕС и в продължение на 6 месеца ще е основен двигател на задачите от дневния ред на ЕС. Приемаме председателството като национална и надпартийна кауза, с която да се докажем като подготвен, конструктивен и коректен лидер на предстоящите ключови дебати за бъдещето на Съюза. Пред нас е нелеката отговорност да работим за консенсусни решения в ЕС“, добави тя.\r\n„Имаме политическата воля да продължим да насърчаваме българското правителство в неговата роля на честен и неутрален посредник между държавите членки на ЕС, да постига конкретни резултати по стратегически европейски приоритети както в рамките на 6-месечния период на председателството, така и в контекста на 18-месечната политическа програма на трито – България, Естония и Австрия“, каза още тя. \r\nПо думите й българското парламентарно измерение ще следва водещия принцип на председателството за единствено и солидарност по пътя ориентиран към бъдещето. „През идните месеци ние, българските народни представители ще дадем своя ценен принос към формирането на ключовите европейски политики. Искрено вярвам в успеха на първото Българско председателство“, заяви Караянчева.", "date": "2018.01.11", "title": "Председателят на парламента Цвета Караянчева: Българските народни представители ще дадем своя принос към формирането на ключовите европейски политики"}
{"url": "http://www.focus-news.net/news/2018/01/11/2476082/donald-tusk-koy-drug-ako-ne-naslednitsite-na-nay-starata-darzhava-v-evropa-bi-bil-na-visotata-na-zadachata-da-se-podnovi-evropeyskata-perspektiva-na-zapadnite-balkani.html", "text": "Добре е, че един от приоритетите на българското председателство е бъдещето на Западните Балкани. Кой друг, ако не вие, потомците на Спартак, наследниците на най-старата държава в Европа, вие които никога не сте загубили бойно знаме в битка, кой друг би бил на висотата на тази важна и изключително трудна задача да се поднови европейската перспектива за целия регион. Това каза председателят на Европейския съвет Доналд Туск по време на официалното откриване на българското председателство на Съвета на ЕС в Народния театър „Иван Вазов“, предаде репортер на Агенция „Фокус“. Туск, който произнесе речта си на български език, започна със стихотворението „Отечество любезно“ на Иван Вазов. „Като поляк, аз добре разбирам колко много работа, кураж и решимост ви е струвало на вас, българите, да постигнете тези европейски успехи за вашето Отечество“, каза Туск. „Никой не ви е дал нищо даром, вие самите на първо място сте творците на този исторически обрат, на тези нови по-нови красоти. По-младите поколения навярно свързват театъра, в който се намираме по-скоро с известния актьор Захари Бахаров и ролята му в култовия сериал „Игра на тронове“, отколкото с поезията на Вазов“, каза Туск. По думите му обаче историята на Балканите е по-интересна отколкото „Игра на тронове“. Според него всички искат сценария на Балканите да е стабилност, сигурност и благоденствие. Това заслужават хората в целия този регион“, посочи председателят на Европейския съвет. По думите му ЕС съществува, за да превърне именно този сценарий в реалност. „Вие винаги сте били решителни и смели, което потвърдихте и през последните години. Ето защо аз вярвам, че вашето председателство ще бъде толкова резултатно, колкото преди четвърт век беше Христо Стоичков в световната купа. С министър-председател, който би могъл да сплаши не един тракийски войн, ще се справите“, каза Туск.", "date": "2018.01.11", "title": "Доналд Туск: Кой друг, ако не наследниците на най-старата държава в Европа, би бил на висотата на задачата да се поднови европейската перспектива на Западните Балкани"}
{"url": "http://www.focus-news.net/news/2018/01/11/2476083/predsedatelyat-na-evropeyskiya-parlament-antonio-tayani-balgarskoto-predsedatelstvo-e-dobro-vreme-za-razmisal-kak-da-napravim-es-po-efektiven-po-demokratichen-i-po-gavkav.html", "text": "Българското председателство е добро време за размисъл как да направим ЕС по-ефективен, по-демократичен и по-гъвкав. Това каза председателят на Европейския парламент Антонио Таяни по време на официалното откриване на българското председателство на Съвета на ЕС в Народния театър „Иван Вазов“, предаде репортер на Агенция „Фокус“. „Съединението прави силата – девизът на Българи, който е избрани и за девиз на българското председателство на Съвета на ЕС. Заедно действително ние следва да преборим предизвикателствата и да направим Европа готова за бъдещето. Сега е добро време за размисъл как да направим ЕС по-ефективен, по-демократичен и по-гъвкав спрямо нашите граждани и особено по-младото поколение. Трябва да се вслушаме внимателно в техния глас и в техните очаквания“, заяви Антонио Таяни. „Миналият ноември имах привилегията да участвам в събирането на политическите лидери в Европа и в срещата със студентите  от Софийския университет. Бях впечатлен от ентусиазма и знанието на българските студенти. Те имат огромни очаквания от Европа и разчитат на нас за конкретни отговори. Основното бе, че те искат повече заетост, повече работни места. За да създадем това, следва да привлечем повече инвестиции, особено в дигитална техника, туризъм. Нашите очаквания са да се фокусираме върху дигиталната техника и иновациите. Българските студенти също така ни помолиха да разрешим кризата с миграцията.  Те бяха убедени, че единство общо европейско решение може да прекъсне притокът на мигранти. Те са прави в това. Ние всички сме съгласни, че европейската система следва да се приспособи към новите предизвикателства. Това трябва да стане в дух на сътрудничество и българското председателство е начин да се премина към конкретни действия“, каза още Таяни. Той благодари на българските институции и правителството за силния ангажимент в защита на общата граница на ЕС, както и за чудесното сътрудничество между българската армия  и полиция и европейските им колеги.  Антонио Таяни изрази надежда българското председателство да „павира“ пътят за по-доброто сътрудничество между ЕС и страните от Западните Балкани. „Европейският парламент е готов да помогне на вашето председателство по всички възможни начини“, каза още той.", "date": "2018.01.11", "title": "Председателят на Европейския парламент Антонио Таяни: Българското председателство е добро време за размисъл как да направим ЕС по-ефективен, по-демократичен и по-гъвкав"}
{"url": "http://www.focus-news.net/news/2018/01/11/2476084/regionalen-istoricheski-muzey-sofiya-predstavya-fotografskata-izlozhba-epopeya-za-nezabravimite-balgarski-opalchentsi.html", "text": "Регионален исторически музей – София представя фотографската изложба \"Епопея за незабравимите български опълченци\", съобщиха от пресцентъра на музея. Неин автор и куратор е д-р Тошо Пейков. Тя ще бъде открита в галерийното пространство на Триъгълната кула (бул. \"Княгиня Мария Луиза\" 16) на 17 януари (сряда) от 17:30 часа. \r\nФотографската изложба \"Епопея за незабравимите български опълченци\" се посвещава на 140 години от Освобождението на София и България. В 140 фотографии се представят символично 140 мига от живота на Българското опълчение. \r\nВъв временната експозиция са включени важни моменти от българската история. Дава се подробна справка за събитията, предхождащи Руско-турската война (1877–1878 г.). Отделено е внимание на застъпниците на българската кауза (Лев Толстой, Фьодор Достоевски, Дмитрий Менделеев, Оскар Уайлд, Уйлям Гладстон, Джанюариъс Макгахан, Джузепе Гарибалди, Виктор Юго и др.). \r\nСледващата тема е ролята на представителите на Великите сили. Акцентира се върху онези, които дават кураж на Русия за активни действия и обявяване на война на Турция. Представен е портрет на Ото фон Бисмарк и са изтъкнати заслугите му София да остане в пределите на Княжество България. \r\nЗараждането и формирането на Българското опълчение е подкрепено с архивни материали. Подборът на опълченците е извършен от „Комисия за приемането на доброволци“ начело с българина на руска служба Иван Степанович Иванов, майор Миних и българина д-р Константин Иванов Везенков. В редиците му са включени българи от 14 до 65-годишна възраст. \r\nПредставени са образите и бойните биографии на командирите на Българското опълчение – руснаци, както и българи – бъдещи бележити военноначалници, също и на свещенослужителите на отделните дружини. Историята на Опълчението е подкрепена с автентични разкази на опълченци. \r\nЕкспозицията показва 60 архивни фотографии, при които е използвана техника на ръчно оцветяване. Включени са и авторски съвременни снимки на д-р Тошо Пейков, който работи по реализирането на изложбата повече от година. \r\nЕкспозицията може да бъде видяна в периода 17 януари – 18 февруари в галерийното пространство на Триъгълната кула на Сердика (бул. \"Княгиня Мария Луиза\" 16).", "date": "2018.01.11", "title": "Регионален исторически музей – София представя фотографската изложба \"Епопея за незабравимите български опълченци\""}
{"url": "http://www.focus-news.net/news/2018/01/11/2476085/predsedatelyat-na-ek-zhan-klod-yunker-balgarskoto-predsedatelstvo-savpada-s-klyuchov-moment-za-opredelyane-na-badeshteto-na-es-ne-moga-da-si-predstavya-po-dobar-lider-ot-boyko-borisov.html", "text": "Председателството съвпада с ключов момент, ред знакови инициативи за определяне на бъдещето на ЕС са в ход, не бих могъл да си представя по-добра личност от добрия ми приятел Бойко Борисов, която да поеме лидерството за 6 месеца, а и за по-нататък. Това каза председателят на Европейската комисия Жан-Клод Юнкер по време на официалното откриване на българското председателство на Съвета на ЕС в Народния театър „Иван Вазов“, предаде репортер на Агенция „Фокус“. „Преди 11 години, през 2007 година, България стана член на ЕС, но процесът започна много дълго преди това. Гордея се, че съм малка част от присъединяването на България“, посочи той. „Помня и друг момент от присъединяването на България към ЕС, в 1977-година в сонда в Космоса. Не знаем дали някой слуша тези гласове, но те заслужават да бъдат там“, коментира Жан-Клод Юнкер. „България води Европа от тази вечер, България е страна, към която изпитвам особена слабост“, заяви той. „Вашето място е в Европа, в еврото и ние сътрудничим с вас по този въпрос. Комисията е на страната на България“, изтъкна председателят на ЕК. „Съединението прави силата“, желая ви късмет и всичко най-хубаво за идното Председателство“, каза още Юнкер.", "date": "2018.01.11", "title": "Председателят на ЕК Жан-Клод Юнкер: Българското председателство съвпада с ключов момент за определяне на бъдещето на ЕС, не мога да си представя по-добър лидер от Бойко Борисов"}
{"url": "http://www.focus-news.net/news/2018/01/11/2476086/sofiya-priklyuchi-protestat-pod-nadslov-az-iskam-da-karam-ski-v-balgariya.html", "text": "Приключи протестът под надслов „Аз искам да карам ски в България“, организиран от сдружение „Бъдеще за Банско“, предаде репортер на Агенция „Фокус“. Стотици протестиращи от Благоевградска област и хора от цялата страна, които поддържат изграждането на втори лифт в Банско, се събраха в София на протестно шествие, което тръгна от ъгъла на бул. \"Патриарх Евтимий\" и бул. \"Витоша\" в посока Министерски съвет. Протестиращите стигнаха до площад \"Александър Невски\", където се състоя концерт с модерна и фолклорна музика и танци.\r\nЦветилена СИМЕОНОВА", "date": "2018.01.11", "title": "София: Приключи протестът под надслов „Аз искам да карам ски в България“"}
{"url": "http://www.focus-news.net/news/2018/01/11/2476087/sofiya-protestnoto-shestvie-sreshtu-izgrazhdaneto-na-vtoriya-lift-na-bansko-dostigna-do-ndk.html", "text": "Протестното шествие срещу изграждането на втория лифт на Банско достигна до НДК, предаде репортер на Агенция \"Фокус\". Протестиращите са се събрали на площада пред Мемориала на I и VI Пехотен полк. Тяхната бройка непрекъснато се увеличава. Улиците и булевардите, през които премина протестното шествие, вече са отворени за движение.\r\nИван ЛАЗАРОВ", "date": "2018.01.11", "title": "София: Протестното шествие срещу изграждането на втория лифт на Банско достигна до НДК"}
{"url": "http://www.focus-news.net/news/2018/01/11/2476088/premierat-boyko-borisov-po-vreme-na-predsedatelstvoto-tryabva-da-sme-bezpristrasten-moderator-no-v-sashtoto-vreme-vseki-balgarin-da-ostane-s-useshtaneto-che-es-pravi-neshto-za-nego.html", "text": "От една страна по време на председателството трябва да сме безпристрастен модератор, но в същото време трябва всеки българин да остане с усещането, че ЕС прави нещо за него. Това каза министър-председател на Република България Бойко Борисов по време на официалното откриване на българското председателство на Съвета на ЕС в Народния театър „Иван Вазов“, предаде репортер на Агенция „Фокус“. Премиерът първо помоли за благословията на патриарха и посочи, както е казано в Библията - без Господа не може нищо да се направи. Според него след словото на председателя на Европейския съвет Доналд Туск, който говори на български, всяка реч и всяко изказване са неуместни. „Ние като българи действително трябва да оценим, че председателят на Съвета си е положил толкова труд, за да покаже уважението на европейските институции към нашата история, към всички вас, които толкова усилия са положили“, каза Борисов. Според него е важно, че на едно място са се събрали президентът, вицепрезидентът и председателите на парламентарните групи. Борисов обяви, че днес е имал няколко часа разговори с големите европейски медии и няколко часа с Доналд Туск. „Тревогата във въпросите във всички е голяма“, посочи Бойко Борисов. Той обясни, че през 6-те месеца на председателството има много събития, които ще започнат, които да се развият, а трети ще завършат. Борисов изброи сред тях: кохезионната политика, големите проблеми в региона, земеделската политика, киберсигурността, общата европейска отбрана и миграцията. Министър-председателят обърна внимание на ситуацията в Крим и на нашите големи съседи. Според премиера страната ни има шанс да придвижи напред надеждата на народите на Западните Балкани. „През тези 6 месеца на нашето председателство трябва да се отворят много въпроси и отговори да се дадат“, каза Борисов. Според него през 2018 г. трябва председателствата на България и Австрия трябва да вървят така, че да има максимална приемственост на темите. „Да ни е успешно председателството, да направи нещо за България и за Европа, със скромните си възможности, които имаме. Още веднъж добре дошли на всички, успешно председателство“, каза Борисов.", "date": "2018.01.11", "title": "Премиерът Бойко Борисов: По време на председателството трябва да сме безпристрастен модератор, но в същото време - всеки българин да остане с усещането, че ЕС прави нещо за него"}
{"url": "http://www.focus-news.net/news/2018/01/11/2476089/washington-examiner-okolo-46-ot-amerikantsite-imat-spestyavaniya-do-400.html", "text": "В данъчните промени, предложени от Републиканската партия на САЩ, се предвижда връщането на 220 милиарда долара на американците, което ще има огромно значение за 46% от тях, които живеят със спестявания, не надвишаващи 400$, според конгресмени, пише американското издание Washington Examiner.\r\nДвама републиканци, Пат Мийън от Пенсилвания и Том Рийд от Ню Йорк заявиха, че предложеният пакет ще бъде животоспасяващ за много американци.\r\nСпоред Мийън, най-важната придобивка ще бъдат данъчните облекчения.\r\n„Според едно изследване, което видях, данъчната реформа ще изпрати 220 милиарда долара в джобовете на гражданите догодина. Това може да не се отиде директно за потребление; около две трети ще отидат към спестяванията на хората. Но около една трета ще влезе директно в потреблението. Повече от 46% от американците живеят с 400$ в банковите си сметки. Помислете си за това – почти половината население. Ако им се случи проблем, като този, който имах миналата седмица, когато хладилникът ми се развали, това ще е катастрофална случка за тях. Така че, когато започнете да им връщате повече пари, те ще усетят разликата“.\r\nМийън се съгласи, че Републиканците трябва да продължат да говорят за придобивките от плана, за да не се връзват хората на критиките на Демократите.\r\nПревод и редакция:", "date": "2018.01.11", "title": "Washington Examiner: Около 46% от американците имат спестявания до 400$"}
{"url": "http://www.focus-news.net/news/2018/01/11/2476090/varna-obshtina-beloslav-zapochna-kampaniyata-za-plashtane-na-danak-varhu-nedvizhimite-imoti-i-taksa-bitovi-otpadatsi-za-2018-godina.html", "text": "Община Белослав започна кампанията за плащане на данък върху недвижимите имоти и такса битови отпадъци за 2018 година. Това съобщиха за Радио „Фокус“ – Варна от Общинска администрация – Белослав. Дължимите суми могат да бъдат заплатени на касата на Общината, в кметствата по населените места, в пощенските станции, на касите на Изипей, както и по банков път. Всички, които желаят да ползват 5% отстъпка от размера на начислените задължения, следва да ги заплатят в срок до 30 април 2018 година. След тази дата дължимата сума може да бъде платена на две вноски, като срокът за плащане на първа вноска е до 30 юни, а на втора вноска – до 31 октомври. Невнесените в срок данъци се събират заедно с лихвите по Закона за лихвите върху данъци, такси и други подобни държавни вземания по реда на Данъчно-осигурителния процесуален кодекс, допълниха от администрацията. В началото на годината Община Белослав обяви и начало на кампанията за плащане на данък върху превозните средства за 2018 година.\r\nМарияна ВАЛЕНТИНОВА", "date": "2018.01.11", "title": "Варна: Община Белослав започна кампанията за плащане на данък върху недвижимите имоти и такса битови отпадъци за 2018 година"}
{"url": "http://www.focus-news.net/news/2018/01/11/2476091/prof-antoniy-galabov-balgariya-e-izrabotila-mnogo-konkreten-dneven-red-za-predsedatelstvoto-koyto-ne-e-v-stilistikata-na-gramkite-obeshtaniya-no-e-mnogo-vazhen.html", "text": "По време на председателството България трябва да постигне съгласие за това къде иска да застане в европейския процес. Това каза за предаването „Това е България“ на Радио „Фокус“ проф. Антоний Гълъбов по повод официалния старт на Българското председателство на Съвета на ЕС. „В това отношение публичният дебат по-скоро се ориентира към политическите противопоставяния и очакването на непосредствени материални ползи от този процес“, коментира проф. Антоний Гълъбов. Той допълни, че България е изработила много конкретен дневен ред, който не е в стилистиката на гръмките обещания, но е много важен.", "date": "2018.01.11", "title": "Проф. Антоний Гълъбов: България е изработила много конкретен дневен ред за Председателството, който не е в стилистиката на гръмките обещания, но е много важен"}
{"url": "http://www.focus-news.net/news/2018/01/11/2476092/evropredsedatelstvoto-beshe-osnovna-tema-v-deklaratsiite-na-parlamentarnite-grupi-v-nachaloto-na-tretata-plenarna-sesiya-obzor.html", "text": "С химните на България и на Европа започна третата пленарна сесия на 44-тото Народно събрание. Председателят на парламента Цвета Караянчева призова депутатите да си дадат сметка, че по време на Председателството са националният отбор на България и с действията си ще формират нагласите на европейския елит. Тя пожела конструктивизъм, чувство за общност, повече резултати и по-малко проповеди от парламентарната трибуна. „Да погледнем на европредседателството не като фон за ляв или десен популизъм, а като повод за сближаване, не за противопоставяне. Да загърбим вродения си нихилизъм, агресивно отрицание, солисти търсят в операта - българският парламент е крайно време да се държи като добре сработен оркестър“, коментира Цвета Караянчева. \r\nПредседателят на ПГ на ГЕРБ Цветан Цветанов заяви, че депутатите нямат право да пропиляват шанса си в Европа да бъде чут гласът на България. Той ги призова да работят отговорно и ползотворно, да се водят единствено от националния интерес на страната.  „11 години след приемането ни в ЕС предстои да покажем политическа култура и лоялност към европейските ценности. Следващите 6 месеца България е председател на Съвета на ЕС и добрите европейски новини и политически послания към цяла Европа ще тръгват от София“, посочи Цветан Цветанов. „Партизанските политически страсти няма как да допринесат за постигане на националните ни цели по време на Председателството“, коментира председателят на групата на ГЕРБ. Той поясни, че през новия политически сезон ГЕРБ ще предприеме законодателни инициативи за укрепване на обществения ред и сигурността, в сферата на образованието и труда, здравеопазването и нов достъпен модел за здравни грижи.  Цветан Цветанов изтъкна, че за ГЕРБ задачата за справяне с корупцията няма алтернатива, а партията е готова да дебатира по спорните въпроси в Антикорупционния закон.\r\nСпоред лидера на БСП Корнелия Нинова Председателството е шанс да изчистим образа на България. Тя заяви, че БСП няма да мълчи и ще бъде конструктивна. „Нека това председателство бъде не само оценено като добро домакинство, а България да постигне две цели“, заяви Корнелия Нинова и уточни, че целите са намаляването на корупцията и стандартът на живот на българите да се доближи до този на европейските граждани. Лидерът на БСП обясни, че 10 дни след началото на 2018 година българският народ продължава да се топи, 40 общински болници излизат на протест, санираните блокове текат, оградата по границата с Турция е паднала, увеличени са цените на тока и храните. Корнелия Нинова заяви, че БСП ще работи за алтернативата, която хората очакват. \r\nПредседателят на „Обединени патриоти“ Волен Сидеров заяви, че по време на Председателството България ще покаже, че управлението е стабилно и патриотичните формации са надежден партньор. „Намеците за нестабилност не са верни, защото отразяват различието в партиите. Различие, което придава многообразие, а не води до разцепление“, посочи той. Волен Сидеров обясни, че „Обединени патриоти“ ще бъдат гаранция линията на повишаване на стандарта на живот, на условията за бизнеса и на социалния климат да продължи. „Нека да обръщаме по-малко внимание на поръчкови писания в чужди и наши медии, които да ни зареждат с негатизивъм и мазохизъм“, призова той.\r\nПредседателят на ПГ на ДПС Мустафа Карадайъ изтъкна: „Не може да бъде постигнато трайно стабилизиране на Балканите без включването на Турция в общоевропейските процеси, колкото и трудно да изглежда това“. Той подчерта, че ДПС няма да спре да предупреждава, че включването на националисти във властта официализира езика на омразата по най-опасната ос- етнорелигиозната. „За да няма спекулации, заявяваме, че преформатирането на управлението не означава задължително влизане на ДПС в управлението“, коментира Мустафа Карадайъ. Той поясни, че според визията на ДПС България се нуждае от програма за ускорено развитие, включваща дълбоки реформи на най-важните сфери.\r\nПГ на „Воля“ ще работи за повишаване на стандарта на живот на българските граждани, на техните доходи, сигурност, достойно здравеопазване и образование. Това обяви лидерът на „Воля“ Веселин Марешки. „Надяваме се, че в това наше благородно, богоугодно и народоугодно дело ще бъдем последвани от максимален брой народни представители от всички политически партии“, коментира той и призова депутатите да бъдат по-смирени и самокритични. \r\nВ първия ден от третата пленарна сесия от БСП призоваха премиера Бойко Борисов да дойде в парламента във връзка с криминогенната ситуация в страната. Левицата определи встъпителните думи на председателя на Народното събрание Цвета Караянчева като неуместни. „Потресен съм от това, което казахте, че едва ли не тук не трябва да правим проповеди, ние тук сме народни представители и защитаваме българските национални интереси. Вашите встъпителни думи бяха неуместни. Ние не сме виновни, че има 9 протеста“, коментира зам.-председателят на ПГ на БСП Драгомир Стойнев. Той посочи, че премиерът Бойко Борисов е отговорен за националната сигурност, затова БСП го кани в парламента спокойно и смирено, за да обясни ситуацията в страната. Парламентът отхвърли предложението за изслушване на премиера Бойко Борисов за сигурността на гражданите. От ГЕРБ възразиха с мотив, че изслушване на министър-председателя не е необходимо, с оглед на изслушването на ръководството на МВР и на главния прокурор Сотир Цацаров в парламентарната вътрешна комисия.\r\nБиляна ИВАНОВА", "date": "2018.01.11", "title": "Европредседателството беше основна тема в декларациите на парламентарните групи в началото на третата пленарна сесия (ОБЗОР)"}
{"url": "http://www.focus-news.net/news/2018/01/11/2476093/pazardzhik-balgarski-i-chuzhdestranen-investitori-sa-zayavili-investitsionen-interes-kam-bivshata-baza-na-mvr-v-strelcha.html", "text": "Двама инвеститори, български и чуждестранен, са заявили интерес към бившата база на МВР в Стрелча, като искат да развиват там спа туризъм, съобщи за Радио „Фокус“ – Пазарджик Стефан Мирев, областен управител на Пазарджишка област. Към момента се изготвя необходимата документация за имота. „Той беше прехвърлен в управление на областния управител на Пазарджик с правителствено решение от октомври 2016 г., с което бяха обявени за частна държавна собственост“, уточни Мирев. Той допълни, че имотът включва терен от 36 дка с построени на него сгради и съоръжения.\r\nАлбена ЖИЛЕКОВА", "date": "2018.01.11", "title": "Пазарджик: Български и чуждестранен инвеститори са заявили инвестиционен интерес към бившата база на МВР в Стрелча"}
{"url": "http://www.focus-news.net/news/2018/01/11/2476109/veliko-tarnovo-brakonieri-s-2-000-metra-hrilni-mrezhi-i-nad-200-kg-riba-byaha-zaloveni-vav-vodite-na-yazovir-yovkovtsi.html", "text": "Заловиха бракониери във водите на язовир „Йовковци“ край Елена. Акцията е проведена съвместно от служители на Изпълнителната агенция по рибарство и аквакултури във Велико Търново и Районното полицейско управление в Елена. Това потвърдиха за Радио „Фокус“ – Велико Търново от Община Елена. В кампанията са участвали и представители на Централна рибно опазваща организация – Йовковци. Нарушителите са заловени на мястото на престъплението и със съдействието на началника на охраната на язовира Гани Пантелеев и Ангел Стоянов, началник „Язовирен район“ Йовковци. Четиримата бракониери не признават вината си. Двама от тях са от охраната на язовира и вече са уволнени.\r\nУнищожени са общо около 2 000 метра хрилни мрежи, които са били заложени в ръкава на водното езеро в района на село Писараци. За около 24 часа в тях са се хванали около 200 кг риба – шаран, бяла риба и каракуда. Инспекторите  са освободили рибата и са я върнали обратно в язовира. На следващия ден – 9 януари, е направена втора проверка. Намерени са още 300 метра хрилни мрежи, които също са унищожени.\r\nЛуиза ТРАНЧЕВА", "date": "2018.01.11", "title": "Велико Търново: Бракониери с 2 000 метра хрилни мрежи и над 200 кг риба бяха заловени във водите на язовир Йовковци"}
{"url": "http://www.focus-news.net/news/2018/01/11/2476110/interaktivna-izlozhba-posreshtna-ofitsialnite-gosti-na-otkrivaneto-na-balgarskoto-predsedatelstvo-obzor.html", "text": "Интерактивна изложба с фотографии и картини на големи български художници посрещна официалните гости в специално изграденото изложбено пространство на площ от 700 кв. м в палатка до Народния театър „Иван Вазов“ в София. Мултимедийната експозиция бе прожектирана върху разнообразни по размери и форми прожекционни площи. Картините и фотографиите представят осем различни образа на страната, които допълват изречението „България е…“.Първата серия изображения представя мистиката по българските земи с ритуалите на нестинари, лазарки, кукери, коледари, дъновисти.\r\nХилядолетната история на страната ще бъде пресъздадена чрез ювелирните артефакти от Варненското, Панагюрското и Преславското съкровища, както и с картини на останките от древни крепости и светилища в Татул, Преслав, Сердика, Средец, Перперикон, Старосел, Царевец, Хисаря.Друга част от изложбата поставя акцент върху религията и показва различни архитектурни паметници на християнското изкуство като Боянската църква, Ивановските скални църкви, Свещарската гробница, Рилския манастир.\r\nTематичните линии на втората част от интерактивната изложба водят зрителите в модерната епоха. В нея са показани елементи от специфичната българска архитектура в Копривщица, Стария Пловдив, Созопол, Несебър.Следващата серия картини насочва вниманието към природното богатство на България с минералните извори, Райското пръскало, Чудните мостове, водопадът край Триград, Ягодинската пещера, Магурата, Леденика, Белоградчишките скали. Следват спиращи дъха пейзажи от най-красивите места в България – Рилските езера, Родопите, Странджа, Пирин, Камен бряг, с пейзажи от всички сезони.\r\nЗа финал е представена колекция от емблематични произведения на големи български художници, които олицетворяват различните епохи в развитието на българската култура.\r\nУникалната изложба бе представена първо пред българските медии, където министърът на българското председателство на Съвета на ЕС 2018 Лиляна Павлова заяви, че това е изненада, която съчетава в себе си модерното и най-новите технологии. „България е мистика, история, култура. Всеки да намери своя отговор какво е България“, заяви министър Павлова. Тя уточни, че очакват много гости и в днешния ден, както и по време на председателството – над 25 000 души. „Няма как всеки един да бъде заведен в тези прекрасни кътчета на България. Затова се опитахме чрез тази изложба да им го покажем, да могат да го усетят, защото именно този тип представяне ще достигне до тях, все едно са били на място и са ги видели на живо. Изключително благодаря за подкрепата на Валя Балканска и на всички, които са с нас“, добави Павлова. По думите ѝ те са направили изложбата още по-жива, по-осезаема. Павлова уточни, че всички българи могат да видят изложбата онлайн на сайта на министерството. Тя коментира още, че Министерството на българското председателство е финансирало с 30 000 лв. интерактивната изложба. По думите ѝ за изграждането на шатрата е помогнало и финансирането от страна на ЕК и представителството на ЕК у нас. \r\nЛюба АЛЕКСИЕВА", "date": "2018.01.11", "title": "Интерактивна изложба посрещна официалните гости на откриването на Българското председателство (ОБЗОР)"}
{"url": "http://www.focus-news.net/news/2018/01/11/2476111/tass-voenachalnitsi-ot-sasht-i-kitay-sa-proveli-konsultatsii-kato-sa-izbyagvali-temata-za-severna-koreya.html", "text": "Председателят на Комитета на началник-щабовете(КНЩ) на Въоръжените сили на САЩ генерал Джоузеф Дънфорд и началникът на Обединения щаб на Централния военен съвет на Китай генерал-полковник Ли Цзочен са провели в четвъртък консултации по въпроси, представляващи взаимен интерес, но са избягвали темата за Северна Корея. Това съобщи сътрудникът на пресслужбата на КНЩ Патрик Рейдер, предава ТАСС.\r\nКакто уточни Рейдер, военачалниците са разговаряли в режим на видеоконференция. „Разговорът се е концентрирал върху въпроси, представляващи взаимен интерес, включително функционирането на механизма за съвместен стратегически диалог“, отбеляза Рейдер. Според неговите думи, разговорът е преминал в развиване „на разговорите, започнати на срещата в Пекин миналата година“ между президентите на САЩ и Китай Доналд Тръмп и Си Дзинпин. Както напомни Рейдер, споменатият от него механизъм за диалог, създаден на 15 август м.г., трябва да спомогне за „подобряването на връзките в кризисни ситуации и намаляване на риска от неразбирателства между Въоръжените сили на САЩ и Китай“.\r\n„В днешния разговор е избягвана темата за Северна Корея или която и да е друга държава или недържавно действащо лице“, подчерта в заключение представителят на КНЩ.\r\nПревод и редакция:", "date": "2018.01.11", "title": "ТАСС: Военачалници от САЩ и Китай са провели консултации, като са избягвали темата за Северна Корея"}
{"url": "http://www.focus-news.net/news/2018/01/11/2476112/prof-antoaneta-hristova-politicheski-psiholog-v-debatite-po-vota-na-nedoverie-vsyaka-ot-partiite-shte-se-opita-da-obarne-prozhektorite-kam-sebe-si-i-da-izvlicha-maksimalno-dividenti.html", "text": "В дебатите по вота на недоверие всяка от политическите формации в парламента ще се опита да обърне прожекторите към себе си и да извлича максимално дивиденти, коментира в интервю за Радио „Фокус“ проф. Антоанета Христова, директор на Институтa за изследване на населението и човека към Българската академия на науките. Тя уточни, че ГЕРБ е в неудобна ситуация заради искания вот на недоверие, но може да я отиграе с балансирана и разумна позиция, в която се изтъкват мотивите на опонента. От партията ще се опитат да минимизират негативите и негативното политическо говорене, както и да посочат аргументите и причините за това вотът да се случва точно сега, като припишат в някаква степен и безотговорност на този, който го иска.\r\n„От друга страна БСП е заложила на това да показва негативите. Но както виждате, в последните дни и седмици те са много спокойни на фона на случващото се в страната – някак си няма толкова силни изявления, в парламента не са толкова ярки като опозиция. Те показват, че като политическа партия няма да създават проблеми на правителството извън този вот на недоверие, за да бъдат солидарни за Европредседателството. От ДПС ще се опитат да се покажат като партия, която може да възстанови своя имидж на разумен балансьор – това е целта на Доган, това е целта на ДПС. Те ще се опитват да покажат, че в ситуация, в която е абсурдно да се иска вот на недоверие или да се предизвикват сътресения в политическия живот, те ще бъдат гарант да няма сътресения, но ще изкажат малко критика“, поясни проф. Христова. \r\nТя допълни, че Патриотите трупат дивиденти от внушаването на стабилност и Европа ги приема именно такива, те имат много ясна позиция – в коалиционно правителство са и този екип подкрепят поне публично в критичните ситуации.", "date": "2018.01.11", "title": "Проф. Антоанета Христова, политически психолог: В дебатите по вота на недоверие всяка от партиите ще се опита да обърне прожекторите към себе си и да извлича максимално дивиденти"}
{"url": "http://www.focus-news.net/news/2018/01/11/2476113/ranen-kalvach-v-smolyan-e-izpraten-za-lechenie-v-spasitelniya-tsentar-v-stara-zagora.html", "text": "Ранен кълвач беше изпратен за лечение в Спасителния център за диви животни - Стара Загора, съобщиха от пресцентъра на РИОСВ – Смолян. Днес в инспекцията е получен сигнал за намерена ранена птица в кв. „Каптажа“ в Смолян.\r\nЕксперти посетиха мястото и приеха птицата от подалия сигнала. Тя е от вида „Голям пъстър кълвач“, който е защитен вид според приложение №3 на Закона за билогично разнообразие. \r\nРИОСВ – Смолян информира, че при намиране на птица или животно в безпомощно състояние, гражданите могат да подадат сигнал на зеления телефон на инспекцията за предприемане на действия във възможно най-кратък срок.", "date": "2018.01.11", "title": "Ранен кълвач в Смолян е изпратен за лечение в спасителния център в Стара Загора"}
{"url": "http://www.focus-news.net/news/2018/01/11/2476114/zapochna-podavaneto-na-zayavki-za-uchastie-v-mezhdunarodniya-konkurs-za-klasicheska-kitara-akad-marin-goleminov-v-kyustendil.html", "text": "Започна подаването на заявки за участие в Международния конкурс за класическа китара „Акад. Марин Големинов“ в Кюстендил. Това съобщи за Радио „Фокус” – Кюстендил Иван Андонов, председател на читалище „Братство”. Конкурсът се организира съвместно с Община Кюстендил и ще се проведе в края на месец март. „В конкурса могат да участват всички желаещи китаристи от страната и чужбина, подали анкетна карта за участие в определения срок и състезаващи се като участници в отделните възрастови групи”, каза Иван Андонов. Срокът за попълване и подаване на анкетната карта е 20 март. Конкурсът е включен в програмата за подпомагане на даровити деца в България. Във втора и трета възрастови групи ще бъдат присъдени по 3 едногодишни стипендии на класиралите се на първо, второ и трето място в размер на 135 лв. месечно, осигурени по Програмата на мерките за закрила на деца с изявени дарби от Министерството на културата.\r\nВенцеслав ИЛЧЕВ", "date": "2018.01.11", "title": "Започна подаването на заявки за участие в Международния конкурс за класическа китара „Акад. Марин Големинов“ в Кюстендил"}
{"url": "http://www.focus-news.net/news/2018/01/11/2476115/ofitsialniyat-start-na-balgarskoto-predsedatelstvo-na-saveta-na-es-beshe-daden-s-tarzhestvena-tseremoniya-obzor.html", "text": "Официалният старт на първото Българско председателство на Съвета на ЕС 2018 беше даден с тържествена церемония в Народния театър „Иван Вазов“ в София. Официални гости на церемонията бяха президентът на Република България Румен Радев, председателят на Народното събрание Цвета Караянчева, председателят на Европейския съвет Доналд Туск, председателят на Европейския парламент Антонио Таяни, председателят на Европейската комисия Жан-Клод Юнкер, министър-председателят на Република България Бойко Борисов и министърът на българското председателство на Съвета на ЕС 2018 Лиляна Павлова.\r\n„Добре е, че един от приоритетите на българското председателство е бъдещето на Западните Балкани. Кой друг, ако не вие, потомците на Спартак, наследниците на най-старата държава в Европа, вие, които никога не сте загубили бойно знаме в битка, кой друг би бил на висотата на тази важна и изключително трудна задача да се поднови европейската перспектива за целия регион“, това каза председателят на Европейския съвет Доналд Туск . Той произнесе речта си на български език, като започна със стихотворението „Отечество любезно“ на Иван Вазов. „Вие винаги сте били решителни и смели, което потвърдихте и през последните години. Ето защо аз вярвам, че вашето председателство ще бъде толкова резултатно, колкото преди четвърт век беше Христо Стоичков в световната купа. С министър-председател, който би могъл да сплаши не един тракийски войн, ще се справите“, каза Туск.\r\nМинистър-председателят Бойко Борисов помоли за благословията на патриарха и посочи, че в Библията е казано, че без Господа не може нищо да се направи. „През тези 6 месеца на нашето председателство трябва да се отворят много въпроси и отговори да се дадат. От една страна ние трябва да сме безпристрастен модератор, но в същото време трябва всеки българин да остане с усещането, че ЕС прави нещо за него“, каза още той.\r\nПредседателят на ЕК Жан-Клод Юнкер заяви, че председателството съвпада с ключов момент и че са в ход ред знакови инициативи за определяне на бъдещето на ЕС. „Вашето място е в Европа, в еврото и ние сътрудничим с вас по този въпрос. Комисията е на страната на България. Не бих могъл да си представя по-добра личност от добрия ми приятел Бойко Борисов, която да поеме лидерството за 6 месеца, а и за по-нататък“, каза той.\r\n„Българското председателство е добро време за размисъл как да направим ЕС по-ефективен, по-демократичен и по-гъвкав“, заяви председателят на Европейския парламент Антонио Таяни. Той благодари на българските институции и правителството за силния ангажимент в защита на общата граница на ЕС, както и за чудесното сътрудничество между българската армия и полиция и европейските им колеги. Антонио Таяни изрази надежда българското председателство да „павира“ пътя за по-доброто сътрудничество между ЕС и страните от Западните Балкани.\r\nВ своята реч президентът Румен Радев заяви, че 13 века България е Югоизточната порта на Европа и посочи, че това е скъпо платен исторически опит. „Много сме дали и много можем да дадем на нашето европейско семейство. На Балканите знаем добре, че от разделението покълват трагедии. Европа е твърде голяма, за да бъде монолитна, но и твърде малка, за да бъде разделяна. Затова и мотото на нашето председателство е „Съединението прави силата“, каза още държавният глава.\r\nПредседателят на парламента Цвета Караянчева изрази убеждението си, че българските народни представители ще дадат своя принос към формирането на ключовите европейски политики. „Приемаме председателството като национална и надпартийна кауза, с която да се докажем като подготвен, конструктивен и коректен лидер на предстоящите ключови дебати за бъдещето на Съюза“, каза още тя.\r\nВ официалната си реч министърът на българското председателство Лиляна Павлова заяви, че България има какво да даде на Европа - от богата култура, история, традиции, фолклор и изкуство, до иновациите, технологиите, знанията и таланта на българите. „Историята ни е научила да бъдем толерантни, гостоприемни и диалогични. Така сме се съхранили 13 века, така вярваме, че ще запазим и ще просперира ЕС, а не ако се делим на малки и големи, на богати и бедни, на Изток и Запад, а само чрез обединението около това, което ни сближава“, посочи министър Павлова.\r\nПреди тържественото откриване в Народния театър официалните гости разгледаха интерактивна изложба с фотографии и картини на големи български художници. Мултимедийната експозиция беше прожектирана върху разнообразни по размери и форми прожекционни площи.\r\nНа фона на официалния старт на европредседателството в столицата се проведоха няколко протеста. Въпреки обещаните допълнителни 100 млн. лева за заплати на служителите в МВР синдикатите от системата проведоха планираните за деня протестни действия и десетки служители „посрещнаха“ делегациите, пристигащи за официалното откриване на българското председателство, с плакати, които гласяха, че българските служители в МВР са най-ниско платените в ЕС и получават основна заплата в размера на 340 евро. По същото време се проведоха и поредните протести \"за\" и \"против\" изграждането на втори лифт в Банско, в които се включиха хиляди граждани. По-рано през деня на пл. „Народно събрание“ се проведе мирно шествия в подкрепа на Истанбулската конвенция, а в градинката между Народното събрание и Софийския университет се състоя протест за правата на пенсионерите.", "date": "2018.01.11", "title": "Официалният старт на Българското председателство на Съвета на ЕС беше даден с тържествена церемония (ОБЗОР)"}
{"url": "http://www.focus-news.net/news/2018/01/11/2476116/razgrad-pochistvat-se-digite-v-izvanurbaniziranata-chast-po-porechieto-na-reka-beli-lom.html", "text": "Областният управител на Разград Гюнай Хюсмен и заместник областният управител Нурие Црънгалова инспектираха почистването на дигите в извънурбанизираната част по поречието на река Бели Лом. Това съобщиха от пресцентъра на Областната администрация в Разград.  Дейността се извършва от звеното в Лозница на „Напоителни системи“-Русе. Управителят на звеното Николай Нинов информира, че вече са почистени от храстовидна и дървесна растителност 500 м по дигите край Конната база в Гецово, 350 м до Ушинци, 250 м от Пороище към Разград и 500 м от главния изпускател на язовир „Желязковец“. С учебен трактор, предоставен от ПГССХВТ „Ангел Кънчев“-Разград ще бъде премахнато  голямо дърво, паднало вследствие на силен вятър над реката в района зад бившето ТПК „Металик“ в Разград. Почистването на поречието се извършва съобразно констативните протоколи, издадени след обследването на техническото и експлоатационното състояние на водните обекти в област Разград, извършено през октомври 2017 г. от Междуведомствена комисия, създадена със заповед на Областния управител.", "date": "2018.01.11", "title": "Разград: Почистват се дигите в извънурбанизираната част по поречието на река Бели Лом"}
{"url": "http://www.focus-news.net/news/2018/01/11/2476117/plovdiv-prirodonauchniyat-muzey-organizira-fotokonkurs-na-tema-vlazhnite-zoni-v-rayona-na-grad-plovdiv.html", "text": "Природонаучният музей в Пловдив организира фотоконкурс на тема „Влажните зони в района на град Пловдив“. Това съобщиха за Радио „Фокус“ – Пловдив организаторите от културната институция. Крайният срок за участие в конкурса е 31 януари, като в него могат да се включат ученици от гимназиален етап, от 8-ми до 12-ти клас. Всеки участник може да представи до три снимки. Снимките трябва да са в дигитален формат, да имат заглавие и да бъдат придружени от кратък текст, описващ мястото, датата ситуацията и посланието на снимката. Снимките за участие в конкурса се изпращат по електронна поща, с тема на писмото: Фотоконкурс „Влажните зони в района на град Пловдив“. В електронното писмо, освен информацията за снимката, трябва да са посочени още трите имена, възраст, клас, електронна поща и телефон за връзка на фотографа. Предвиденият награден фонд за първите три най-добри произведения са ваучери на стойност от 50 лв. за пазаруване в книжарница.\r\nКонкурсът на Природонаучен музей-Пловдив се организира по случай Световния ден на влажните зони – 2 февруари. На тази дата в културната институция ще бъде открита изложба с фотографии на влажни зони в района на града.\r\nТони МИХАЙЛОВ", "date": "2018.01.11", "title": "Пловдив: Природонаучният музей организира фотоконкурс на тема „Влажните зони в района на град Пловдив“"}
{"url": "http://www.focus-news.net/news/2018/01/11/2476118/tass-balgariya-zapochva-svoeto-predsedatelstvo-v-saveta-na-es.html", "text": "България започна своето половингодишно ротационно председателство в Съвета на ЕС, което ще продължи до 30 юни. Посветената на това събитие церемония премина в Народния театър \"Иван Вазов\" в София. На нея присъстваха ръководителите на трите основни институции на Съюза – председателят на Европейската комисия Жан-Клод Юнкер, председателят на Европейския съвет Доналд Туск и председателят на Европейския парламент Антонио Таяни, предава  ТАСС.\r\n„Преди 11 години, когато България влезе в ЕС, нашата мечта стана реалност. Днес ние сме готови да дадем на Европа своята хилядагодишна култура, нашето изкуство, а също така нашите цифрови технологии и вяра в бъдещето на ЕС. Нашата вековна история ни научи на толерантност“, заяви, откривайки церемонията, министърът на българското председателство в Съвета на ЕС Лиляна Павлова. На свой ред президентът на България Румен Радев заяви, че България „в течение на 13 века бе югоизточната врата на Европа и мост между Изтока и Запада“. „Днес Европа е твърде голяма, за да бъде монолитна, но твърде малка, за да не е единна“, допълни той.\r\nВ близките шест месеца в София ще преминат повече от 300 официални мероприятия, в това число повече от 30 с участието на политически лидери на европейските държави, а страната ще бъде посетена от повече то 25 хил. официални гости. \r\nТуск заяви, че на поста България трябва да успее в придвижването на европейското бъдеще на Балканите. „Стабилността, сигурността и разцвета са това, което жителите на региона заслужават. Радвам се, че една от перспективите на българското председателство ще бъде европейското бъдеще на Балканите. Именно България има всички основания да успее в тази работа“, допълни той. \r\nТой произнесе своята реч на Български език, започвайки със стихове на българския поет Иван Вазов за красотата на тази страна, с което предизвика бурни аплодисменти в залата, където се събраха български и европейски политици и чиновници.  Виктор Турмаков", "date": "2018.01.11", "title": "ТАСС: България започва своето председателство в Съвета на ЕС"}
{"url": "http://www.focus-news.net/news/2018/01/11/2476119/boyko-borisov-balgariya-shte-ostane-neutralna-po-vaprosa-za-politikata-v-polsha.html", "text": "Българският министър-председател Бойко Борисов заяви на председателя на  Европейския съвет Доналд Туск, че не трябва да се меси в политиката на родната си Полша. Борисов заяви, че остава приятел на Туск, но „ние трябва да останем неутрални“, предава Politico.\r\nГоворейки по време на пресконференция относно началото на българското ротационно председателство в ЕС, Борисов заяви, че „върховенството на закона трябва да се измерва с ясни индикатори“.  По-рано Туск, който е бивш министър-председател на Полша, заяви, че управляващата партия „Право и справедливост“ е авторитарна и може да се опита да изкара страната вън от Съюза, ако европейските средства към нея секнат.  Полша се сблъсква с нарастващ натиск от Европейската комисия заради притесненията, че страната отстъпва по отношение на демокрацията. \r\nМеждувременно по време на пресконференцията Борисов защити присъствието в управляващата коалиция на крайнодесните „Обединени патриоти“  и отхвърли обвиненията, че свободата на медиите е под заплаха в страната. Виктор Турмаков", "date": "2018.01.11", "title": "Бойко Борисов: България ще остане неутрална по въпроса за политиката в Полша"}
{"url": "http://www.focus-news.net/news/2018/01/11/2476120/emcs-zemetresenie-s-magnitud-60-e-registrirano-v-mianmar.html", "text": "Земетресение с магнитуд 6,0 по скалата на Рихтер е регистрирано в Мианмар, показва справка на сайта на  Европейския средиземноморски сеизмологичен център (EMCS) \r\nТрусът е регистриран в 0:56 часа местно време (20:26 часа българско време) на дълбочина от 10 км на 138 км. южно от столицата Нейпидо. Малко след него на същото място е регистриран афтершок с магнитуд 5,3 по скалата на Рихтер. \r\nНяма данни за жертви и разрушения.  Виктор Турмаков", "date": "2018.01.11", "title": "EMCS: Земетресение с магнитуд 6,0 е регистрирано в Мианмар"}
{"url": "http://www.focus-news.net/news/2018/01/11/2476121/afp-donald-tusk-zayavi-che-ne-iska-balkanite-da-se-prevrashtat-v-igra-na-tronove.html", "text": "Председателят на Съвета на ЕС Доналд Туск предупреди, че не иска „Игра на тронове“ на Западните Балкани. Брюксел иска да има по-близки връзки със страните от региона , които искат да се присъединят към Съюза.  Съюзът използва шестмесечното ротационно председателство на България в Съвета на ЕС, за да отблъсне влиянието на Турция, Русия и на други страни в региона, смятан за заден двор на Съюза, предава  AFP.\r\nГоворейки по време на церемонията по случай началото на българското председателство Туск сравни историята на региона с фентъзи-сериала „Игра на тронове“. „Историята на Балканите е по-драматична и интересна от сценария на „Игра на тронове“, макар и да е без дракони. Бихме искали настоящето и бъдещето на Балканите да приличат по-малко на драматичен сценарий“, допълни той. \r\n„Стабилност, сигурност, просперитет – това е, каквото народите в региона заслужават. И целта на ЕС е да им помогне да въплътят този сценарий в реалността“, допълни Туск. \r\nСофия се надява по време на своето председателство да поднови преговорите за присъединяване на Черна гора и на Сърбия, помагайки междувременно на Албания и Македония да се приближат по-близо до началото на преговорите за членство. \r\nПо-рано българският министър-председател Бойко Борисов заяви, че „европеизацията на Балканите е необходима, за да се избегне балканизацията на Европа“.  Виктор Турмаков", "date": "2018.01.11", "title": "AFP: Доналд Туск заяви, че не иска Балканите да се превръщат в „Игра на тронове“"}
{"url": "http://www.focus-news.net/news/2018/01/11/2476122/tass-pravitelstvoto-na-siriya-ne-smyata-stefan-de-mistura-za-chesten-posrednik-v-razreshavaneto-na-siriyskata-kriza.html", "text": "Според заместник министъра на външните работи на Сирия Фейсал Мекдад специалният пратеник на ООН Стефан Де Мистура „се отнася несериозно в търсенето на мирно разрешаване на конфликта в Сирия, което да служи в интерес на народа на страната“, предава ТАСС.\r\n„Фактът, че Де Мистура и досега се колебае, дали да участва в Конгреса по националния диалог в руския град Сочи на 29 и 30 януари, говори, че емисарят се намира под влиянието на Запада и на страните от Персийския залив“, заяви Мекдад. Според него Де Мистура „не играе честна и балансирана роля в разрешаването на конфликта в Сирия“. „Поведението на специалния пратеник на ООН е безотговорно и противоречи на възложената му мисия на международен посредник“, смята заместник-министърът. \r\n„Този, който се колебае дали да участва на форума на представителите на целия сирийски народ в Сочи, не става за управление на политическите процеси, които имат своя крайна цел установяване на мира, сигурността и стабилността в Сирия“, подчерта Мекдад.  Виктор Турмаков", "date": "2018.01.11", "title": "ТАСС: Правителството на Сирия не смята Стефан де Мистура за честен посредник в разрешаването на сирийската криза"}
{"url": "http://www.focus-news.net/news/2018/01/11/2476123/yadrenata-sdelka-s-iran-evropeyskite-sili-prizovaha-sasht-da-ne-se-otteglyaobzor.html", "text": "Европейските сили призоваха САЩ да не излиза от постигнатата през 2015 година сделка с Иран, която ограничава ядрената програма на страната, заявявайки, че тя „прави света по-сигурно място“.\r\nВъншните министри на Иран, Великобритания, Франция и Германия Мохамед Джавад Зариф, Борис Джонсън и Зигмар Габриел и  Върховният представител на Европейския съюз по въпросите на външните работи и политиката на сигурност Федерика Могерини проведоха разговори в четвъртък в Брюксел един ден преди президентът на САЩ Доналд Тръмп да реши дали да продължи действието на санкциите срещу Иран, което би означавало, че Вашингтон се оттегля от Съвместният всеобхватен план за действие (СВПД) за иранската ядрена програма.\r\nПрез октомври, американският президент отказа да ресертифицира за Конгреса (долната камара) на САЩ, че Иран изпълнява ангажиментите си по споразумението, основавайки решението си с това, че Техеран „нарушава духа“ на СВПД.\r\nСлед края на разговорите, представителите на Брюксел, Лондон, Париж и Берлин потвърдиха подкрепата си за споразумението. Федерика Могерини заяви, че:\r\n„Сделката работи, тя обслужва основната си цел, която е ограничаване на ядрената програма на Иран и осъществяването на наблюдение над развитието й“\r\nБорис Джонсън, от своя страна, определи ядрената сделка като „значително дипломатическо постижение“ и добави:\r\n„Не мисля, че някой може да измисли по-добра алтернатива на СВПД за предотвратяване на добиването на ядрено оръжие от Иран. Задължение  на тези, които се противопоставят на сделката е да предложат по-добро решение, защото засега те не са го направили“.\r\nВъншният министър на Германия Зигмар Габриел сподели, че страните са се съгласили, „че искат да защитят сделката от всяко възможно решение, което би я отменило. Абсолютно необходимо е да продължим действието на сделката, за да предотвратим разработването на ядрено оръжие в други части на света“.\r\nПредставителят на Иран на срещата Мохамед Джавад Зариф сподели впечатленията си от нея чрез съобщение в социалната мрежа “Туитър“, където изрази задоволството си от демонстрирания „твърд консенсус“ между преговарящите, че Техеран изпълнява задълженията, поети с подписването на СВПД и затова може да се ползва от предвидените в него придобивки. Освен това, той подчерта, че „Е3 (Германия, Франция и Великобритания) и ЕС, като цяло, са наясно, че Иран ще продължи да спазва ограниченията, само при условие, че САЩ също ще изпълни своята част от сделката“.\r\nАгенция Ройтерс, в своя коментар за събитието, обяснява подкрепата на Европа за СВПД със следните съображения: \r\n„Европейските страни се възползваха от възобновяването на търговията с Иран, след като санкциите бяха частично отменени, докато американските компании продължават да са ограничени законово в бизнес отношенията си с Ислямската република от допълните санкции, които не са свързани с ядрената програма на Техеран.“\r\nРедакция:", "date": "2018.01.11", "title": "Ядрената сделка с Иран: Европейските сили призоваха САЩ да не се оттегля(ОБЗОР)"}
{"url": "http://www.focus-news.net/news/2018/01/11/2476124/ria-novosti-prezidentite-na-turtsiya-i-na-rusiya-sa-otbelyazali-kato-prioritet-mirnoto-razreshavane-na-krizata-v-siriya.html", "text": "Пресслужбата на Кремъл съобщава, че президентът на Русия Владимир Путин и неговият турски колега Реджеп Тайип Ердоган са отбелязали приоритетноста на мирното разрешаване на конфликта в Сирия, към което водещ принос трябва  да внесе Конгреса по националния диалог в руския град Сочи, предава РИА Новости.\r\n„Отбелязан е също така приоритетният характер на задачите по политическото разрешаване на конфликт в Сирия. Особен принос в тази работа трябва да внесе предстоящия в Сочи Конгрес по националния диалог“, пише в официално заявление на кремълската пресслужба. \r\nДвамата президенти също така са обсъдили и икономическите въпроси между страните си и са се уговорили да продължат личните контакти помежду си. Виктор Турмаков", "date": "2018.01.11", "title": "РИА Новости: Президентите на Турция и на Русия са отбелязали като приоритет мирното разрешаване на кризата в Сирия"}
{"url": "http://www.focus-news.net/news/2018/01/11/2476125/tehran-times-vsichki-studenti-uchastvali-na-protestite-v-iran-shte-badat-osvobodeni.html", "text": "Министърът на науката на Иран Мансур Колами съобщи, че между 15 и 20 студенти са все още задържани след серията от улични протести в страната и че ще бъдат освободени от ареста в най-скоро време, пише  Tehran Times.\r\n„Няколко студента бяха арестувани по време на протестите и повечето са вече освободени“, заяви Колани. Той уточни, че става дума за 130, арестувани по цялата страна. \r\nМинистърът  допълни, че след като е провел разговори с министъра на разузнаването Махмуд Алави и поради указа на президента Хасан Роухани, оставащите в ареста студенти ще бъдат освободени още в четвъртък.  Виктор Турмаков", "date": "2018.01.11", "title": "Tehran Times: Всички студенти, участвали на протестите в Иран, ще бъдат освободени"}
{"url": "http://www.focus-news.net/news/2018/01/11/2476126/politico-opredelena-e-datata-za-sledvashtite-izbori-za-evropeyski-parlament.html", "text": "Според германския европейски депутат от „Зелените“ Свен Гиголд от 23 до 26 май 2019 г. ще се проведат избори за Европейски парламент, предава  Politico.\r\nГиголд заяви, че водачите на парламентарните групи в Парламента са определили датата днес на заседание. Предложената дата ще бъде изпратена на страните членки за одобрение.  Виктор Турмаков", "date": "2018.01.11", "title": "Politico: Определена е датата за следващите избори за Европейски парламент"}
{"url": "http://www.focus-news.net/news/2018/01/11/2475843/der-spiegel-turskiyat-prezident-shte-pokani-na-poseshtenie-v-stranata-angela-merkel.html", "text": "Държавният глава на Турция Реджеп Тайип Ердоган е изявил желание да отправи покана за посещение в страната към германския канцлер Ангела Меркел – намерение, което ще бъде осъществено веднага след съставянето на новото правителство на ФРГ. Това разкри първият дипломат на Анкара Мевлют Чавушоглу в рамките на среща с германски журналисти, съобщава изданието Der Spiegel.\r\nЧавушоглу не изключи възможността самият Ердоган да се отправи на посещение в Германия. \r\n„След като в Германия бъде формирано ново правителство, президентът Ердоган или ще покани канцлера Меркел в Турция, или самият той може да дойде в Германия. Трябва да поддържаме диалога. Уважавам Меркел много. През последните пет или шест години тя е единственият истински лидер в Европа“, отбеляза турският външен министър.\r\nСамо допреди няколко месеца планирането на подобна среща бе немислимо – турското правителство обвини управляващите в Берлин в прилагането на „нацистки методи“. Но след изборите за Бундестаг през септември миналата година изглежда Анкара търси сближаване с Германия след месеци на напрежение в двустранните отношения.Тереза Герова", "date": "2018.01.11", "title": "Dеr Spiegel: Турският президент ще покани на посещение в страната Ангела Меркел"}
