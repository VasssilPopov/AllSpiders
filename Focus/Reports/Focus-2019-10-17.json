{"url": "http://www.focus-news.net/news/2019/10/17/2709471/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-lesovo-gkpp-dunav-most-i-gkpp-dunav-most-2.html", "text": "Интензивен е трафикът на границата с Република Турция на „ГКПП Капитан Андреево“. „ГКПП Лесово“, на границата с Румъния на „ГКПП Дунав мост\" и „ГКПП Дунав мост 2“ трафикът е интензивен на изход за товарни автомобили. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония и Гърция  трафикът е нормален на всички гранични контролно-пропускателни пунктове.", "date": "2019.10.17", "title": "ГД „Гранична полиция“: Интензивен е трафикът на изход за товарни автомобили на „ГКПП Капитан Андреево“ и ГКПП „Лесово“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2019/10/17/2709468/bibliografskiyat-ukazatel-iztochni-rodopi-traditsii-praznitsi-obichai-folklor-beshe-predstaven-v-regionalnata-biblioteka-v-kardzhali.html", "text": "В Регионална библиотека „Н. Й. Вапцаров“ беше представен интересният библиографски указател „Източни Родопи: Традиции, празници, обичаи, фолклор“, прдаде кореспондент на   Радио „Фокус“  . Изданието се промотира в рамките на честванията, посветени на Деня на Кърджали 21 октомври. Сборникът е плод на упоритата и компетентна работа на библиографа Златка Янева, специлист в библотеката по краезнание. Той може да бъде ценно помагало за всички, които преофесионално или като любители се интересуват от историята и културата на населението на територията на Източните Родопи. Най-старата публикация от указателя е за Златоградско от 1892 година на Стойчо Шишков. Творби на бележити български учени, етнографи, етнолози, историци са включени в сборника – на Христо Вакарелски, Михаил Арнаудов, Атанас Примовски и известни местни краеведи и архролози. \r\nДарина ДЕЕНИЧИНА", "date": "2019.10.17", "title": "Библиографският указател „Източни Родопи: Традиции, празници, обичаи, фолклор“ беше представен в регионалната библиотека в Кърджали"}
{"url": "http://www.focus-news.net/news/2019/10/17/2709467/biblioteka-iskra-v-kazanlak-pritezhava-tsenni-izdaniya-koito-svidetelstvat-kakvo-sa-cheli-kazanlachani-v-kraya-na-xix-vek.html", "text": "Какво са чели казанлъчани в края на 19 и началото на 20 век, това е едно изследване на екипа на Библиотека „ Искра”, направено на базата на изключително богатия фонд „ Краезнание”на културния институт в категорията „ Редки и ценни”, каза за  Радио „ Фокус”  директорът на библиотеката Анна Кожухарова. Тя подчерта, че Казанлък има много благоприятна съдба по отношение на книгоиздаването и разпространението на книгата изобщо. В края на 19 и началото на 20 век в града са сформирани цели литературни движения, издавани са много периодика, преводни и оригинални произведения на български автори. „ Успявали са да вкарат интереса на Казанлък в определени литературни жанрове, издавайки отделни библиотеки, като например, за деца и юноши „ Евтина библиотека“, разпространявана в много добър тираж. В нея са издавани книги като „ Храбрият оловен войник“. Издателство „ Казанлъшка долина“ в София е разпространявало библиотеката. То е създадено от казанлъчанин и затова ние го считаме за наша книгоиздателска дейност, още повече, че продукцията на издателството приоритетно се е разпространявала в Казанлък“, поясни Кожухарова. \r\nИнтересни от този период са преводните книги. За първи път в Казанлък разбират за съществуването на такива световни класици като Гьоте и Виктор Юго, и руските класици. В процеса на превод се включват и местни преводачи – основно преподаватели в Педагогическото училище. В книгоиздаването се включва местното популярно просветно дружество „ Отец Паисий“, изцяло изградено от учители от Казанлъшкото педагогическо училище.  \r\nИнтерес представляват и драматичните творби, които се създават и издават в Казанлък в края на XIX и началото на XX век. В областта на литературното творчество по това време започват да се изявяват и обществени творци като Иван Енчев – Видю, който е известен повече в качеството си на изкуствовед и краевед, но пише и редица литературни творби. Интересно е и творчеството на Александър Едрев - Вердела, който също е свързан с издаването и разпространението на периодиката и отделни книжни творби. \r\nВсички тези издания са притежание на изключително богатия фонд „ Краезнание“ на Библиотека „ Искра“, в категорията на „ Редки и ценни „ издания.  \r\nСлавяна ГАЙДАРОВА", "date": "2019.10.17", "title": "Библиотека „ Искра” в Казанлък притежава ценни издания, които свидетелстват, какво са чели казанлъчани в края на XIX век"}
{"url": "http://www.focus-news.net/news/2019/10/17/2709470/aktsenti-v-sutreshniya-blok-dobro-utro-balgariya-na-radio-fokus-za-18-oktomvri.html", "text": "Местни избори 2019:  В предизборното ни студио ще се насочим към столичния район „Възраждане“, където се намират над 190 паметници на културно-историческото ни наследство. Фокус ще поставим и върху реализираните проекти за развитие и модернизиране на района като новото бизнес сити на столицата? Очаквайте разговор с кмета на район „Възраждане“ и кандидат за нов мандат от ГЕРБ/СДС Савина Савова. \r\nВ сутрешния блок  „Добро утро, България“  ще очертаем и основните посоки до момента от Съвета на ЕС. Как ще резонират решенията на лидерите върху политиката на Общността? Гост в ефира на  Радио „Фокус“  ще бъде политолога доц. Антоний Гълъбов. \r\nЗа библиотеката като културен и информационен център, символ на родолюбие и ролята ѝ в 21 век ще говорим с директора на Столична библиотека Юлия Цинзова. \r\nЗа поредна година Кюстендил се включва в отбелязването на Световния ден на ходенето. Инициативата е част от националната програма за физическа активност и развитие на българското население. С подробностите ще ни запознае Венцеслав Илчев от  Радио „Фокус” – Кюстендил . \r\n \r\n Започнете деня информирани! Тези и още теми – в „Добро утро, България“ от 06.00 до 10.00 часа на 18 октомври, с водещ Йоланда Пелова.", "date": "2019.10.17", "title": "Акценти в сутрешния блок „Добро утро, България“ на Радио „Фокус“ за 18 октомври"}
{"url": "http://www.focus-news.net/news/2019/10/17/2709469/sliven-nyama-vavedeni-ogranicheniya-po-patishtata-v.html", "text": "Трафикът по пътищата в Сливенско  е интензивен,  но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от  . \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС : \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.10.17", "title": "Сливен: Няма въведени ограничения  по  пътищата в областта"}
{"url": "http://www.focus-news.net/news/2019/10/17/2709472/s-efektni-demonstratsii-na-voennosluzheshti-v-plovdiv-be-otbelyazana-kulminatsiyata-na-dva-boyni-praznika.html", "text": "С ефектни демонстрации на военнослужещи в Пловдив бе отбелязана кулминацията на два бойни празника – празника на Военновъздушните сили (ВВС) по случай 107-ата годишнина от тяхното създаване (16 октомври) и Деня на военните парашутисти и празник на 68-а бригада „Специални сили“ (18 октомври), предаде репортер на  Радио „Фокус“ – Пловдив . Честването започна в 14.30 часа днес с тържествен строй с поднасяне на венци и цветя на паметниците на загиналите военни парашутисти при изпълнение на воинския си дълг в мирно време в район №2 на 68-а бригада „Специални сили“. Програмата продължи малко след 15.30 часа на площад „Централен“ с тържествен строй с приветствия и награждаване на изявили се военнослужещи, след което бе отслужен Благодарствен молебен от Негово Високопреосвещенство пловдивски митрополит Николай. Церемонията продължи с поднасяне на венци и цветя пред паметника на военнослужещите, доблестно изпълнили воинския си дълг. От 16.00 часа на площад „Централен“ в града бе разположена информационна борса за набиране на войници и матроси за Българската армия. На нея са представени с информационни материали Сухопътните войски, ВВС, Военноморските сили, ССО, Регионалната служба „Военна полиция“, НГЧ, Централното военно окръжие. Присъстващите могат да се запознаят с възможностите, условията и сроковете за кандидатстване и постъпване на служба в Българската армия. В информационната борса участват и представители на Националния военен университет „Васил Левски“, които разясняват условията за прием и обучение във висшето военно училище. По същото време над площад „Централен“ се проведе динамичен показ на военнослужещи от ВВС от авиобазите в Крумово и Граф Игнатиево. Показът включваше изпълнения на различни видове задачи, сред които разузнаване и атака по земна цел, мисия по търсене и спасяване, симулиране на въздушна цел, мисия Air Policing и други. В него участваха хеликоптери Ми-24 и Кугър, самолети L-39 ZA, C-27J, МиГ-29, Ан-2. Военнослужещи от ССО изпълниха парашутни скокове, както и други задачи от бойната и физическа подготовка като спускане по способа „бързо въже“ от хеликоптер, стрелба с маркиращи боеприпаси, военни ръкопашни техники, демонстрация по неутрализиране на терористи и освобождаване на заложник и други. На проявите присъстваха министърът на отбраната Красимир Каракачанов, заместник-началникът на отбраната генерал-лейтенант Димитър Илиев, командирът на ВВС генерал-майор Цанко Стойков, началникът на гарнизон Пловдив и командир на Силите за специални операции (ССО) бригаден генерал Явор Матеев, командирът на Националната гвардейска част (НГЧ) полковник Кънчо Иванов. От 18.30 часа във Военния клуб в Пловдив ще започне традиционният концерт на Представителния ансамбъл на Въоръжените сили и Представителния духов оркестър на ВВС. Концертът е част от събитията в информационната кампания „Бъди войник“ и е своеобразен жест към граждани и гости за дългогодишната подкрепа, взаимното уважение и неразривната връзка между армията и обществото. На концерта ще прозвучат обичани бойни маршове, патриотични и модерни музикални произведения на изявени български изпълнители от Представителния ансамбъл на Въоръжените сили. Към тях ще се присъединят и танцови формации. Утре отбелязването на 75-та годишнина от първия боен ден на парашутната дружина и 18-ти октомври – Ден на военния парашутист ще продължи в град София с военен ритуал и заупокойна молитва на Алеята на парашутиста в Софийски Централни гробища. Ще се състои и тържествен военен ритуал пред паметника на загиналите парашутисти на площад „Народно събрание”. \r\nТони МИХАЙЛОВ", "date": "2019.10.17", "title": "С ефектни демонстрации на военнослужещи в Пловдив бе отбелязана кулминацията на два бойни празника"}
{"url": "http://www.focus-news.net/news/2019/10/17/2709475/rayonen-sad-varna-globi-na-41-godishen-vodach-za-upravlenie-na-avtomobil-s-registratsionni-tabeli-izdadeni-za-drugo-prevozno-sredstvo.html", "text": "Административно наказание наложи Районен съд – Варна на 41-годишен водач за управление на автомобил с регистрационни табели, издадени за друго превозно средство. Това съобщиха от  пресцентъра на Районен съд – Варна . Случаят е от месец декември миналата година. При управление на автомобил „Фолксваген голф“ по пътя село Каменар – село Въглен на 23 декември 2018 г. подсъдимият бил спрян за проверка от полицейски автопатрул, като се оказва, че свидетелството му за управление на МПС е било отнето. Освен това, след извършена справка в информационните масиви се установява че водачът, в нарушение на разпоредбите шофирал с поставени  несъответстващи на марката, модела и номера на рамата регистрационни табели. Оказало се, че той си послужил неправомерно с истински регистрационни табели, но предназначени за превозно средство от друг модел. Деянието е наказуемо по чл. 345, ал. 1 от НК. С присъда, съдът го освободи от наказателна отговорност като му наложи административно наказание – глоба в размер на 1000 лева. Присъдата на Варненския районен съд подлежи на обжалване в 15-дневен срок пред горната съдебна инстанция.", "date": "2019.10.17", "title": "Районен съд – Варна глоби на 41-годишен водач за управление на автомобил с регистрационни табели, издадени за друго превозно средство"}
{"url": "http://www.focus-news.net/news/2019/10/17/2709477/blizo-600-proekta-s-evrofnansirane-za-nad-400-mln-leva-sa-realizirani-vav-varnensko-za-poslednite-5-godini.html", "text": "592 проекта на обща стойност 418 108 966 лв. по оперативни програми на Европейския съюз са били реализирани на територията на Варна за периода 2015г.-2019г.. Това показват данните на Областния информационен център в града, обясни за   директорът на ОИЦ Виктория Николова. Според нея, най-много – 114, от проектите са осъществени с подкрепата на ОП „Развитие на човешките ресурси“. Инвестирани са 20 281 513 лв. За периода, по ОП „Иновации и конкурентоспособност“ са сключени 74 договора на стойност общо 57 906 072 лв. 11 са проектите по Програмата за морско дело и рибарство. По тях са направени инвестиции за 20 915 923 лв. Девет проекта са реализирани във Варна по ОП „Региони в растеж“. Общият им бюджет е от порядъка на 97 659 991 лв. По ОП „Наука и образование за интелигентен растеж“ са осъществени 7 проекта с бюджет от 78 187 586 лв. Общата стойност на проектите по ОП „Добро управление“ за периода е 1 261 029 лв., броят им е 5. Два са проектите по ОП „Околна среда“. Европейското финансиране е в размер на общо 37 382 443 лв. По ОП „Инициатива за малки и средни предприятия“ са подпомогнати 370 проекта на територията на общината с общо 104 514 408 лв., каза още Виктория Николова. \r\n \r\nДиана СТОЕВА", "date": "2019.10.17", "title": "Близо 600 проекта с еврофнансиране за над 400 млн. лева са реализирани във Варненско за последните 5 години"}
{"url": "http://www.focus-news.net/news/2019/10/17/2709474/prezidentat-rumen-radev-i-generalniyat-sekretar-na-reporteri-bez-granitsi-kristof-deloar-obsadiha-sastoyanieto-na-mediynata-sreda-v-balgariya.html", "text": "Състоянието на медийната среда в България, доверието на гражданите в медиите, професионалните стандарти в журналистиката, моделите за финансиране на българските медии и подходите за отстояване на независимостта на редакционната политика обсъдиха на среща на „Дондуков“ 2 държавният глава Румен Радев и генералният секретар на „Репортери без граници“ Кристоф Делоар. В срещата на „Дондуков“ 2 участва и Полин Адес-Мевел, говорител и ръководител на отдел „Европейски съюз и Балкани“ в организацията. Това съобщиха от  прессекретариата на държавния глава . \r\nСпоред държавния глава, 111-ото място на България в Индекса за свободата на пресата на „Репортери без граници“ е тревожно преди всичко заради констатираните сериозни проблеми в медийната сфера, която е призвана да бъде опора на демократичните процеси. Липсата на всеобхватен медиен закон, който да задава стандарти и да регулира дейността на всички медии у нас, е сред причините за състоянието на медийната среда, беше посочено на срещата. По думите на президента, финансирането е ключов въпрос за гарантирането на свободата, независимостта и плурализма в медиите и са необходими ясни критерии за достъп до европейско финансиране и справедливото им разпределение.  \r\nКристоф Делоар и Полин Адес-Мевел изразиха загриженост, че в последните 13 години в България се наблюдава устойчива тенденция на влошаване на свободата на словото. Като проблем пред страната ни те откроиха и липсата на ефективни резултати в разследването на случаи на нападение и заплахи срещу български разследващи журналисти.  \r\nДвамата оцениха високо публичните послания на президента Румен Радев в подкрепа на свободата на словото, независимостта на медиите и защитата на професионалните стандарти на журналистите. Според тях е необходимо българските институции да пристъпят към приемането на адекватно законодателство, което да гарантира независимостта на редакционната политика в медиите от политическа и икономическа зависимост, както и за безопасността на разследващите журналисти. Президентът Радев постави въпроса за предоставяне на информация на страната ни за работещите модели и добрите европейски практики при усвояването на средства от Европейския съюз в държавите с утвърдени демократични традиции.", "date": "2019.10.17", "title": "Президентът Румен Радев и генералният секретар на „Репортери без граници“ Кристоф Делоар обсъдиха състоянието на медийната среда в България"}
{"url": "http://www.focus-news.net/news/2019/10/17/2709478/viktoriya-nikolova-oits-varnentsi-ne-spirat-da-pitat-za-vazmozhnostite-da-si-napravyat-kashti-za-gosti.html", "text": "И през стария програмен период, и сега, един от най-често задаваните въпроси в Областния информационен център(ОИЦ) във Варна е за възможностите за получаване на европейски средства за изграждане на къщи за гости. През този програмен период обаче, къщите за гости не се финансират в мащаба, в който се финансираха преди. Това коментира в интервю за   Виктория Николова, директор на ОИЦ в града. Тя уточни, че в момента има възможност само за поемане на частични дейности, като облагородяване на общи части, направата на басейни, изграждане на някакви огради  или барбекюат, например, но не повече. Виктория Николова посочи, че интерес към къщите за гости проявяват различни хора, най-много от самия град, тъй като тук е концентриран бизнесът и има повече жители. Запитвания за финансиране обаче има и от по-малките общини в областта. Що се отнася до останалите европейски програми, най-голям интерес във Варна има към програмата „Развитие на човешките ресурси“, тъй като тя е с най-широк спектър бенефициенти. По нея от европейско финансиране могат да се възползват неправителствени организации, общини. Могат да се възползват и много от фирмите, тъй като по нея се отпускат средства за безопасни условия на труд, за подобряване на работната среда. Също така, по тази програма се изплащат съответно и ваучерите за обучени, както на заети, така и на безработни лица, добави Виктория Николова. Тя каза още, че следващата програма, за която има най-много запитвания е „Иновации и конкурентоспособност“. По отношение на нея бизнесът се интересува от това какви машини може да закупи, например, а също и как да подобри енергийната ефективност на базата си. „Следващият по честота задаван въпрос е за това как да се стартира собствен бизнес и коя програма подпомага това. Разбира се, двете програми „Конкурентоспособност“  и „Човешки ресурси“, са и програмите, които подпомагат стартирането на бизнеса“, обясни още директорът на ОИЦ във Варна. \r\n \r\nДиана СТОЕВА", "date": "2019.10.17", "title": "Виктория Николова, ОИЦ: Варненци не спират да питат за възможностите да си направят къщи за гости"}
{"url": "http://www.focus-news.net/news/2019/10/17/2709466/stanovishte-na-svetoslav-kostov-predstaveno-pred-saveta-za-elektronni-medii-sreshtu-predsrochnoto-mu-osvobozhdavane.html", "text": "В съответствие с чл. 34, ал.3 от Административно-процесуалния кодекс и в рамките на срока поставен от СЕМ (5 дни), генералният директор на Българското национално радио Светослав Костов, представи пред Съвета за електронни медии (СЕМ) становище срещу искането за предсрочно прекратяване на мандата му. В текста на становището до регулатора се казва, че Костов не е извършвал, нито е допускал други лица от БНР да извършат системни или груби нарушения на Закона за радио и телевизия (ЗРТ). Той не носи отговорност за действия или бездействие на други служители, тъй като не е бил уведомен за тях. В становището се казва още, че в ЗРТ липсва определение за „груби“ нарушения. В изложението до СЕМ подробно е дадено обяснение защо изброените от регулатора „системни“ нарушения са неоснователни. В мотивите на Съвета, които бяха изпратени миналата седмица до Генералния директор на радиото, са изброени три административно-наказателни производства срещу БНР, които да са повод за отстраняването му, както следва: № РД-10-25/28.08.2019 г., № РД-10-26/02.10.2019 г. и № РД-10-27/02.10.2019 г. Това се посочва в  становището  на бившия генерален директор на БНР Светослав Костов. \r\nДве от тези производства не касаят нарушение на чл. 10 от ЗРТ, където са определени основните принципи на работа на БНР и БНТ, само нарушаването на които принципи може да бъдат мотив за освобождаването на Костов от заеманата от него длъжност.  \r\nЦитираното от регулатора постановление РД-10-25/28.08.2019 г. е за нарушение извършено по време на мандата на предишния Генерален директор на БНР - Александър Велев. То не може да бъде мотив за освобождаване на следващия Генерален директор Светослав Костов.  Наказателно постановление № РД-10-27/02.10.2019 касае твърдения за нарушение на чл. 17, ал.2 във връзка с чл.10, ал.1, т.2 от ЗРТ, но същото се обжалва за неговата законосъобразност и също не може да бъде мотив за предсрочно прекратяване на мандата на Генералния директор.  \r\nНаказателно постановление № РД-10-26/02.10.2019 г., което се отнася до нарушаване на лицензията на БНР, също е обжалвано, тъй като в нито един момент на 13.09.2019 г., БНР не е спирало да предоставя радиоуслуга по отношение на  програма “Хоризонт” чрез електронна съобщителна мрежа по смисъла на ЗРТ. Към становището си до СЕМ, Генералният директор на БНР е приложил извлечение от сравнителна статистика за потребителите ползвали радиоуслугите на БНР разпространявани чрез интернет страницата на медията, както и копие от констатациите от извършената проверка на Комисията за регулиране на съобщенията. \r\nРРТС „Белоградчик\", РРТС „Ивайловград\" и РРТС „Трещеник\" са спрени със заповед на “Нуртс България” ЕАД. Случаят все още се разследва от Прокуратурата на Република България. Приложени са и доказателства за това, че на 13.09.2019 г. от РРС Кърджали, РРС Видин, РРС Бургас, РРС Варна, РРС Шумен, РРС Благоевград, РРС Стара Загора, РРС Пловдив и Радио София, са излъчвали информационните бюлетини на програма “Хоризонт” на БНР.  Във връзка с твърдението за евентуалното нарушение на гарантираното право на информация на българските граждани, в становището се казва, че БНР не е спирало да предоставя такава информация в национален мащаб чрез другата си програма с идентичен териториален обхват и времеви параметри на излъчване, а именно “Христо Ботев”. \r\nИзложеното в мотивите на регулатора твърдение за поставяне на БНР в ситуация на невъзможност за изпълнение на задълженията си съгласно чл. 51 от ЗРТ, относно защита живота и здравето на гражданите в ситуация на бедствие или криза, няма никаква връзка с нарушение на чл.10 от ЗРТ. БНР има лицензирана повече от една програма с разпространение на цялата територия на България. Нито лицензията, нито ЗРТ правят разлика с коя от програмите си БНР следва да изпълнява вменените и задължения. И двете програми на БНР са с почти идентично покритие, както по население, така и по територия. Никъде в ЗРТ не се определя програма „Хоризонт“ за водеща и единствена програма на Българското национално радио. Във възражението си до Съвета за електронни медии Светослав Костов казва още, че поредица от действия е довела до репутационно-неприятна ситуация за БНР, която е била използвана по недопустим начин за други цели, различни от вижданията за благото на радиото. \r\nЗа да не бъдат допускани подобни ситуации, отчитайки и нуждата от постоянна профилактика на съоръженията, потенциалната възможност за настъпването на извънредни аварии и ситуации, както и особената роля на БНР, със заповед 71-453 от 01.10.2019 Светослав Костов е разпоредил всеки един подобен случай, да бъде разрешаван след вземане на решение на УС на БНР и след писмено съгласуване с Програмен Директор, Директор на Дирекция „Техника“ Главен инженер и ръководител сектор „Централна и приемна апаратни“. В заключение Генералният директор на БНР Светослав Костов завява, че единствено законосъобразно и в интерес на радиото би било решението на СЕМ да прекрати процедурата по предсрочно му освобождаване.", "date": "2019.10.17", "title": "Становище на Светослав Костов представено пред Съвета за електронни медии срещу предсрочното му освобождаване"}
{"url": "http://www.focus-news.net/news/2019/10/17/2709479/v-kashtata-na-hudozhnitsite-v-kardzhali-beshe-otkrita-izlozhba.html", "text": "Поредната изложба на местните художници е посветена на Деня на Кърджали и се открива в рамките на празниците за Освобождението на града, предаде кореспондент на   Радио „Фокус“  . Свои картини представиха 22 художници като Мая Мечева, Владимир Чукич, Христо Габеров, Георги Шишков, Емил Пенчев, Камбер Камбер, Стефан Пенев, Павлина Чукич, Иван Стойчев, Костадин Петков, Николай Тюркеджиев, Светла Христова, Севинч Еминова, Десислава Емилиянова, Хари Атанасов, Ваня Петкова, Венета Пенева, Дияна Карагяурова. Експозицията се състои от 48 картини, малки пластики, стъклени пана, батик. Традицонната изложба събира всяка година през октомври творби на дейци на културата и изкуството, някои от които отдавна живеят в чужбина. \r\nДарина ДЕЕНИЧИНА", "date": "2019.10.17", "title": "В къщата на художниците в Кърджали беше открита изложба"}
{"url": "http://www.focus-news.net/news/2019/10/17/2709161/pregled-na-osnovnite-temi-v-svetovniya-pechat-agentsiya-fokus.html", "text": "Камарата на представителите на САЩ одобри резолюция, осъждаща решението на президента на страната Доналд Тръмп да изтегли американските войски от североизточната част на Сирия, пише вестник  Los Angeles Times . \r\nРезолюцията, гласувана от депутати и от Републиканската и от Демократическата партия, се противопоставя на изтеглянето на войските на САЩ от Сирия - решение, което предизвика агресивни атаки от страна на турските сили върху кюрдските формирования, които до този момент бяха силен американски съюзник в борбата с терористичната групировка „Ислямска държава“.  \r\nРезолюцията беше приета с 354 гласа \"за\" срещу едва 60 \"против\", като разполагаше и със силна подкрепа от страна на Републиканската партия, което е рядкост в подобни гласувания, заради силната подкрепа на републиканците за Доналд Тръмп.  \r\nИзявлението на Камарата иска от САЩ да подкрепи хората, които бяха разселени в следствие от конфликта с хуманитарни средства. В него също така има призив към турския президент Реджеп Тайип Ердоган незабавно да прекрати операцията в региона.  \r\nКамарата също така призовава Тръмп да представи „ясен и специфичен план“ за продължаващата борба срещу групировката „Ислямска държава“.  \r\nВотът идва малко след като американският президент проведе конференция със своя италиански колега Серджо Матарела, на която Тръмп защити решението си да изтегли войските на страната от Сирия. \r\n*** \r\n \r\n  Силите на САЩ са тренирали специално „Сирийските демократични сили“ (СДС) и техните сътрудници от „Отрядите за народна самоотбрана“ (ОНС) за възможна турска операция в Северна Сирия, пише вестник  Daily Sabah .  \r\nИнформацията идва американски офицер, който е работил със СДС и е заявил, че кюрдските сили са получили сложна военна тренировка, включително за това как да построят цяла мрежа от подземни тунели под ключови градове в региона, като предпазна мярка срещу турска военна кампания.  \r\nСпоред него ОНС са започнали да работят по тунелите след като Турция е завзела град Африн през 2018 г.  \r\nОфицерът също така е заявил, че войските на САЩ са провели множество обучения заедно с СДС, в които те са били обучени как да действат координирано в случай на турска инвазия. Te са били обучени и как да „се защитават в дълбочина“, военна стратегия, която цели да забави атакуваща сила.  \r\nДруг бивш американски военен офицер, който също е работил със силите на кюрдите е потвърдил, че СДС са „построили група тунели, като предпазна мярка“ срещу Турция.  \r\nТой е добавил, че тези тунели и други защити са били построени като възможна предпазна мярка и в случай, че САЩ се изтеглят от региона.  \r\nТурция започна операция „Извор на мира“ на 9 октомври, което е третата военна операция от страна на правителството в Анкара в Северна Сирия, като според него целта е да бъде изчистена границата на страната от терористи, свързвани с „Ислямска държава“. Операцията е насочена и срещу обявената от Анкара за терористична организация „Работническа партия на Кюрдистан\" (ПКК).  \r\nСпоред Анкара по границата със Сирия ще бъде създадена зона за сигурност, където да бъдат заселени сирийските бежанци, намиращи се в Турция в момента. \r\n*** \r\n \r\n  Депутат от парламента в Техеран, член на комисията по национална сигурност и външна политика, обвини Израел, САЩ и Саудитска Арабия за атаката върху иранския петролен танкер в Червено море, пише вестник  The Jerusalem Post . \r\nДепутатът заяви пред ирански медии, че разполага с видео, заснето от камери на кораба, което показва, че атаката е била извършена от САЩ, Израел и Саудитска Арабия.  \r\nТанкерът „Сабити“, който е собственост на Държавната петролна компания на Иран, беше ударен по-рано от две ракети в Червено море, близо до териториалните води на Саудитска Арабия, което доведе до изтичане на нефт.  \r\n„Саудитска Арабия и САЩ се опитват да обвинят „Ислямска държава“ или талибаните за атаката, но документите отхвърлят такова твърдение, тъй като няма присъствие на (техни) терористи в Червено море“, заяви депутатът, като допълни, че във всеки случай и двете групировки са били създадени и спонсорирани от Саудитска Арабия и Израел.  \r\nТой заяви, че Иран ще предостави доказателствата от своето независимо разследване на атаката на Съвета за сигурност на ООН.  \r\n„Има толкова много документи и улики, които посочват участието на някои правителства в атаката върху иранския петролен танкер. Тези документи ще бъдат отнесени до ООН и Съвета за сигурност, така че тези страни, които стоят зад тази терористична атака да отговарят за действията си“, добави депутатът.  \r\nИранският външен министър Мохамед Джавад Зариф и президентът на страната Хасан Роухани също заявиха по-рано, че атаката е била извършена от една или повече чужди сили.  \r\n„Със сигурност режим подпомогнат от някои държави е извършил тази (атака), и ние разучаваме инцидента, за да видим какво е станало“, заяви Роухани.  \r\nПрезидентът заяви още, че също разполага с видеоматериал, показващ ракети, изстреляни по кораба, две от които са успели да го ударят. На него се вижда още откъде са били изстреляни ракетите и от какъв ъгъл.  \r\nИранският върховен съвет за национална сигурност заяви, че атаката не е била извършена от един човек или от групировка, но по-скоро от нечие правителство и добави, че всяка страна, която е отговорна за нея трябва да очаква да понесе последствията от действията си.  \r\n„Според получената информация, атаката върху иранския танкер е била извършена от едно или повече правителства“, заяви Зариф.  \r\n„Разбира се разследванията продължават, но докато не стигнем до крайни заключения, няма да обвиняваме никого“, добави министърът. \r\n*** \r\n \r\n  Държавният секретар на САЩ Майк Помпео подчерта важността на срещата си с президента на Турция Реджеп Тайип Ердоган, като заяви, че е от особена важност заедно с вицепремиера Майк Пенс да се срещат с него лично, пише американското издание  The Washington Examier .  \r\nПомпео освен това заяви, че срещата ще се състои, въпреки по-ранните изявления на Ердоган, че отказва да разговаря с американската делегация, която ще посети Анкара на 17 октомври.  \r\nТурският президент заяви пред журналисти, че ще разговаря единствено със своя американски колега Доналд Тръмп и срещата между него и Помпео и Пенс няма да се състои.  \r\n„Няма да разговарям с тях. Те ще разговарят със своите (турски) колеги“, заяви Ердоган. \r\n„Когато Тръмп дойде тук, аз ще разговарям с него“, добави той.  \r\nПомпео се възпротиви на тези изказвания и заяви от своя страна, че американската делегация действително ще се срещне с турския лидер във връзка с продължаващата криза в Сирия и възможността за договарянето на примирие между Анкара и подкрепяните от Вашингтон кюрдски сили в региона. \r\n„На този етап, вицепрезидентът и аз планираме да отпътуваме (за Турция) още днес“, заяви Помпео в интервю за американски медии.  \r\n„И ние имаме всички очаквания, че ще се срещнем с Ердоган. И това е важно. Трябва да проведем този разговор с него директно“, добави държавният секретар.  \r\nПо-рано службата на Майк Пенс обяви, че вицепремиерът ще се срещне с президента Ердоган. Доналд Тръмп, под натиска на лидерите на конгреса подписа налагането на нови санкции срещу Турция. В допълнение към други икономически ограничения, новите мерки ще повишат митата за внос на турска стомана от 25% на 50%.", "date": "2019.10.17", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/17/2709162/predstoyashti-sabitiya-v-stranata-za-17-oktomvri-agentsiya-fokus.html", "text": "*** \r\n \r\nОт 10.00 часа, в ректората на Национална спортна академия „Васил Левски“ президентът Румен Радев ще открие конференция  „Спортът, децата и бъдещето“ с участието на водещи експерти в областта на медицината, психологията, педагогиката, физическото възпитание. \r\n \r\n*** \r\n \r\nОт 14.00 часа в Гербовата зала на „Дондуков“ 2 президентът Румен Радев ще награди с отличия шестима изтъкнати българи.  \r\n \r\n *** \r\n \r\nОт 15.30 часа президентът Румен Радев ще се срещне на „Дондуков“ 2 с генералния секретар на „Репортери без граници“ Кристоф Делоар. \r\n \r\n*** \r\n \r\nОт 09:00 часа в зала „Проф. Марин Дринов“ на БАН, ще се проведе международната конференция на тема: актуалните проблеми в изучаването на нематериалното културно наследство и приносът на учените от БАН в прилагането на Конвенцията на ЮНЕСКО от 2003 г. \r\n \r\n*** \r\n \r\nОт 9:00 часа в Националния исторически музей, ул. „Витошко лале“ № 16, ще се проведе среща – част от мащабното роуд шоу на най-модерните тежкотоварни транспортни средства на CNG в цялата страна. \r\n \r\n*** \r\n \r\nОт 10:30 часа зам.-кметът на София Дончо Барбалов ще посети 5 МБАЛ, където със средства на СО е закупена и функционира нова медицинска апаратура.   \r\n \r\n*** \r\n \r\nОт 11:00 часа в сградата на Сдружение „Тишина“ и театър „Мим-Арт“, на ул. „Йордан Йовков“-13, известни актьори и музиканти подават ръка на хора с увреден слух. \r\n \r\n*** \r\n \r\nОт 10.00 часа, в ректората на Национална От 13:00 часа в централата на ПП АБВ на улица „Врабча“-23., ще се проведе пресконференция на партията.   \r\n \r\n*** \r\n \r\nОт 14.00 часа на редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. \r\n \r\n*** \r\n \r\nОт 18.30 часа в храм „Св. София“, ще се състои концерт от православни песнопения. \r\n \r\n*** \r\n \r\nОт 19:00 часа в сградата на КТ „Подкрепа“ ще бъде даден старт на програмата BASE – Бизнес академия за стартиращи предприемачи. \r\n \r\n*** \r\n \r\nОт 20:00 часа в зала 1 на НДК ще се проведе спектакълът на Димитър Туджаров (Шкумбата) – Комедиен спектакъл „45 години не стигат, 65  – също“. Пролетарии от всички страни, извинявайте“. \r\n \r\n \r\n \r\nОт 11.00 часа в карето между улиците „Хилендар“ Александър Стамболийски“ № 24 ще се състои официалното откриване на нова детска площадка, изградена от Общината с финансовата подкрепа на „ЧЕЗ Електро България“ АД.  \r\n*** \r\n \r\n \r\nОт 10.00 часа в Експоцентър „Флора“ – Бургас ще стартира Третата национална конференция SMARTTOURISM.BG  \r\n \r\n \r\n*** \r\n \r\n \r\nОт 11.30 часа в храм „Св. св. Кирил и Методий“ в Бургас ще бъде донесена за поклонение чудотворната икона „Св. Богородица Касперовская“ от град Ананиев – Украйна  \r\n \r\n \r\n*** \r\n \r\nОт 16.00 часа, в офиса на БЧК ще се проведе среща, част от информационната кампания за социално значимите заболявания в областта на кардиологията и офталмологията. \r\n \r\n*** \r\n \r\nВ 11 часа в сградата на Арменското училище /в двора на храм “Свети Саркис/ във Варна, ул. „Хан Аспарух“ 15 ще се проведе брифинг във връзка с изнесеното заседание на Епархийския съвет на Арменската Апостолическа Православна Света Църква в България. \r\n \r\n*** \r\n \r\nОт 12.30 ч. в Голямата зала на хотел „Адмирал“ в курорта „Златни пясъци“ ще се проведе пресконференция по повод Годишната национална конференция МОРЕ –Мултидисциплинарни Онкологични Разговори и Екстракти. \r\n \r\n*** \r\n \r\nОт 16.00 часа в конферентната зала на ИЗ „Рафаел Михайлов“ ще се проведе лекция на проф. дфн Пенка Ангелова на тема „Триъгълникът на Витгенщайн: език, мислене, свят“ \r\n \r\n*** \r\n \r\nО 10.30 часа в НЧ „Градина – Върбица 1894“ започва „Да помним, да знаем и да се гордеем\" -  празнична програма, посветена на 125 години НЧ „Градина-Върбица 1894”. \r\n \r\n*** \r\n \r\nВ 17:30 часа в малката зала на Дома на културата „Новите приключения на Ежко“ на автора Иван Мишев. \r\n \r\n*** \r\n \r\nОт 16.30 часа в Обредния дом, Българска търговско-промишлена палата организира официално откриване и тържествено освещаване на къща „Иван Грозев“, ще бъде представена експозиция за живота и дейността на карловския предприемач и индустриалец Иван Грозев. \r\n \r\n*** \r\n \r\nОт 14:30 часа на алея „Баш Бунар“, Световен ден на ходенето се организира в Ловеч. \r\n \r\n*** \r\n \r\nОт 17.00 часа в Етнографската експозиция на Регионален исторически музей, ще се открие изложба под надслов: „С благодарност към дарителите“, посветена на 45-та годишнина на Етнографската експозиция на РИМ-Пазарджик. \r\n \r\n*** \r\n \r\nОт 10.00 часа в в Драматично-куклен театър ,,Иван Радоев\" ще се състои пресконференция по повод постановката ,,Страшният съд\" от Йодон фон Хорват. \r\n \r\n*** \r\n \r\nОт 16.00 часа в Панорама ,,Плевенска епопея\" ще се открие изложба, посветена на император Николай II. \r\n \r\n*** \r\n \r\nОт 19.00 часа  в Арт център Плевен ще се състои концертът ,,Джаз истории\" с участието на Антоанела Петрова - вокал, Нейчо Петров- вокал, перкусии и Страцимир Павлов-пиано. \r\n \r\n*** \r\n \r\nВ 09.00 часа в зала 1 на Апелативния съд ще се проведе заседание по делото, образувано по жалби на двама осъдени за лихварство. \r\n \r\n*** \r\n \r\nОт 10.00 часа в зала „Тракия“, хотел“Рамада Тримонциум“, Главна дирекция „Европейски фондове за конкурентоспособност”, в качеството си на Управляващ орган на Оперативна програма „Иновации и конкурентоспособност” 2014-2020, организира информационна кампания за представяне на процедура BG16RFOP002-1.018 „Създаване и развитие на Регионални иновационни центрове (РИЦ)“  по Оперативна програма \"Иновации и конкурентоспособност\" 2014-2020. \r\n \r\n*** \r\n \r\nОт 11.00 часа в зала „Свети Георги“ на Областна администрация Русе ще се проведе заседание на Постоянно действащата междуведомствена областна епизоотична комисия. \r\n \r\n*** \r\n Смолян.  \r\nОт 09.00 часа в Сесийната зала на Общината ще се проведе заседание на Общинския съвет. \r\n \r\n*** \r\n \r\nОт 10.00 часа в 101 Алпийски полк ще се проведе ден на отворените врати.  \r\n \r\n*** \r\n \r\nОт 11.00 часа от площад „България“ до площад „Свобода“ ще се проведе ученическа лекоатлетическа щафета „107 години от Освобождението на Родопите“.  \r\n \r\n*** \r\n Смолян.  \r\nОт 12.00 ч. във фоайето на втория етаж в Родопски драматичен театър “Николай Хайтов” ще бъде открито Туристическото изложение  „Планините на България – гостоприемство в четири сезона”.  \r\n \r\n*** \r\n \r\nОт 15.00 часа в Регионален исторически музей „Стою Шишков“ – ще бъде открита музейната изложба „Закъснялата свобода за Родопите“. \r\n \r\n*** \r\n Смолян.  \r\nОт 16.00 часа в изложбена зала на Държавен архив – Смолян ще бъде открита документална изложба „Проф. Асен Василев – творец и педагог“. \r\n \r\n \r\n*** \r\n \r\nОт 19.30 часа, в зала „Сливен“ ще се проведе конкурсът за красота „Мис Сливен“.  \r\n \r\n*** \r\n \r\nОт 18.30 часа на IV експозиционно ниво на Регионалния исторически музей ще бъде премиерата на книгата „Шампионите разказват - Живи спомени на известни спортни личности на Стара Загора – III част“. \r\n \r\n*** \r\n   \r\nОт 13.10 часа на третия етаж в СУ \"Панайот Волов\" ще се проведе състезание по програмиране.  \r\n   \r\n*** \r\n   \r\nОт 14.00 часа в Първа аудитория на филиала на Медицински университет-Варна в града ще се проведе среща с ръководството и академичния състав на филиала. \r\n \r\n*** \r\n \r\n \r\n*** \r\n \r\nОт 10:00 часа в зала „Панорама”, ще се състои обучение от страна на ЦИК към Общинските избирателни комисии (ОИК) във връзка с провеждането на изборите за общински съветници и кметове на 27 октомври 2019 г. \r\n \r\n*** \r\n \r\nВ 09.30 часа в централния офис на ГЕРБ ще се състои пресконференция с участието на народния представител и член на ИК на ГЕРБ Менда Стоянова, кандидата на ГЕРБ за кмет на Пловдив Здравко Димитров, председателя на СДС Румен Христов и Тони Симидчиева от СДС - Пловдив.", "date": "2019.10.17", "title": "Предстоящи събития в страната за 17 октомври (Агенция „Фокус“)"}
{"url": "http://www.focus-news.net/news/2019/10/17/2709532/the-guardian-evropeyskite-lideri-ostaviha-vazmozhnostta-za-otsrochka-za-brekzit-vapreki-sklyuchenata-sdelka.html", "text": "Европейските лидери оставиха опцията за удължаване на срока за Брекзит след 31 октомври, ако новата сделка бъде отхвърлена от Камарата на общините на Великобритания, което представлява удар за стратегията на премиера Борис Джонсън, пише вестник  The Guardian . \r\nМинистър-председателят искаше да си осигури бърз вот на заседанието на Камарата на 19 октомври, като им предложи или да приемат споразумението му или Лондон да излезе от Европейския съюз без сделка.  \r\nНеговата кауза беше подпомогната от коментарите на Жан-Клод Юнкер, председателят на Европейската комисия, който заяви, че се съмнява Брекзит да бъде забавен. Въпреки това европейските лидери не изразиха същото мнение.  \r\nВ изявление след срещата се твърди, че Европейската комисия и Европейския парламент са били инструктирани да „направят необходимите стъпки за да се подсигурят, че споразумението ще влезе в сила на 1 ноември“. \r\nНо висш служител от европейската администрация заяви, че лидерите ще следят събитията на 19 октомври и ще действат съобразно тях.  \r\nВтори дипломатически източник заяви, че те са избрали да не се месят в „деликатни местни дебати“. Въпреки това те ще са готови да оставят вратата отворена за отсрочка, която ще бъде обсъдена широко, ако това се наложи.  \r\nДоналд Туск, председателят на Европейския съвет, който ще предостави възможностите за действие в случай, че сделката бъде отхвърлена от Камарата заяви, че въпроса за отсрочка е проблем за друг ден.  \r\n„Нашето намерение е да работим за ратификация. Подкрепяме сделката и това е ясното решение на другите 27 страни-членки. И сме подготвени за тази ратификация, политически, логистически и технически“, заяви Туск.  \r\n„Сега топката е прехвърлена на Великобритания. Аз не знам какъв ще бъде резултатът от дебата в Камарата на общините. Не е моя работа да коментирам политическите развития в Обединеното кралство. Но ако има искане за отсрочка, аз ще се консултирам със страните-членки и ще видя как ще реагират“, добави Туск.  \r\nДжонсън е изправен пред тежка битка за да получи мнозинство в парламента за сделката си, след като Демократичната юнионистка партия (ДЮП) заяви, че ще отхвърли новите предложения, които според нея погазват Белфасткото споразумение от 1998 г. \r\nЮнкер се опита да подкрепи сделката, като изрази съмнение, че Брекзит ще бъде бавен повече, дори споразумението да бъде отхвърлено в Лондон.  \r\nТой заяви пред репортери, че „отхвърля“ възможността за забавяне.  \r\n„Ако има сделка, има сделка и няма нужда от забавяне“, каза Юнкер.  \r\nДругите европейски лидери не споделиха неговото мнение. \r\nСлед като Брюксел и Лондон се споразумяха за Брекзит, Джонсън призова депутатите в парламента във Великобритания да се обединят и да подкрепят сделката. \r\n„Много се надявам моите Колеги депутати да се обединят и да осъществим Брекзит“, заяви Джонсън, като добави, че се надява Великобритания най-сетне да напусне ЕС, за да „може да се съсредоточим върху приоритетите на нашия народ“.  \r\nЮнкер заяви още, че ЕС ще се подсигури, че Обединеното кралство може да напусне Общността на 31 октомври, ако парламентът предостави своето съгласие за сделката на 19 октомври.  \r\nДжонсън ще трябва да спечели на своя страна огромна част от депутатите на лейбъристите и някои от консерваторите, които бяха изключени от управляващата партия по-рано.  \r\nСлед като се появи информация за детайлите около новата сделка, ДЮП заяви, че няма да подкрепи сделката, защото тя не „защитава интересите“ на Северна Ирландия.  \r\nПо-късно ръководителят на Лейбъристката партия Джереми Корбин също осъди сделката, и я нарече „по-лоша“ от по-ранното споразумение, предложеното бившия премиер Тереза Мей.  \r\nГлавният преговарящ за Брекзит от страна на ЕС Мишел Барние заяви, че Джонсън го е уверил, че ще получи мнозинство в парламента на 19 октомври, макар да го каза с известна доза скептицизъм.  \r\n„Премиерът каза, че на базата на споразумението и на обясненията, които ще даде, има увереност, че ще спечели това гласуване“, заяви Барние.  \r\nСпоред споразумението, казва Барние, Северна Ирландия ще остане в единния пазар на ЕС за стоки и митническият код на ЕС ще бъде приложен за стоки, идващи от Великобритания в Северна Ирландия. \r\nНо Северна Ирландия все пак ще остане законно в митническата територия на Великобритания.   \r\n \r\n  Теодор Пенев", "date": "2019.10.17", "title": "The Guardian: Eвропейските лидери оставиха възможността за отсрочка за Брекзит, въпреки сключената сделка"}
{"url": "http://www.focus-news.net/news/2019/10/17/2709163/107-g-ot-parviya-boen-polet-na-balgarskata-voenna-aviatsiya-obzor.html", "text": "На 16 октомври се навършиха 107 години от първия боен полет на българската военна авиация. Военновъздушните сили отбелязаха своя боен празник с поредица от събития, кулминацията от които бяха в София. Събитието в столицата започна пред Паметника на българския летец, където  държавният глава и върховен главнокомандващ Румен Радев прие почетния караул по случай празника. Той поздрави гвардейците за празника, а те му отговориха с мощно „Ура“. След това бяха поднесени венци и цветя пред Паметника. Цветя и венци бяха поднесени и от името на министър председателя Бойко Борисов, от парламентарните групи и други. \r\nСлово по повод празника произнесе  ген.-майор Цанко Стойков, началник на ВВС . По думите му днес тържествуват несломимият дух и гордият порив към необятното и светлината.\"Днес тържествуват несломимият дух и гордият порив към необятното и светлината, защото днес е празникът на авиацията и днес е празникът на авиацията и българските ВВС на България. Денят 16 октомври е повод за национална гордост\", заяви той. Ген. Стойков припомни, че за пръв път е използван самолетът за изпълнение на боен полет за въздушно разузнаване. Ген. Стойков подчерта, че през всичките години от Одринската епопея ВВС изпълняват дълга си към родното небе. \r\nПред журналисти  президентът Румен Радев  коментира, че българските ВВС са носител на гордостта и идеалите на нацията. \"Честит празник на всички бъгари, свързани с авиацията и на хората със сини пагони. От самото начало на своето възникване, през цялата си славна история българските ВВС винаги са били носител на гордостта и идеалите на нацията. Те са били символ на непреклонния дух на българина, на вечния негов стремеж към съвършенство и свобода. За това пожелавам на всички много здраве, много енергия и много сили да се справят с предизвикателствата по пътя на тяхната високоблагородна мисия. Очаквам много неща. Трансформацията, модернизацията на българските ВВС и изобщо на Въоръжените сили не е е еднократен политически акт. Той не се изчерпва с покупката на техника и въоържение. Това е сложен, многообхватен процес. Той изисква изключително компетентно ръководство. Очаквам правителството да осъзнае с какво всъщност се е заело и да изпълнява всички необходими действия, от които зависи една успешна модернизация\", заяви още президентът. \r\nПред медиите поздравления към ВВС отправи и председателят на Комисията по отбрана  и депутат от ГЕРБ ген. Константин Попов. По думите му оптимизмът е присъщ за авиацията. \"Без оптимизъм, без надежда, без мечта - няма авиация. Хубаво е, че на този празник, както чухте от ген. Стойков, надеждата става все по-силна. Възстановява се Военновъздушното училище. Закупува се съвременен нов тип боен самолет, възстановява се съществуващата техника. Човек може да види грейналите очи на хората в авиацията. Честит празник, да държат здраво и победи в небето\", каза още ген. Попов. \r\n Агенция „Фокус“  припомня:  \r\nПреди 107 години, на 16 октомври 1912 г., пилотът поручик Радул Милков и наблюдателят поручик Продан Таракчиев със своя самолет „Албатрос” изпълняват разузнавателен полет над Одринската крепост и успяват да хвърлят две ръчни гранати над гара Караагач. Това е бойното кръщение на младата тогава българска военна авиация. Датата на първия боен полет в историята не само на нашата, но и на Европейската авиация - 16 октомври, е приета за официален празник на Военновъздушните сили на Република България. \r\n \r\nДеница КИТАНОВА", "date": "2019.10.17", "title": "107 г. от първия боен полет на българската военна авиация (ОБЗОР)"}
{"url": "http://www.focus-news.net/news/2019/10/17/2709465/anadolu-agency-sreshtata-mezhdu-erdogan-i-mayk-pens-priklyuchi.html", "text": "Срещата между президента на Турция Реждеп Тайип Ердоган и вицепрезидента на САЩ Майк Пенс приключи след по-малко от два часа, като все още не е ясно за какво са разговаряли представителите на Анкара и Вашингтон, предава  Anadolu Agency . \r\nСрещата между Пенс и Ердоган започна по-рано, като се очакваше двамата да разговарят за турската операция „Извор на мира“, която се провежда в Северна Сирия срещу доскоро подкрепяните от САЩ кюрдски сили. Разговорът се проведе при затворени врати и продължи около 100 минути. Все още няма официално становище за това какво са си казали двамата представители на Анкара и Вашингтон, но се очаква именно „Извор на мира“ да е във фокуса на срещата, както и други свързани с операцията въпроси. \r\n \r\n  Теодор Пенев", "date": "2019.10.17", "title": "Anadolu Agency: Срещата между Ердоган и Майк Пенс приключи"}
{"url": "http://www.focus-news.net/news/2019/10/17/2709473/ria-novosti-yunker-e-ubeden-che-parlamenta-na-velikobritaniya-shte-odobri-sdelkata-za-brekzit.html", "text": "Председателят на Европейската комисия Жан-Клод Юнкер е убеден, че британският парламент ще приеме споразумението за условията за излизане на страната от Европейския съюз, което беше актуализирано след няколкоседмични интензивни преговори, предава  РИА Новости . \r\nПопитан от репортери дали смята, че Камарата на общините във Великобритания ще одобри новите предложения за Брекзит, той отговори положително и отбеляза, че е „убеден“ и „се надява“, че те ще бъдат приети от депутатите. \r\nТекстът на споразумението бе дълго съгласуван по време на преговорите между Лондон и Брюксел и беше одобрен от преговарящите. Британският парламент ще гласува текста на новото споразумение за Брекзит на 19 октомври. \r\nПланът обаче срещна съпротива от страна на Лейбъристката партия и Демократическата юнионистка партия в Северна Ирландия и все още не е ясно дали ще бъде одобрен от парламента. \r\n \r\n \r\n  Теодор Пенев", "date": "2019.10.17", "title": "РИА Новости: Юнкер е убеден, че парламента на Великобритания ще одобри сделката за Брекзит"}
{"url": "http://www.focus-news.net/news/2019/10/17/2709165/pochetnite-konsuli-na-balgariya-v-chuzhbina-sa-posetili-rilskiya-manastir.html", "text": "Кюстендил. Почетните консули на България в чужбина са посетили Рилския манастир, съобщиха от пресцентъра на Областна администрация – Кюстендил. „Това, което искам да заявя категорично е, че всички ние – държавна и местна власт, работейки съвместно за благосъстоянието на региона, – винаги ще насърчаваме инвестициите, развитието на бизнеса и доброто сътрудничество”. С тези думи се обърна областният управител на Кюстендил Виктор Янев към почетните консули на Република България в чужбина по време на тяхно посещение в региона. Консулите взеха участие в двудневна Конференция, която единия ден включваше посещение на Рилския манастир. Провеждането на такава Конференция в страната ни се случва за втори път през последните 10 години. Събитието премина при голям интерес – участие взеха около 70 български почетни консули в чужбина, като интересът бе породен от заложените в програмата срещи с представители на всички български институции и бизнес насоченост. Към почетните консули и гости областният управител Виктор Янев се обърна с думите: „За мен е огромна чест и удоволствие да ви приветствам с добре дошли тук, в област Кюстендил, и по-специално на това свято място за страната ни – Рилската света обител. Щастлив съм, че именно нашата област има възможност да бъде домакин на тази специална среща.“ В обръщението си Янев запозна консулите с многостранните аспекти на региона ни – туризъм, инвестиционен потенциал, природни дадености, икономика, култура, историческо минало, местно самоуправление и т.н. Областният управител подчерта също, че Кюстендилският регион има благоприятно географско разположение и добра комуникационната достъпност. В Рилския манастир гостите бяха посрещнати и приветствани от Негово Преосвещенство Адрианополски епископ Евлогий – игумен на светата обител. По-късно консулите поздрави и зам.-министърът на туризма Любен Кънчев, а от страна на Община Рила ги посрещна Лазар Чавков – временно изпълняващ длъжността кмет. Почетните консули бяха посрещнати по стара българска традиция с питка и мед, поднесени им от деца в народни носии. Интересна фолклорна програма пред гостите представиха Детска вокална група „Рилски звънчета“, с ръководител Емилия Начева и Танцов състав „Рилска китка“, с ръководител Асен Колев. Всички те са местни самодейци от читалище „Христо Ботев – 1898“ в град Рила. От името на Областна администрация – Кюстендил, Виктор Янев подари на почетните консули стилни стъклени плакети на институцията. Той отправи покана към тях да посетят отново област Кюстендил и да се запознаят отблизо с красивата природа, забележителности и единствени по рода си за страната празници – на плодородието, на черешата, на пролетта и Панагия – въздигане на хляба. „Искам да ви уверя, че тук винаги ще бъдете посрещани топло и сърдечно“, каза в завършек Янев.", "date": "2019.10.17", "title": "Почетните консули на България в чужбина са посетили Рилския манастир"}
{"url": "http://www.focus-news.net/news/2019/10/17/2709164/naprezhenieto-sled-macha-angliya-balgariya-zanimava-institutsiite-veche-vtori-den-obzor.html", "text": "Продължава напрежението в БФС. Напрежението дойде след оставката на Борислав Михайлов и след като Специализираната прокуратура започна спецакция в БФС. Причината за оставката бе, че правителството преустанови отношенията си с Футболния съюз, заради обвиненията в расизъм към нашата страна. Още във вторник по разпореждане на премиера Бойко Борисов вицепремиерът Екатерина Захариева проведе телефонен разговор с посланика на Обединеното кралство в България Ема Хопкинс. Именно напрежението в БФС и обвиненията в расизъм бяха основна тема и в сряда.  \r\nПрезидентът Румен Радев заяви, че не трябва да допускаме генерализация на България като расистка държава. \"Крайно неприятно е България, която спаси 50 хил. евреи, която не допусна нито един от тях да бъде изпратен в лагерите на смъртта, в най-ужасното за Европа време, да бъде олицетворявана с расизъм“, подчерта президентът. Държавният глава Румен Радев заяви, че футболът е огледало на състоянието на държавата. \"Не трябва според мен да съдим за футбола като някакво единично дело и явление в държавата. Футболът е огледало на състоянието на държавата. Каквото ни управлението на държавата, такова управлението на българския футбол. Вчерашните действия са блестящо доказателство за това. Не искам в никакъв случай да се превръщам в адвокат на президента на БФС, най-малкото заради липса на характер на терен и заради самата игра. За мен е безпрецедентно държавата да се намесва по груб и недопустим начин в една абсолютно независима от държавата Федерация\", допълни още Радев. Според него това е станало практика за много други институции.  \r\nМеждувременно днес стана ясно, че шестима са задържаните при операцията на СДВР по време на мача България - Англия.  Директорът на СДВР старши комисар Георги Хаджиев  даде подробности по провеждащата се операция, стартирала, след като в понеделник, по време на футболната среща между националните отбори на България и Англия, бяха извършени непристойни действия. Това съобщиха от пресцентъра на МВР. В хода на незабавно започнатите от СДВР действия са установени 15 участници в незаконната проява, като за деветима има събрани данни, включително и експертни справки (лицево-идентификационни). Шестима от тях са задържани, а трима се издирват, като на двама са връчени призовки и се очаква да се явят в полицията да дадат показания. Работи се по събиране на доказателства за други шестима. Материалите ще бъдат докладвани в Софийската районна прокуратура. \"Не толерираме такова поведение, всички нарушители на обществения ред ще бъдат призовани, някои от тях задържани и спрямо тях ще бъде взето отношение\", заяви категорично старши комисар Хаджиев. \r\nДеница КИТАНОВА", "date": "2019.10.17", "title": "Напрежението след мача Англия – България занимава институциите вече втори ден (ОБЗОР)"}
{"url": "http://www.focus-news.net/news/2019/10/17/2709166/los-angeles-times-kamarata-na-predstavitelite-glasuva-da-osadi-izteglyaneto-na-amerikanskite-voyski-ot-siriya.html", "text": "Камарата на представителите на САЩ одобри резолюция, осъждаща решението на президента на страната Доналд Тръмп да изтегли американските войски от североизточната част на Сирия, пише вестник  Los Angeles Times . \r\nРезолюцията, гласувана от депутати и от Републиканската и от Демократическата партия се противопоставя на изтеглянето на войските на САЩ от Сирия - решение, което предизвика агресивни атаки от страна на турските сили върху кюрдските формирования, които до този момент бяха силен американски съюзник в борбата с терористичната групировка „Ислямска държава“.  \r\nРезолюцията беше приета с 354 гласа \"за\" срещу едва 60 \"против\", като разполагаше и със силна подкрепа от страна на Републиканската партия, което е рядкост в подобни гласувания, заради силната подкрепа на републиканците за Доналд Тръмп.  \r\nИзявлението на Камарата иска от САЩ да подкрепи хората, които бяха разселени в следствие от конфликта с хуманитарни средства. В него също така има призив към турския президент Реджеп Тайип Ердоган незабавно да прекрати операцията в региона.  \r\nКамарата също така призовава Тръмп да представи „ясен и специфичен план“ за продължаващата борба срещу групировката „Ислямска държава“.  \r\nВотът идва малко след като американският президент проведе конференция със своя италиански колега Серджо Матарела, на която Тръмп защити решението си да изтегли войските на страната от Сирия.", "date": "2019.10.17", "title": "Los Angeles Times: Камарата на представителите гласува да осъди изтеглянето на американските войски от Сирия"}
{"url": "http://www.focus-news.net/news/2019/10/17/2709170/daily-sabah-sasht-sa-trenirali-boytsite-na-ons-sreshtu-potentsialna-turska-ataka.html", "text": "Силите на САЩ са тренирали специално „Сирийските демократични сили“ (СДС) и техните сътрудници от „Отрядите за народна самоотбрана“ (ОНС) за възможна турска операция в Северна Сирия, пише вестник  Daily Sabah .  \r\nИнформацията идва американски офицер, който е работил със СДС и е заявил, че кюрдските сили са получили сложна военна тренировка, включително за това как да построят цяла мрежа от подземни тунели под ключови градове в региона, като предпазна мярка срещу турска военна кампания.  \r\nСпоред него ОНС са започнали да работят по тунелите след като Турция е завзела град Африн през 2018 г.  \r\nОфицерът също така е заявил, че войските на САЩ са провели множество обучения заедно с СДС, в които те са били обучени как да действат координирано в случай на турска инвазия. Te са били обучени и как да „се защитават в дълбочина“, военна стратегия, която цели да забави атакуваща сила.  \r\nДруг бивш американски военен офицер, който също е работил със силите на кюрдите е потвърдил, че СДС са „построили група тунели, като предпазна мярка“ срещу Турция.  \r\nТой е добавил, че тези тунели и други защити са били построени като възможна предпазна мярка и в случай, че САЩ се изтеглят от региона.  \r\nТурция започна операция „Извор на мира“ на 9 октомври, което е третата военна операция от страна на правителството в Анкара в Северна Сирия, като според него целта е да бъде изчистена границата на страната от терористи, свързвани с „Ислямска държава“. Операцията е насочена и срещу обявената от Анкара за терористична организация „Работническа партия на Кюрдистан\" (ПКК).  \r\nСпоред Анкара по границата със Сирия ще бъде създадена зона за сигурност, където да бъдат заселени сирийските бежанци, намиращи се в Турция в момента.", "date": "2019.10.17", "title": "Daily Sabah: САЩ са тренирали бойците на ОНС срещу потенциална турска атака"}
{"url": "http://www.focus-news.net/news/2019/10/17/2709171/the-jerusalem-post-iran-obvinyava-sasht-sauditska-arabiya-i-izrael-za-napadenieto-sreshtu-petrolniya-tanker-v-cherveno-more.html", "text": "Депутат от парламента в Техеран, член на комисията по национална сигурност и външна политика, обвини Израел, САЩ и Саудитска Арабия за атаката върху иранския петролен танкер в Червено море, пише вестник  The Jerusalem Post . \r\nДепутатът заяви пред ирански медии, че разполага с видео, заснето от камери на кораба, което показва, че атаката е била извършена от САЩ, Израел и Саудитска Арабия.  \r\nТанкерът „Сабити“, който е собственост на Държавната петролна компания на Иран, беше ударен по-рано от две ракети в Червено море, близо до териториалните води на Саудитска Арабия, което доведе до изтичане на нефт.  \r\n„Саудитска Арабия и САЩ се опитват да обвинят „Ислямска държава“ или талибаните за атаката, но документите отхвърлят такова твърдение, тъй като няма присъствие на (техни) терористи в Червено море“, заяви депутатът, като допълни, че във всеки случай и двете групировки са били създадени и спонсорирани от Саудитска Арабия и Израел.  \r\nТой заяви, че Иран ще предостави доказателствата от своето независимо разследване на атаката на Съвета за сигурност на ООН.  \r\n„Има толкова много документи и улики, които посочват участието на някои правителства в атаката върху иранския петролен танкер. Тези документи ще бъдат отнесени до ООН и Съвета за сигурност, така че тези страни, които стоят зад тази терористична атака да отговарят за действията си“, добави депутатът.  \r\nИранският външен министър Мохамед Джавад Зариф и президентът на страната Хасан Роухани също заявиха по-рано, че атаката е била извършена от една или повече чужди сили.  \r\n„Със сигурност режим подпомогнат от някои държави е извършил тази (атака), и ние разучаваме инцидента, за да видим какво е станало“, заяви Роухани.  \r\nПрезидентът заяви още, че също разполага с видеоматериал, показващ ракети, изстреляни по кораба, две от които са успели да го ударят. На него се вижда още откъде са били изстреляни ракетите и от какъв ъгъл.  \r\nИранският върховен съвет за национална сигурност заяви, че атаката не е била извършена от един човек или от групировка, но по-скоро от нечие правителство и добави, че всяка страна, която е отговорна за нея трябва да очаква да понесе последствията от действията си.  \r\n„Според получената информация, атаката върху иранския танкер е била извършена от едно или повече правителства“, заяви Зариф.  \r\n„Разбира се разследванията продължават, но докато не стигнем до крайни заключения, няма да обвиняваме никого“, добави министърът.", "date": "2019.10.17", "title": "The Jerusalem Post: Иран обвинява САЩ, Саудитска Арабия и Израел за нападението срещу петролния танкер в Червено море"}
{"url": "http://www.focus-news.net/news/2019/10/17/2709173/afp-novata-evropeyska-komisiya-shte-zapochne-rabota-s-pone-mesets-zakasnenie.html", "text": "Европейския парламент очаква новата Европейска комисия да започне работа с поне месец закъснение, след като депутатите отхвърлиха три кандидатури за еврокомисари, предава  AFP . \r\nТова заяви говорителят на Европейския парламент Жауме Дух.  \r\n„Парламентът е готов да гласува на време, за да позволи на новата комисия да започне работа на 1 декември“, заяви Дух в съобщение в „Туитър“. Очакваше се новите еврокомисари да започнат работа месец по-рано – на 1 ноември.  \r\nГоворителят на Европейския парламент също така призова за „бързото назначаване на нови трима кандидати за еврокомисари“.", "date": "2019.10.17", "title": "AFP: Новата Европейска комисия ще започне работа с поне месец закъснение"}
{"url": "http://www.focus-news.net/news/2019/10/17/2709172/pregled-na-osnovnite-temi-v-ruskiya-pechat-agentsiya-fokus.html", "text": "Ако настоящият държавен глава на САЩ Доналд Тръмп бъде преизбран за президент на изборите през 2020 г., НАТО ще се срине, заяви бъдещият кандидат за президент Джо Байдън, пише руското издание  “Коммерсантъ . \r\nБившият вицепрезидент и кандидат за президент на Демократическата партия на САЩ се счита за основния конкурент на Тръмп на предстоящите президентски избори. \r\n\"Ако той (Доналд Тръмп) бъде избран отново, обещавам ви, че няма да има НАТО (...) Ще имаме истински проблеми\", заяви Байдън, изказвайки се по време на дебата на кандидатите на Демократическата партия за президент. \r\nБившият вицепрезидент нарече ръководителя на Белия дом ексцентричен, луд президент, който „не знае нищо за външната политика и действа от страх за собственото си преизбиране“. Джо Байдън отбеляза също, че неговият съперник е критикувал НАТО повече от веднъж и говори положително за руския президент Владимир Путин. \r\nПрезидентските избори в САЩ ще се проведат през ноември 2020 г. Основните демократични кандидати сега са Джо Байдън и Елизабет Уорън. Според анкетите Байдън започва да губи позиции във връзка с неотдавнашния „украински скандал“, причинен от телефонен разговор между Доналд Тръмп и Владимир Зеленски. Една от темите на президентския разговор беше дейността в Украйна на сина на Джо Байдън, Хънтър. Настоящият президент Доналд Тръмп беше обвинен в това, че се опитва да изнудва Киев да разследва своят потенциален политически опонент. В замяна на провеждането на разследване, според обвиненията Тръмп е обещал военна помощ за Украйна. Това стана причина американският президент да бъде подложен на разследване, което можеше да доведе до неговия импийчмънт. \r\n*** \r\n \r\n Свадата между турския президент Реджеп Тайип Ердоган и НАТО работи в полза на Русия, пише руският вестник  “Взгляд“ . \r\nСАЩ наложиха тежки санкции срещу най-големия си военен съюзник, Турция, поради военната операция в Северна Сирия. Всички държави от Европейския съюз и повечето страни членки на НАТО подкрепиха Вашингтон. Нарастващият спор в рамките на Алианса може да засегне и разположените в Турция ядрени оръжия. \r\nДоналд Тръмп във вторник разреши въвеждането на санкции срещу редица министерства и висши турски служители. Според държавния секретар на САЩ Майк Помпео, Вашингтон по този начин упражнява натиск върху правителството да прекрати турската офанзива в Североизточна Сирия. По-късно Министерството на финансите на САЩ заяви, че турското министерство на отбраната и енергетиката, както и министърът на отбраната Хулуси Анкар, министърът на вътрешните работи Сюлейман Сойлу и министърът на енергетиката Фатих Дьонмез са също в списъците на санкциите. \r\nОт своя страна вицепрезидентът на САЩ Майк Пенс заяви, че новообявените санкции ще останат в сила или ще се \"засилят\", докато Анкара  \"не започне незабавно прекратяване на огъня, прекрати насилието и се съгласи да договори дългосрочно уреждане на въпросите по границата\" със Сирия , съобщава Интерфакс.  \r\nНатискът върху Анкара не се ограничава до това. Изпълнявайки обещанието си за „унищожаване на турската икономика“, Тръмп обяви увеличение на  митата за стоманата до 50% и прекратяване на по-нататъшните преговори с турците за сключване на търговска сделка на стойност 100 милиарда долара. Трябва да се отбележи, че през 2018 г. Тръмп вече увеличи митата върху турската стомана и алуминий, но през май 2019 г. САЩ намалиха митата върху вноса на стомана от Турция до 25%. \r\nРъководителят на Пентагона Марк Еспър, който планира през следващата седмица да посети централата на НАТО в Брюксел, където възнамерява да \"упражни натиск\" върху съюзниците на САЩ, за да предприемат колективни мерки срещу Турция, не остана настрана. \r\nВ същото време Белият дом сериозно обмисля възможността за извеждане на ядрено оръжие от базата „Инджирлик“ в Турция. Според The New York Times през уикенда \"Държавният департамент и Министерството на енергетиката тихо обмислят плановете за извеждане на около 50 тактически ядрени оръжия под американския контрол от „Инджирлик“. Това според източниците на изданието ще означава \"край на съюза между Турция и САЩ\". \r\nВ същото време Анкара е притискана и от Европа. Външните министри на страните-членки на ЕС единодушно осъдиха действията на Ердоган срещу кюрдите. „Ние вярваме, че това, което прави Турция, е погрешно“,заяви Федерика Могерини пред Deutsche welle. Освен това, според германския външен министър Хайко Маас, страните от ЕС са обещали да спрат износа на оръжие за Турция. \r\nСпоред ориенталиста Станислав Тарасов настоящата криза в отношенията между евроатлантическите страни и Турция \"показва разпад на НАТО отвътре\", а турската операция \"Извор на мира\" само ускорява този процес, но не е основната му причина. \r\n \r\n„В крайна сметка конфликтът започна, след като Анкара реши да закупи руски системи за противовъздушна отбрана С-400 от Москва. И това противоречи на военно-техническите и икономическите интереси на страните, участващи в НАТО “, каза Тарасов пред вестник „Взгляд“ \r\n„В същото време не се говори за разпадането на НАТО: Устава на Алианса не предвижда прогонване на един от членовете, докато той самият не го пожелае. И докато Турция не прояви такова желание, тя ще остане в НАТО, без значение колко другите държави я критикуват “, каза експертът. \r\nПодобна гледна точка споделя и доцентът по политически науки във Финансовия университет при правителството на Руската федерация Геворг Мирзаян. Според него отношенията между Турция и САЩ вече не могат да бъдат наречени съюзнически, но те все още не са успели да станат противници. Следователно кризата в отношенията между Вашингтон и Анкара „все още няма да засегне външната политика на НАТО“. \r\n„Но самият Ердоган не може да не реагира на агресивния натиск на Запада. Ако мълчи и търпи - собствените му избиратели няма да го разберат. Следователно той ще заплаши да напусне НАТО, ще каже, че ще изгони американците от базата „Инджирлик“, но няма да превърне думите в действия, докато Западът не пресече  червените линии \", заяви Мирзаян пред изданието. \r\nСпоред него, въпреки заплахите, САЩ също няма да започнат да изнасят ядрени оръжия от „Инджирлик“, надявайки се, че след Ердоган ще дойдат на власт в Турция \"разумни хора, с които да преговарят\". В същото време Тарасов смята, че Белият дом умишлено пуска слухове за премахването на ядрените оръжия от „Инджирлик“, използвайки тази тема като елемент на изнудване и натиск. \r\n„Проблемът е също, че американската военновъздушна база „Инджирлик“бързо губи стратегическото си значение. Според неограничения отбранителен план, подписан от Помпео, САЩ укрепват базата си в Гърция в случай, че трябва да напуснат Турция. Съществува и Кипър, като алтернатива на „Инджирлик“. Следователно американците имат място за маневри “, обясни Тарасов. \r\nСледователно, според експертите, Ердоган е принуден да маневрира и да се възползва от противоречията в НАТО, като същевременно укрепва отношенията с Русия. \r\n„Турците намаляват своите политически възможности в западна посока и стават все по-зависими от нормалните отношения с Русия. В този случай трябва да се запасяваме с пуканки и да гледаме, без да се намесваме,“ обясни Мирзаян. \r\nТой отбеляза, че „след като Тръмп се кара с Турция, това означава, че няма да може да го използва за никакви антируски цели“. „За нас това е полезно. Освен това виждаме, че турската операция позволи на Башар  Асад да си върне контрола над кюрдите. Дали това беше направено със съгласието на Турция или тя е била изиграна е друг въпрос. Но засега всичко, което се случва, е изцяло в интерес на Русия “, заключи Мирзаян. \r\n*** \r\n \r\n  Изявленията на Киев за необходимостта от разпускане на самопровъзгласилите се републики с цел прилагане на споразуменията от Минск бяха неочаквани за Москва, Берлин и Париж, заяви заяви прессекретарят на руския президент Димитрий Песков. \r\nГоворителят на представителя на Киев в контактната група по Донбас Леонид Кучма, Даря Олифер, заяви, че Киев е готов да приложи политическите точки от Минските споразумения едва след разпускането на самопровъзгласилите се Донецка народна република (ДНР) и Луганска народна република (ЛНР). \r\n„В момента постъпват нови (искания) от украинската страна. Тук спокойно можем да кажем, че те са много неочаквани и за Москва, и за Берлин, и за Париж. Все още е трудно да коментираме дали това означава отклонение от Минските споразумения, отказ от поети по-рано задължения или подписи, все още не е ясно“, заяви Песков на брифинг пред украински журналисти. \r\nПопитан защо подобно изявление е отклонение от Минските споразумения, ако нищо не е написано за самопровъзгласилите се републики в тях, Песков обясни, че това е така, защото договорът е бил „парафиран от представители на тези републики“. \r\n„Тъй като пакетът от мерки беше парафиран и от представители на тези републики, финализирането му като документ не би било възможно без съгласуване с представители на републиките.\", заяви още Песков.", "date": "2019.10.17", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/10/17/2709480/teatralna-formatsiya-i-sdruzhenie-feniks-vav-varna-imat-nuzhda-ot-aktyori-i-dobrovoltsi.html", "text": "Театрална формация и Сдружение „Феникс“ във Варна имат нужда от актьори, но и от доброволци, които да помагат в различни направления. Това каза в интервю за  Радио „Фокус“ – Варна  председателят на неправителствената организация Иван Цветанов. По думите му, всеки, който има желание да се изяви на сцената заедно с останалите актьори, може да се свърже с тях чрез социалните мрежи. Сдружението обаче не отказва помощ и от доброволци, които да оказват помощ по време на представленията на Театралната формация. Става въпрос за хора, които да помагат зад сцената, за осветлението. „Нашата любителска арт формация е единствената, в която работим хора със и без увреждания. На тези от нас, които имат някакъв проблем, им трябва помощ за преобличане или подготовка на нужния реквизит. Едно от нашите момичета е само с 6 процента зрение, например. Тя има нужда от някой да й  помага“, обясни Иван Цветанов. Той допълни, че организацията е отворена и към всички, които биха били съгласни да помагат в изработването на сувенири, които участниците продават на различни базари или в информационния център в Общината. Щандът там работи всеки делничен ден от 10 до 17.30 часа, но всеки, който има желание може да помогне, за да бъдат разкрити и на други места. Със събраните средства, организацията подпомага дейността си. \r\n \r\nДиана СТОЕВА", "date": "2019.10.17", "title": "Театрална формация  и Сдружение „Феникс“ във Варна имат нужда от актьори и доброволци"}
{"url": "http://www.focus-news.net/news/2019/10/17/2709175/pregled-na-osnovnite-temi-v-britanskiya-pechat-agentsiya-fokus.html", "text": "Вече е твърде късно за всяка сделка за Брекзит, която бъде договорена между премиера на Великобритания Борис Джонсън и Брюксел да бъде формално одобрена от лидерите на страните от Европейския съюз на срещата от високо равнище, предупредиха страните от Общността, пише вестник  The Independent . \r\nТези новини са удар за министър-председателя, който се надяваше да представи пълното споразумение пред британските депутати по време на следващото заседание в парламента, след като се завърне от европейската среща с финалния вариант на сделката.  \r\nЕвропейските страни твърдят, че имат нужда от повече време да прегледат качествено сделката, ако такава може да бъде подписана преди началото на срещата в Брюксел. Лидерите на страните от ЕС се очаква да дадат поне „политическото“ си одобрение за такова споразумение и да го подкрепят, според европейски дипломат. Това обаче няма да е достатъчно за британския парламент.  \r\n„Ясно е, че може да има само политическо споразумение на 17 и 18 октомври, защото не сме видели никакви текстове – не можем да кажем „да“, без да сме изчели легалния текст. Може да бъде само политическо „да“, трябва ни много повече време“, добави дипломатът.  \r\nСтраните членки досега бяха държани в неведение за детайлите от преговорите между Брюксел и Лондон.  \r\n„Нямам идея къде стоим изобщо, защото просто не знаем. Ще видим какво ще ни каже Мишел Барние“, заяви друг дипломат, като имаше предвид главния преговарящ в за Брекзит от страна на ЕС.   \r\n„Колкото по-различна е сделката от това, което подготвихме в началото на 2018 г., толкова повече време ще отнеме за юристите да преценят. (…) Но сега е ясно, че е твърде късно да дадем формално „да“ на срещата на Европейския съвет. Просто няма достатъчно време. Можем да дадем само политическо „да“ и да се върнем на въпроса друг път“, добави той.  \r\nОстава неясно дали сделката между Брюксел и Лондон ще бъде изобщо възможна, след като се появи противоречива информация за прогреса по преговорите. Срещата между Мишел Барние, главният преговарящ за ЕС с европейски дипломати беше отложена с няколко часа, за да бъде дадено време за допълнителни разговори.  \r\n„Екипите работиха дори през нощта и продължават да правят прогрес“, твърди източник на британското правителство. Друг източник от Лондон увери, че преговорите са били „конструктивни, но има още работа за вършене“ и определено има все още проблеми за решаване.  \r\nБорис Джонсън се очакваше да проведе преговори с Демократичната юнионистка партия (ДЮП), която се противопостави на новите предложения, както и с депутати от Консервативната партия.  \r\nЕвропейските лидери ще се срещнат на 17 и 18 октомври за среща от високо равнище в Брюксел, като ще бъдат разгледани не само темите за Брекзит, но също и европейския бюджет, въпросите по разширяването на Общността, както и общият отговор на турските действия в Северна Сирия.  \r\nОчаква се след нея да се проведе и заседание на Камарата на общините, където британските депутати ще дискутират резултатите от срещата и ще обсъдят как да процедират. Според британското законодателство, ако до 19 октомври не бъде постигната сделка за Брекзит, Борис Джонсън ще бъде принуден да търси отсрочка. В такъв случай Великобритания няма да напусне ЕС на обещаната от премиера дата от 31 октомври. \r\n*** \r\n \r\n  Председателят на Европейския съвет заяви, че „основите“ за сделка за Брекзит за готови за одобрение от страна на европейските лидери, но Брюксел очаква решение от страна на Лондон, който изпитва късни „съмнения“, пише британското издание  The Guardian . \r\nСделката може да бъде подписана от европейските лидери в началото на срещата от високо равнище в Брюксел на 17 октомври и ще включва начертаването на регулационна и митническа граница през Ирландско море.  \r\nДемократичната юнионистка партия (ДЮП) в Северна Ирландия открито се противопостави на новите предложения, като нейният лидер, Арлийн Фостър настоя за допълнителни дискусии.  \r\nТуск заяви, че ще бъде ясно до часове дали премиерът на Великобритания Борис Джонсън разполага с политическата подкрепа у дома за да подпише ревизираното предложение за Брекзит и политическа декларация за бъдещите взаимоотношения между Брюксел и Лондон.  \r\nТой заяви пред полски медии, че основите на сделката са налице и теоритично тя може да бъде приета още на 17 октомври. \r\n„Теоритично до часове всичко трябва да е ясно. Надявах се, че тази сутрин ще получим пълния договорен правен текст – споразумението“, каза Туск. \r\n„По-рано аз можех да се обзаложа, че всичко е готово и договорено, днес има някои съмнения от британската страна“, добави той. \r\n„Всичко се движи в правилната посока, но сигурно сами сте забелязали, че с Брекзит и с нашите великобритански партньори всичко е възможно“, каза още Доналд Туск.  \r\nПо-рано главният преговарящ за Брекзит от страна на Брюксел, Мишел Барние говори с оптимизъм за това, че сделка може да бъде постигната на още на 16 октомври. Въпреки заплахата за това, която беше породена от протестите на ДЮП, Барние заяви пред Европейската комисия, все още ръководена от Жан Клод Юнкер, че сделка може да бъде договорена съвсем скоро.  \r\nКлючова среща между европейски представители с Барние беше отложена с няколко часа, за да бъде дадена възможност на Джонсън да спечели ДЮП на своя страна.  \r\n„Все още чакаме за сигнал от другата страна на Ламанша“, заяви европейски дипломат.  \r\n„Много неща се случват между кабинета (в Лондон), ДЮП и поддръжниците на Брекзит“, добави той.  \r\nВъпреки надеждите за скорошно подписване на сделка между Лондон и Брюксел, европейски източници твърдят, че обявената от Джонсън дата за Брекзит от 31 октомври остава съмнителна, дори ако бъде постигнато споразумение и вероятно Великобритания ще напусне ЕС по-късно.  \r\nСпоред европейски дипломати естеството на разговорите, които се провеждат в последния момент означава, че след срещата на върха в Брюксел ще бъде необходимо време за правителствата и парламентите да разгледат правния текст на сделката. \r\nВ резултат на това лидерите на ЕС ще дадат политическо, а не пълно официално съгласие за споразумението на срещата на 17 и 18 октомври.  \r\nСделката след това ще трябва да бъде обсъдена и приета от Камарата на общините във Великобритания. Окончателното споразумение с ЕС ще бъде обявено на по-късна дата, вероятно на втора среща на върха на 29 октомври, след като страните членки са имали достатъчно време да изчетат и анализират правния текст. Източници в Берлин предполагат, че целият процес може да отнеме до два месеца. \r\n„Ясно е, че може да постигнем само политическо съгласие на 17 или 18 октомври, защото не можем да прегледаме текста“, заяви дипломатът и уточни, че ЕС не може да каже „да“ на сделката, без подробно да изчете правният текст.  \r\nОсвен това според него ще бъде нужна яснота относно съгласието на Камарата на общините, понеже вече три предложения за сделки са били отхвърляни от британския парламент.  \r\n„Това е четвъртият път, в който искаме яснота от британската страна. Няма да продължим с правните четения и преводи, само за да стигнем до нещо, което ще бъде отхвърлено след гласуване“, добави дипломатът.  \r\nСпоред новите споразумения Северна Ирландия няма да бъде част от митническата територия на ЕС, но пълният митнически кодекс на блока ще трябва да бъде приложен в Ирландско море. \r\n„Северна Ирландия ще бъде „де юре“ част от британската митническа територия, но „де факто“ част от европейската“, заяви дипломатически източник във връзка със споразумението.  \r\nОтвъд проблемите на ДЮП със сделката стана ясно, че при преговорите между британските представители и преговарящите от ЕС са възникнали проблеми по въпроса за гаранциите.  \r\nСтава дума за гаранции и обещания от страна на Великобритания да запази своите европейски стандарти за защита на природата, данъците и държавната помощ. \r\n*** \r\n \r\n  Великобританският министър за Брекзит Стивън Баркли обеща, че правителството ще се съобрази със Закона за оттегляне от Европейския съюз, известен като Законът на Бен и ще напише писмо до ЕС, в което ще иска отсрочка за Брекзит до 31 януари 2020 г., ако не бъде постигната сделка с Брюксел до 19 октомври, пише вестник  London Evening Standard . \r\nПопитан от депутати дали правителството ще се съобрази със закона, Баркли отговори положително.  \r\n„Мога да потвърдя, че както министър-председателят (Борис Джонсън) неколкократно заяви, правителството ще се съобрази със закона“, заяви Баркли пред британската парламентарна комисия за Брекзит.  \r\nБаркли все пак отказа да отговори директно, когато беше попитан дали може да гарантира, че Великобритания няма да напусне ЕС на 31 октомври, ако Джонсън изпрати писмото и му бъде предоставена отсрочка.  \r\n„Смятам, че избързвате с няколко стъпки. Мисля, че ключовият въпрос пред нас е дали сме способни да стигнем до споразумение“, заяви той.  \r\n„Проблемите пред нас днес, от правителствена гледна точка, са как да стигнем до сделка и да напуснем ЕС по най-гладък и подреден начин. Защото премиерът и правителството са абсолютно посветени на напускането (на ЕС) на 31 октомври“, добави Баркли.  \r\nДокато продължават напрегнатите преговори в Брюксел, преди ключовите срещи на Европейския съвет на 17 и 18 октомври, министърът заяви, че правителството е представило проекти на текстове за политическата декларация с ЕС. \r\nОсвен това той обеща, че новите предложения за Брекзит, когато бъдат гласувани в парламента, че бъдат по-приемливи в сравнение с по-ранните предложения на Тереза Мей, които бяха отхвърляни от Камарата на общините три пъти.", "date": "2019.10.17", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/10/17/2709178/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния на ГКПП „Дунав мост“ и ГКПП „Дунав мост 2“ трафикът е интензивен на изход за товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.10.17", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/17/2709177/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Украйна Владимир Зеленски заяви, че страната му няма намерение да се намесва в разследването за импийчмънт срещу държавния глава на САЩ Доналд Тръмп, предава  AFP . \r\nОбвиненията срещу Тръмп са свързани с предполагаем опит от негова страна да изнуди Киев да му сътрудничи, като разследва политическия му противник Джо Байдън.  \r\n„Като президент на Украйна, аз няма да се намесвам в делата на други държави, за разлика от някои други, които го правят“, заяви Зеленски пред журналисти в латвийската столица Рига.  \r\n„Ние, Украйна, няма да направим нищо“, добави Зеленски. \r\n*** \r\n \r\n  Премиерът на Северна Македония Зоран Заев се срещна с председателя на Европейския парламент Дейвид Мария Сасоли в Брюксел, след което заяви, че ако Скопие не получи дата за започване на преговори за прием в Общността, това ще даде тласък на „регресивните сили“ в страната, предава македонската медия  ”Фокус” . \r\nНа срещата, на която присъстваха също вицепремиерът по европейските въпроси на Северна Македония Буджар Османи и външният министър Никола Димитров, премиерът Заев изрази благодарност към Сасоли за подкрепата на Европейския парламент и евродепутатите, по-голямата част от които приеха препоръката на Европейската комисия да започнат преговори за членство в ЕС. \r\nПремиерът Заев подчерта, че все още е оптимист, че решението за започване на преговори все пак ще бъде взето на срещата на върха между европейските лидери. \r\nВ знак на признаване на усилията на страната, реформите и сериозните политически решения, които Скопие е взело, за да отговори на препоръките на ЕС, Брюксел трябва да започне преговори с Македония, заяви Заев. Ако това не се случи, то това ще бъде тласък за регресивните сили в страната и обезкуражаващ сигнал за други страни в региона по отношение на интеграцията им в ЕС, каза още премиерът на срещата с председателя на Европейския парламент.  \r\nСасоли повтори, че Скопие разполага с почти единодушното одобрение на евродепутатите за започването на преговорите. Той приветства реформите и изказа одобрението си за начина, по който страната решава проблемите си с България и Гърция.  \r\nПредседателят на Европейския парламент Сасоли каза още, че с тези послания ще се обърне и към Европейския съвет на срещата на 17 октомври и ще поиска да бъде изпълнено обещанието за положително решение за началото на преговорите между Северна Македония с ЕС. \r\n*** \r\n \r\n  Вече е твърде късно за всяка сделка за Брекзит, която бъде договорена между премиера на Великобритания Борис Джонсън и Брюксел да бъде формално одобрена от лидерите на страните от Европейския съюз на срещата от високо равнище, предупредиха страните от Общността, пише вестник  The Independent . \r\nТези новини са удар за министър-председателя, който се надяваше да представи пълното споразумение пред британските депутати по време на следващото заседание в парламента, след като се завърне от европейската среща с финалния вариант на сделката.  \r\nЕвропейските страни твърдят, че имат нужда от повече време да прегледат качествено сделката, ако такава може да бъде подписана преди началото на срещата в Брюксел. Лидерите на страните от ЕС се очаква да дадат поне „политическото“ си одобрение за такова споразумение и да го подкрепят, според европейски дипломат. Това обаче няма да е достатъчно за британския парламент.  \r\n„Ясно е, че може да има само политическо споразумение на 17 и 18 октомври, защото не сме видели никакви текстове – не можем да кажем „да“, без да сме изчели легалния текст. Може да бъде само политическо „да“, трябва ни много повече време“, добави дипломатът.  \r\nСтраните членки досега бяха държани в неведение за детайлите от преговорите между Брюксел и Лондон.  \r\n„Нямам идея къде стоим изобщо, защото просто не знаем. Ще видим какво ще ни каже Мишел Барние“, заяви друг дипломат, като имаше предвид главния преговарящ в за Брекзит от страна на ЕС.   \r\n„Колкото по-различна е сделката от това, което подготвихме в началото на 2018 г., толкова повече време ще отнеме за юристите да преценят. (…) Но сега е ясно, че е твърде късно да дадем формално „да“ на срещата на Европейския съвет. Просто няма достатъчно време. Можем да дадем само политическо „да“ и да се върнем на въпроса друг път“, добави той.  \r\nОстава неясно дали сделката между Брюксел и Лондон ще бъде изобщо възможна, след като се появи противоречива информация за прогреса по преговорите. Срещата между Мишел Барние, главният преговарящ за ЕС с европейски дипломати беше отложена с няколко часа, за да бъде дадено време за допълнителни разговори.  \r\n„Екипите работиха дори през нощта и продължават да правят прогрес“, твърди източник на британското правителство. Друг източник от Лондон увери, че преговорите са били „конструктивни, но има още работа за вършене“ и определено има все още проблеми за решаване.  \r\nБорис Джонсън се очакваше да проведе преговори с Демократичната юнионистка партия (ДЮП), която се противопостави на новите предложения, както и с депутати от Консервативната партия.  \r\nЕвропейските лидери ще се срещнат на 17 и 18 октомври за среща от високо равнище в Брюксел, като ще бъдат разгледани не само темите за Брекзит, но също и европейския бюджет, въпросите по разширяването на Общността, както и общият отговор на турските действия в Северна Сирия.  \r\nОчаква се след нея да се проведе и заседание на Камарата на общините, където британските депутати ще дискутират резултатите от срещата и ще обсъдят как да процедират. Според британското законодателство, ако до 19 октомври не бъде постигната сделка за Брекзит, Борис Джонсън ще бъде принуден да търси отсрочка. В такъв случай Великобритания няма да напусне ЕС на обещаната от премиера дата от 31 октомври. \r\n*** \r\n \r\n  Президентът на САЩ Доналд Тръмп отрече да е давал „зелена светлина“ на турския президент Реджеп Тайип Ердоган да започне операция срещу кюрдските сили в Северна Сирия, предава  AFP . \r\n„Решението на президента Ердоган не ме изненада, защото той искаше да направи това от дълго време“, заяви Тръмп пред репортери.  \r\n„Той струпваше войски по границата със Сирия от дълго време. Не съм му давала зелена светлина, точно обратното“, добави президентът. \r\n*** \r\n \r\n  САЩ са готови да преговарят с Иран във връзка с наложените санкции и да се срещнат с властите в Техеран без предварителни условия. Това потвърди в специалният представител на САЩ в Иран Брайън Хук, изказвайки се пред американския парламент, предава  ТАСС . \r\nСпоред него президентът на САЩ Доналд Тръмп и държавният секретар Майк Помпео са изразили готовност да започнат нови преговори с Техеран, ако това ще доведе до ново споразумение.  \r\n\"Президентът Тръмп и държавният секретар Помпео много ясно изразиха готовността на САЩ да преговарят с Иран и ние сме готови да се срещнем с техни представители без предварителни условия. Никой не трябва да се съмнява в желанието ни за мир или готовността ни да нормализираме отношенията, ако ще постигнем всеобхватно споразумение\", заяви американският дипломат. \r\n*** \r\n \r\n  Турският президент Реджеп Тайип Ердоган ще проведе разговор със своя руски колега Владимир Путин на 22 октомври във връзка с военните действия в Северна Сирия, предава  AFP , като се позовава на източници в президентството в Анкара и в Москва. \r\nДвамата ще се срещнат в черноморския курортен град Сочи в среща, която ще продължи един ден.  \r\nПутин е поканил Ердоган за „работна среща в близките дни“, която според руското президентство е била приета. \r\n*** \r\n \r\n  Камарата на представителите на САЩ одобри резолюция, осъждаща решението на президента на страната Доналд Тръмп да изтегли американските войски от североизточната част на Сирия, пише вестник  Los Angeles Times . \r\nРезолюцията, гласувана от депутати и от Републиканската и от Демократическата партия се противопоставя на изтеглянето на войските на САЩ от Сирия - решение, което предизвика агресивни атаки от страна на турските сили върху кюрдските формирования, които до този момент бяха силен американски съюзник в борбата с терористичната групировка „Ислямска държава“.  \r\nРезолюцията беше приета с 354 гласа \"за\" срещу едва 60 \"против\", като разполагаше и със силна подкрепа от страна на Републиканската партия, което е рядкост в подобни гласувания, заради силната подкрепа на републиканците за Доналд Тръмп.  \r\nИзявлението на Камарата иска от САЩ да подкрепи хората, които бяха разселени в следствие от конфликта с хуманитарни средства. В него също така има призив към турския президент Реджеп Тайип Ердоган незабавно да прекрати операцията в региона.  \r\nКамарата също така призовава Тръмп да представи „ясен и специфичен план“ за продължаващата борба срещу групировката „Ислямска държава“.  \r\nВотът идва малко след като американският президент проведе конференция със своя италиански колега Серджо Матарела, на която Тръмп защити решението си да изтегли войските на страната от Сирия. \r\n*** \r\n \r\n  Командването на „Сирийските демократични сили“ (СДС), които се намират под турска атака откакто САЩ изтеглиха силите си от граничните региони на страната, обявиха, че ще „замразят“ военните операции срещу терористичната групировка „Ислямска държава“, предава  AFP . \r\n„Замразихме всички наши действия срещу „Ислямска държава“, заяви Мазлум Абди пред кюрдски медии.  \r\nСДС, които с помощта на водената от САЩ коалиция помогнаха за унищожаването на „Ислямска държава“, обявиха, че оттук насетне ще водят единствено защитни операции.", "date": "2019.10.17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/17/2709167/afp-erdogan-shte-se-sreshtne-s-putin-v-rusiya-za-da-obsadyat-operatsiyata-v-severna-siriya.html", "text": "Турският президент Реджеп Тайип Ердоган ще проведе разговор със своя руски колега Владимир Путин на 22 октомври във връзка с военните действия в Северна Сирия, предава  AFP , като се позовава на източници в президентството в Анкара и в Москва. \r\nДвамата ще се срещнат в черноморския курортен град Сочи в среща, която ще продължи един ден.  \r\nПутин е поканил Ердоган за „работна среща в близките дни“, която според руското президентство е била приета.", "date": "2019.10.17", "title": "AFP: Ердоган ще се срещне с Путин в Русия, за да обсъдят операцията в Северна Сирия"}
{"url": "http://www.focus-news.net/news/2019/10/17/2709169/tass-turskoto-vanshno-ministerstvo-privetstva-prizivite-za-dialog-mezhdu-ankara-i-damask.html", "text": "Турският външен министър Мевлют Чавушоглу оцени изявлението на руския си колега Сергей Лавров за готовността на Москва да допринесе за сътрудничеството между Турция и Сирия, като жест на добра воля от страна на руската страна, предава  TACC . \r\n\"Русия призовава за това с добри намерения. Тя може да заяви готовността си да взаимодейства със сегашния режим (на сирийския президент Башар Асад) в Сирия. Тя с добра воля ще подкрепи разширяването на контрола над сирийските региони, както беше в случая с Манбидж. Москва демонстрира подобен подход не за първи път. По-рано руският президент (Владимир Путин) покани турския лидер Реджеп Таип Ердоган да обсъдят всички тези въпроси\", подчерта Чавушоглу. \r\nСпоред него „основното послание в този въпрос е признаването на законните опасения на Турция в областта на осигуряването на собствената й национална сигурност“. \r\nПо-рано в сряда руският външен министър Сергей Лавров заяви, че Русия ще продължи да сътрудничи за диалога за нормализиране на ситуацията на границата между турските и сирийските власти.", "date": "2019.10.17", "title": "ТАСС: Турското външно министерство приветства призивите за диалог между Анкара и Дамаск"}
{"url": "http://www.focus-news.net/news/2019/10/17/2709174/reuters-donald-tramp-nyama-protiv-rusiya-da-pomogne-na-siriya-v-konflikta-v-regiona.html", "text": "Президентът на САЩ Доналд Тръмп заяви, че няма нищо против Русия да помогне на правителствените сили на Сирия в тяхната борба срещу турската операция в северната част на страната, предава  Reuters . \r\nПред репортери президентът заяви, че според него конфликтът в региона е между Турция и Сирия и че няма нищо лошо в това Москва да помогне на Дамаск. \r\nТой каза още, че налагането на санкции от страна на Вашингтон върху Анкара е по-добра идея от това американски войници да водят сражения в региона.", "date": "2019.10.17", "title": "Reuters: Доналд Тръмп няма против Русия да помогне на Сирия в конфликта в региона"}
{"url": "http://www.focus-news.net/news/2019/10/17/2709176/the-washington-examiner-mayk-pompeo-podcherta-vazhnostta-na-tova-da-se-sreshtne-lichno-s-erdogan.html", "text": "Държавният секретар на САЩ Майк Помпео подчерта важността на срещата си с президента на Турция Реджеп Тайип Ердоган, като заяви, че е от особена важност заедно с вицепремиера Майк Пенс да се срещат с него лично, пише американското издание  The Washington Examier .  \r\nПомпео освен това заяви, че срещата ще се състои, въпреки по-ранните изявления на Ердоган, че отказва да разговаря с американската делегация, която ще посети Анкара на 17 октомври.  \r\nТурският президент заяви пред журналисти, че ще разговаря единствено със своя американски колега Доналд Тръмп и срещата между него и Помпео и Пенс няма да се състои.  \r\n„Няма да разговарям с тях. Те ще разговарят със своите (турски) колеги“, заяви Ердоган. \r\n„Когато Тръмп дойде тук, аз ще разговарям с него“, добави той.  \r\nПомпео се възпротиви на тези изказвания и заяви от своя страна, че американската делегация действително ще се срещне с турския лидер във връзка с продължаващата криза в Сирия и възможността за договарянето на примирие между Анкара и подкрепяните от Вашингтон кюрдски сили в региона. \r\n„На този етап, вицепрезидентът и аз планираме да отпътуваме (за Турция) още днес“, заяви Помпео в интервю за американски медии.  \r\n„И ние имаме всички очаквания, че ще се срещнем с Ердоган. И това е важно. Трябва да проведем този разговор с него директно“, добави държавният секретар.  \r\nПо-рано службата на Майк Пенс обяви, че вицепремиерът ще се срещне с президента Ердоган. Доналд Тръмп, под натиска на лидерите на конгреса подписа налагането на нови санкции срещу Турция. В допълнение към други икономически ограничения, новите мерки ще повишат митата за внос на турска стомана от 25% на 50%.", "date": "2019.10.17", "title": "The Washington Examiner: Майк Помпео подчерта важността на това да се срещне лично с Ердоган"}
{"url": "http://www.focus-news.net/news/2019/10/17/2709183/prezidentat-rumen-radev-shte-nagradi-s-visshi-darzhavni-otlichiya-shestima-iztaknati-balgari.html", "text": "От 14.00 часа в Гербовата зала на „Дондуков“ 2 президентът Румен Радев ще награди с отличия шестима изтъкнати българи. За изключителните му заслуги в областта на културата и изкуството държавният глава ще удостои писателя Владимир Зарев с орден „Стара планина“ първа степен. Това съобщиха от  прессекретариата на държавния глава . \r\nЛегендарният баскетболист Атанас Голомеев ще бъде отличен с орден „Стара планина“ първа степен за приноса му в областта на спорта. С орден „Св. св. Кирил и Методий“ огърлие ще бъде награден акад. проф. дмн Владимир Овчаров за значимите му заслуги за развитието на медицинската наука и образование в България. Държавният глава ще отличи акад. Чавдар Руменин с орден „Св. св. Кирил и Методий“ първа степен за приноса му в областта на науката. За заслуги в областта на образованието и науката президентът Румен Радев ще награди акад. Ангел Гълъбов с орден „Св. св. Кирил и Методий“ първа степен. Посмъртно с медал „За заслуга“ ще бъде отличен треньора по борба Христо Мирянов за приноса му в областта на спорта.", "date": "2019.10.17", "title": "Президентът Румен Радев ще награди с висши държавни отличия шестима изтъкнати българи"}
{"url": "http://www.focus-news.net/news/2019/10/17/2709179/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПрез нощта над източните райони ниската облачност отново ще се увеличи и до сутринта на много места там и по поречието на Дунав ще се образуват мъгли. Тихо, с минимални температури между 5° и 10°, по морския бряг – между 14° и 16°.  \r\nНа 17.10.2019 г. ще е предимно слънчево, преди обяд в Източна България ще е с ниска облачност и намалена видимост. Ще се задържи почти тихо. Преобладаващите максимални температури ще са между 21° и 26°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; \r\nОПУ Пазарджик: \r\nДвижението в участъка от км 57+300 до км 57+600 посока София се осъществява в една лента една лента поради ремонтни дейности на асфалтовата настилка. Ограничено е движението в активната лента, като движението се осъществява в изпреварващата лента. Участъкът е сигнализиран с пътни знаци. Срок до 17.10.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението в участъка от км 3+150 до км 4+100 посока Варна се осъществява в една лента поради ремонт на асфалтовата настилка. Ограничено е движението в активната лента, като движението се осъществява в изпреварващата лента. Срок до 18.10.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 17.10.2019 г.; \r\nДвижението в участъка Варна – Игнатиево от км 420+000 до км 416+000 посока София се осъществява в една лента поради ремонтни дейности на асфалтовата настилка. Ограничено е движението в изпреварващата и активна лента, като движението се осъществява в аварийна лента. Участъкът е сигнализиран с пътни знаци. Срок до 17.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Видин – Димово от км 4+060 до км 4+140 при км 4+100 се осъществява в една лента поради оборудване на автоматични устройства записващи пътния трафик. Участъкът е сигнализиран с пътни знаци. Срок до 17.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково  Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nДвижението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г.; \r\nДвижението в участъка п.в. „Даскалово“ – Владая от км 282+000 до км 287+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 18.10.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътя. Срок до 31.12.2019 г. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-99: Движението по път II-99 Граматиково – Сливарово от км 96+000 до км 103+000 осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10.2019 г.  \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: няма. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.06.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът III-867: Движението по път III-867 Здравчец – Дедец в с. Добромирци  от км 42+200 до км 42+880 се осъществява в една лента поради изграждане на изкуствени неравности. Срок до 29.10.2019 г. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; \r\nПът III-842: Движението по път III-842 Юндола – Голямо Белово от км 10+000 до км 21+500 се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Срок до 17.10.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 18.10.2019 г.; \r\nПът ІІІ-118: Движението по път III-118 Гулянци – Долна Митрополия в участъка Победа – Подем от км 0+000 до км 14+000 се осъществява в една лента поради ремонтни дейности с частично асфалтиране. Срок до 17.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.11.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-555: Движението по път III-555 Полско Пъдарево – Омарчево от км 3+000 до км 9+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10. 2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд/. Срок 25.10.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът II-66: Движението по път II-66 Нова Загора – Стара Загора от км 53+130 до км 58+700 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.17", "title": "Актуална пътна обстановка"}
{"url": "http://www.focus-news.net/news/2019/10/17/2709182/nimh-dnes-shte-e-predimno-slanchevo-s-maksimalni-temperaturi-mezhdu-21-i-26.html", "text": "Днес ще е предимно слънчево. Преди обяд в Източна България и по поречието на Дунав ще е с ниска облачност и на места там ще има и мъгли. Това съобщи за  Агенция „Фокус”  дежурният синоптик Виктория Клещанова от  Националния институт по метеорология и хидрология (НИМХ) . Ще се задържи почти тихо. Преобладаващите максимални температури ще са между 21° и 26°. Атмосферното налягане ще се задържи близко до средното за месеца.       \r\nНад Черноморието до обяд ще е с ниска облачност и на места видимостта ще е намалена. След пладне облачността ще намалее до предимно слънчево. Вятърът ще е слаб от изток-югоизток. Максималните температури ще са между 19° и 21°, близки до температурата на морската вода. Вълнението на морето ще бъде 1-2 бала.     \r\nНад планините ще е предимно слънчево. Слаб до умерен юг-югозападен вятър ще духа по високите и открити части.  Максималната температура на височина 1200 метра ще е около 20°, на 2000 метра - около 13°.", "date": "2019.10.17", "title": "НИМХ: Днес ще е предимно слънчево с максимални температури между 21° и 26°"}
{"url": "http://www.focus-news.net/news/2019/10/17/2709184/premierat-boyko-borisov-shte-uchastva-v-zasedanieto-na-evropeyskiya-savet-v-bryuksel.html", "text": "Министър-председателят Бойко Борисов ще участва в заседанието на Европейския съвет, което ще се проведе в Брюксел. Държавните и правителствени ръководители ще обсъдят дългосрочния бюджет на ЕС, приоритетите за следващите 5 години и Брекзит. Това съобщиха от  правителствената информационна служба .  \r\nФинландското председателство на ЕС ще информира относно планираните дискусии в Съвета по прилагането на Стратегическия дневен ред, а новоизбраният председател на Европейската комисия Урсула фон дер Лайен ще бъде поканена да представи приоритетите на новата Комисия. Европейските лидери ще обсъдят международните аспекти на борбата с изменението на климата, предвид предстоящата през декември в Сантяго де Чили 25-та Конференция на страните по Рамковата конвенция на ООН относно изменението на климата. Въпросът за миграцията също ще бъде във фокуса на вниманието на европейските лидери.", "date": "2019.10.17", "title": "Премиерът Бойко Борисов ще участва в заседанието на Европейския съвет в Брюксел"}
{"url": "http://www.focus-news.net/news/2019/10/17/2709168/fokus-makedoniya-zaev-na-sreshtata-sas-sasoli-otkazat-ot-zapochvane-na-pregovorite-s-es-shte-zasili-regresivnite-sili.html", "text": "Премиерът на Северна Македония Зоран Заев се срещна с председателя на Европейския парламент Дейвид Мария Сасоли в Брюксел, след което заяви, че ако Скопие не получи дата за започване на преговори за прием в Общността, това ще даде тласък на „регресивните сили“ в страната, предава македонската медия  ”Фокус” . \r\nНа срещата, на която присъстваха също вицепремиерът по европейските въпроси на Северна Македония Буджар Османи и външният министър Никола Димитров, премиерът Заев изрази благодарност към Сасоли за подкрепата на Европейския парламент и евродепутатите, по-голямата част от които приеха препоръката на Европейската комисия да започнат преговори за членство в ЕС. \r\nПремиерът Заев подчерта, че все още е оптимист, че решението за започване на преговори все пак ще бъде взето на срещата на върха между европейските лидери. \r\nВ знак на признаване на усилията на страната, реформите и сериозните политически решения, които Скопие е взело, за да отговори на препоръките на ЕС, Брюксел трябва да започне преговори с Македония, заяви Заев. Ако това не се случи, то това ще бъде тласък за регресивните сили в страната и обезкуражаващ сигнал за други страни в региона по отношение на интеграцията им в ЕС, каза още премиерът на срещата с председателя на Европейския парламент.  \r\nСасоли повтори, че Скопие разполага с почти единодушното одобрение на евродепутатите за започването на преговорите. Той приветства реформите и изказа одобрението си за начина, по който страната решава проблемите си с България и Гърция.  \r\nПредседателят на Европейския парламент Сасоли каза още, че с тези послания ще се обърне и към Европейския съвет на срещата на 17 октомври и ще поиска да бъде изпълнено обещанието за положително решение за началото на преговорите между Северна Македония с ЕС.", "date": "2019.10.17", "title": "„Фокус“ (Македония) Заев на срещата със Сасоли: Отказът от започване на преговорите с ЕС ще засили регресивните сили"}
{"url": "http://www.focus-news.net/news/2019/10/17/2709188/prezidentat-rumen-radev-shte-se-sreshtne-s-generalniya-sekretar-na-reporteri-bez-granitsi-kristof-deloar.html", "text": "От 15.30 часа президентът Румен Радев ще се срещне на „Дондуков“ 2 с генералния секретар на „Репортери без граници“ Кристоф Делоар. Това съобщиха от  прессекретариата на държавния глава .", "date": "2019.10.17", "title": "Президентът Румен Радев ще се срещне с генералния секретар на „Репортери без граници“ Кристоф Делоар"}
{"url": "http://www.focus-news.net/news/2019/10/17/2709189/zam-kmetat-na-sofiya-doncho-barbalov-shte-poseti-peta-mbal.html", "text": "От 10.30 часа зам.-кметът на София Дончо Барбалов ще посети Пета МБАЛ, където със средства на Столична община е закупена и функционира нова медицинска апаратура. Това съобщиха от пресцентъра на  Столична община . Директорът на лечебното заведение д-р Борил Петров ще обяви началото на кампанията за безплатна профилактика на пациентите с диабет. От 18 октомври до края на месец ноември след предварително записване в болницата ще се извършват безплатни профилактични прегледи за диабетно болни граждани. Целта на кампанията е превенция на усложненията, получени от болестта. На новата апаратура лекарите ще преглеждат за усложнения, например - диабетна ретинопатия.", "date": "2019.10.17", "title": "Зам.-кметът на София Дончо Барбалов ще посети Пета МБАЛ"}
{"url": "http://www.focus-news.net/news/2019/10/17/2709186/prezidentat-rumen-radev-shte-otkrie-kragla-masa-na-tema-sportat-detsata-i-badeshteto.html", "text": "От 10.00 часа в ректората на Национална спортна академия „Васил Левски“ президентът Румен Радев ще открие конференция на тема „Спортът, децата и бъдещето“ с участието на водещи експерти в областта на медицината, психологията, педагогиката, физическото възпитание. Това съобщиха от  прессекретариата на държавния глава . По време на форума държавният глава ще обяви началото на своя нова инициатива, която да насърчи физическата активност и практикуването на спорт за подобряване на здравето, развитието на двигателните умения и социалното общуване при децата и младите хора.  \r\nВ рамките на конференцията лекторите ще представят информация за здравния статус и физическата дееспособност на младежите у нас. Ще бъдат обсъдени начините за стимулиране на физическата активност, както и противодействието на агресията в училище, на зависимостите и обездвижването сред децата.  \r\nКръглата маса се организира от обществения съвет „Физическо възпитание и спорт“ към президента и е под егидата на държавния глава Румен Радев.", "date": "2019.10.17", "title": "Президентът Румен Радев ще открие кръгла маса на тема „Спортът, децата и бъдещето“"}
{"url": "http://www.focus-news.net/news/2019/10/17/2709190/api-vremenno-dvizhenieto-po-pat-i-5-ruse-byala-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-5 Русе – Бяла се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция“.", "date": "2019.10.17", "title": "АПИ: Временно движението по път I-5 Русе – Бяла се осъществява в една лента поради пътнотранспортно произшествие"}
{"url": "http://www.focus-news.net/news/2019/10/17/2709192/futbol-balgariya-izliza-za-reshitelen-mach-sreshtu-kipar.html", "text": "Националният отбор на България по мини футбол ще играе срещу Кипър в решителен мач от Световното първенство по мини футбол SOCCA World Cup 2019, което се провежда на гръцкия остров Крит.  \r\nТимът на Стефан Натев отстъпи с 0:3 срещу Англия, но запазва отлични шансове за класиране за елиминациите, тъй като в първите си две срещи постигна победи с 3:0 над Уругвай и с 2:0 над Аржентина. До този момент Кипър спечели само една точка от трите си двубоя. При успех, българите със сигурност продължават напред. В противен случай ще трябва да очакват благоприятна развръзка в останалите мачове от Група D.", "date": "2019.10.17", "title": "Футбол: България излиза за решителен мач срещу Кипър"}
{"url": "http://www.focus-news.net/news/2019/10/17/2709187/mestni-izbori-2019-tsentralnata-izbiratelna-komisiya-shte-provede-brifing-vav-vrazka-s-predstoyashtite-izbori-za-obshtinski-savetnitsi-i-za-kmetove.html", "text": "От 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание на пл. „Княз Александър І“ 1, вход откъм Националната художествена галерия.", "date": "2019.10.17", "title": "Местни избори 2019: Централната избирателна комисия ще проведе брифинг във връзка с предстоящите избори за общински съветници и за кметове"}
{"url": "http://www.focus-news.net/news/2019/10/17/2709193/pp-abv-shte-dade-preskonferentsiya-v-tsentralata-na-partiyata.html", "text": "ПП АБВ ще даде пресконференция. Това съобщиха от пресцентъра на  партията . Събитието ще се проведе от 13.00 часа в централата на ПП АБВ на улица „Врабча“ 23.   \r\nТемите, които ще бъдат обсъдени, са как проблемите в „Булгаргаз“ водят до високи цени на газа за потребителите, както и грозните прояви на расизъм и отговорността на министър-председателя и държавата. Участие в пресконференцията ще вземе председателят на ПП АБВ Румен Петков.", "date": "2019.10.17", "title": "ПП АБВ ще даде пресконференция в централата на партията"}
{"url": "http://www.focus-news.net/news/2019/10/17/2709194/denyat-17-oktomvri-v-balgarskata-istoriya.html", "text": "Делегация от българи от Източна Румелия връчва през 1878 г. мемоар на Европейската комисия на Великите сили в Пловдив против разпокъсването на българския народ. През 1912 г. при Бунархисар подофицерът Койчо Йончев от  18-и пехотен Eтърски полк, командир на взвод в бойно охранение на полка, отразява атака на две турски роти. В периода 17 - 20 октомври 1912 г. Първа и Трета Българска армия пробиват втората турска отбранителна линия Люлебургаз-Бунархисар. През 1915 г. по време на Първата световна война при село Криволак (днешна Македония), се разразява боят между части на 7-а и 11-а пехотна българска дивизия и 122-а френска дивизия. Българските войски не успяват да пробият отбраната на френските и временно преминават в отбрана. \r\nВ периода 14 – 17 октомври 1922 г. чети на ВМРО начело с Алеко Василев и Георги Атанасов окупират Неврокоп и прогонват четата на федералистите на Тодор Паница.  На тази дата са и родени: полковник Марчо Марчев, командир на 6-а пехотна Бдинска дивизия в периода, българският сценарист и режисьор - Анжел Раймонд Вагенщайн, българският театрален и филмов актьор - Апостол Карамитев. На 17 октомври умира Петър Горанов. \r\n \r\n \r\n \r\n \r\n \r\n2011 г. \r\nЗа инициативата \"Глобален протест\" в София се събират само петдесетина граждани. Двойно повече бяха служителите на реда. Неучастието на българското общество в инициативата показва липсата на средна класа в България. Според Меглена Кунева „причина за незрялото общество в България е липсата на независима средна класа. По думите й това са хора, които взимат решение за това какво да правят със себе си, а не просто да получават заплата.“ \r\n \r\n \r\n2007 г. \r\nИзпълнителното бюро на БОК признава шахмата за олимпийски спорт. \r\n \r\n \r\n2005 г. \r\nAнтон Дончев е избран да получи литературната награда \"Йордан Йовков”. Националната литературна награда се връчва от Община Добрич през пет години, във връзка с юбилейни годишнини от рождението на добруджанския писател Йордан Йовков.  \r\n \r\n \r\n2004 г. \r\nВ Беларус се провежда референдум и е решено от конституцията да се премахне ограничението върху броя на президентските мандати, които може да заема едно и също лице. \r\n \r\n \r\n2001 г. \r\nВ периода 15 - 17 октомври в София се провежда III икономически форум за Югоизточна Европа, който обсъжда конкурентноспособността на икономиките на тези страни, ролята на валутния борд и др. \r\n \r\n \r\n1999 г. \r\nВ Германия е намерен оригиналът на списъка на немския индустриалец Оскар Шиндлер с имената на 1200 спасени от него евреи. \r\n \r\n \r\n1998 г. \r\nПровежда се X конференция на СДС, която приема строго централизиран устав и обсъжда борбата срещу корупцията, интегрирането на малцинствата в управлението, принципите на християндемокрацията, медийната политика и т.н. В резолюцията по вътрешната политика е записано, че СДС е християндемократическа и народна партия по идеология, диалогична, национално отговорна и европейска като поведение. Основните й принципи като народна партия са: свобода, солидарност, справедливост, човешко достойнство и отговорност, яснота и прозрачност в политическия живот и последователност в поведението. Дългосрочната политическа цел е запазване на коалицията ОДС, успех на местните избори, спечелване на следващите парламентарни и президентски избори, запазване мнозинството в НС и успешно съвместно управление на всички нива. Създаден е и Младежки СДС. \r\n \r\n \r\n1994 г. \r\nXXXVI Народно събрание приключва работата си. \r\n \r\n \r\n1983 г. \r\nЗапочва Международният телевизионен фестивал \"Златната ракла\" в Пловдив. \r\n \r\n \r\n1981 г. \r\nВъв Велико Търново се организира тържествено събрание за честване на 1300- годишнината на българската държава. \r\n \r\n \r\n1971 г. \r\nВ София е създадено Дружеството на физиците. \r\n \r\n \r\n1949 г. \r\nУстановени са дипломатически отношения с Германската демократична република (ГДР). \r\nБългария и Германия установяват дипломатически отношения на 8 юли 1879 г. Те са прекъснати в края на Втората световна война на 5 септември 1944 г., но са подновени отново, с Германската демократична република (ГДР) на 17 октомври 1949 г. (на ниво посолства от 11 юли 1954 г.), а с Федерална република Германия - на 21 декември 1973 г.  \r\n \r\n \r\n1922 г. \r\nВ периода 14 – 17 октомври чети на ВМРО начело с Алеко Василев и Георги Атанасов окупират Неврокоп и прогонват четата на федералистите на Тодор Паница. \r\nМакедонска федеративна организация е организация на български бежанци от Македония, основана през есента на 1920 г. по време на Втория велик събор на Съюза на македонските братства, от който се отцепват около 60 делегати начело с арх. Н. Юруков, д-р Ф. Атанасов, д-р Хр. Татарчев, Вл. Ковачев, М. Грашев, Й. Анастасов и др. и образуват Временна комисия на македонските братства в България. В края на 1921 г. се свиква учредителен конгрес на организацията, на който се формулират нейните цели - независима федеративна Македония при пълно равенство на населяващите я народности, за да послужи като съединително звено между балканските държави в бъдещата Балканска федерация. Скоро след това организацията се разделя на две - легална, възглавявана от арх. Н. Юруков, и нелегална - от д-р Ф. Атанасов. През 1921 г. между федералистите и автономистите се постига помирение, фиксирано с протокол, подписан в Тирана. По силата на този акт двете организации поемат задължение да установят своите ръководни органи в албанската столица, за да не се позволява на управляващите среди в България да се месят в тяхната дейност. Примирието обаче се оказва нетрайно. Част от привържениците на Македонска федеративна организация правят опит да създадат своя организация вътре в Македония, но без успех. Друга част от дейците и преминават на служба към сръбските власти и отслабват по този начин и без това незначителното и влияние сред македонските българи. В края на януари 1923 г. легалната федеративна организация се обединява или по-скоро влива в Съюза на македонските братства. Сливат се и печатните им органи - вестниците \"Автономна Македония\" и \"Македония\", и вместо тях започва да излиза в. \"Независима Македония\". И това обединение се оказва краткотрайно. Федералистите започват да издават нов свой печатен орган - в. \"Македонско съзнание\", който скоро след това застава на сръбски позиции и дори се отпечатва в Белград. Това предизвиква отцепване на част от съмишлениците на организацията, сред които и Т. Паница, които се изявяват като последователни федералисти и формират своя М.ф.о. През пролетта на 1924 г. те влизат в нови преговори с автономистите и постигат единомислие с тях, изразено в Майския манифест на Вътрешната македонска революционна организация от 1924 г. И това обединение се оказва нетрайно, поради което тези дейци се ориентират към единодействие с Българската комунистическа партия. Дейността им престава през 1925 г. след формирането на ВМРО (обединена). \r\n \r\n \r\n1920 г. \r\nВ периода 17 - 20 октомври се състои втори Велик македонски събор в София с участие на 200 делегати от 68 братства. 63 делегати напускат събора и създават Временна комисия (председател д-р Христо Далкалъчев, членове - арх. Никола Юруков, д-р Филип Атанасов, Христо Татарчев и д-р Александър Димитров), която е за автономия и самостоятелност на Македония от останалите балкански държави и с орган в. \"Автономна Македония\" (от 1 декември). Между 17 декември и 20 март специална помирителна комисия начело с Евтим Спространов прави неуспешни опити за помирение между Временната комисия и Изпълнителния комитет на братствата. \r\n \r\n \r\n1919 г. \r\nСлед края на Първата световна война българската армия напуска Беломорска Тракия и там е установен протекторат на Антантата начело с френския ген. Шарпи. Гръцка дивизия окупира Ксанти. \r\n \r\n \r\n1918 г. \r\nПравителството на Александър Малинов (демократи и радикалдемократи) е преустроено в ширококоалиционно и в него са привлечени министри от Народната партия, БЗНС и БРСДП. \r\n \r\n \r\n1915 г. \r\nПрез Първата световна война при село Криволак (днешна Македония), се разразява боят между части на 7-а и 11-а пехотна българска дивизия и 122 френска дивизия. Българските войски не успяват да пробият отбраната на френските и временно преминават в отбрана. Съглашенските войски настъпват по долината на Вардар с цел да се съединят със сръбската армия. \r\n \r\n \r\n1912 г. \r\nВ периода 17 - 20 октомври Първа и Трета Българска армия пробиват втората турска отбранителна линия Люлебургаз-Бунархисар. \r\nБалканската война (1912 – 1913 г.) е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в.  \r\n \r\n \r\n1878 г. \r\nДелегация от българи от Източна Румелия връчва мемоар на Европейската комисия на Великите сили в Пловдив против разпокъсването на българския народ. \r\nНа 13 юли 1878 г. е подписан Берлинският договор от представители на държавите, участвали в Берлинския конгрес (1878 г.). Главното му предназначение е  ревизията на Санстефанския договор (3 март 1878 г.). По силата на Берлинския договор току-що освободилата се българска държава е разпокъсана на няколко части. Берлинският договор съществува формално до избухването на Балканската война (1912-1913 г.). Някои негови клаузи са променени още при Съединението на Източна Румелия с Княжество България през 1885 г. и при провъзгласяване независимостта на България през 1908 г., но повечето от тях остават в сила и след тази война. \r\n \r\n \r\n На тази дата са родени: \r\n \r\n \r\n1957 г. \r\nРоден е Владимир Любомиров Левчев - български писател, поет, белетрист, публицист, преводач. Син е на Л. Левчев. Първите му стихове са във в. \"Народна младеж\" (1972 г.) и в сп. \"Родна реч\". Завършва изкуствознание във ВИИИ (1982 г.) в София. Работи в отдел \"Поезия\" в изд. \"Народна култура\" (1982-1990 г.). Издава и редактира сп. \"Глас\" (от 1989 г.) - едно от първите \"самиздатски\" издания в България. От 1990 г. завежда отдел \"Култура\" във в. \"Демокрация\", от 1991 г. е заместник-главен редактор на \"Литературен вестник\" (до 1993 г.). Главен координатор е на \"Свободно поетично общество\". От 1994 г. живее във Вашингтон, САЩ. Преводи: \"Крила над черната шахта\" от А. Гинзбърг (1983 г.), \"Достойно ест\" от О. Елитис и \"Бхагавадгита\" (1987 г., 1989 г.), преводи на Вл. Висоцки, на Д. Кийтс, Т. С. Елиът и др. Негови стихове са публикувани в антологииите \"Child of Europe\" (1990 г., London) и \"Young poets of Bulgaria\" (1990 г., London). Автор е на 12 книги на български и английски език: \"Аритмии\" (1977 г., н. \"Д. Дебелянов\"), \"16 стихотворения\" (1981 г.), \"Кой сънува моя живот\" (1983 г.), \"Някой ден\" (1983 г.), \"Цветя, градове и морета\" (1986 г.), \"Пейзаж на неизвестен майстор\" (1987 г.), \"Любовни писма до свободата\" (роман, 1998 г.), \"Небесни Балкани\" (поезия, 2000 г.). \r\n \r\n \r\n1923 г. \r\nРоден е Апостол Милев Карамитев - български актьор. Завършва ВИТИЗ през 1951 г. Дебютира във филма “Утро над родината” (1951 г.). Играе в: “Под игото” (1952 г.), “Наша земя” (1953 г.), “Песен за човека” (1954 г.), “Героите на Шипка” (1955 г.), “Това се случи на улицата” (1956 г.), “Легенда за любовта” (1957 г.), “Хайдушка клетва” (1958 г.), “Любимец 13” (1958 г.), “Три звезди” (1959 г.), “Нощта срещу 13-ти” (1961 г.), “Специалист по всичко” (1962 г.), “Приключение в полунощ” (тв, 1963 г.), “Рицар без броня” (1966 г.), “Бялата стая” (1968 г.), “Малки тайни” (1969 г.), “Свобода или смърт” (1969 г.), “Сватбите на Иван Асен” (1975 г.). Участва и в постановки на телевизионния театър: “Прикованият Прометей” (1967 г.), “Новият” (1967 г.), “Цената” (1969 г.), “Тойфеловата кула” (1971 г.), “Рожден ден” (1971 г.), “Най-достойният” (1972 г.), “Не подлежи на обжалване” (1973 г.). Умира на 9 ноември 1973 г. \r\n \r\n \r\n1922 г. \r\nРоден е Анжел Раймонд Вагенщайн - български сценарист и режисьор. Първият му сценарий е съвместно с О. Василев - \"Тревога\" (1952 г.) за филма на З. Жандов.  Режисира документалните тв филми - \"Един куршум и три зърна ориз\" и \"Под небето на Бак Бо\" (1975-1976 г.), \"Български дух\" (1990 г.). По-известни постижения в игралното кино: \"Наша земя\" (1953 г.), \"Септемврийци\" (1954 г.), \"Две победи\" (1956 г., съвместно с Веселин Ханчев), \"Звезди\" (1959 г.), \"Двама под небето\" (1962 г.), \"Хроника на едно убийство\" (1962 г.), \"Веригата\" (1964 г.), \"Езоп\" (1970 г.), \"Допълнение към ЗЗД\" (1976 г.), \"Звезди в косите, сълзи в очите\" (1977 г.), \"Смърт в розово\" (тв театър, 1979 г.), \"Борис I” (1984 г.), \"Мъгливи брегове\" (1986 г.), \"Спомени от пепелта\" (1993 г.), \"След края на света\" (1998 г.), \"Петокнижие Исааково\" (роман, 1999 г.; през 2001 г. на екран излиза филм със същото заглавие, продукция на Германия). Кавалер е на френския \"Орден за заслуги към нацията\" (1996 г.). Участник е в програмата \"Красивите чужденки\" за представяне на български автори във Франция (2001 г.). \r\n \r\n \r\n1897 г. \r\nРоден е полковник Марчо Марчев, командир на 6-а пехотна Бдинска дивизия (14 септември1944 г.-5 декември 1944 г.). \r\n \r\n \r\n1853 г. \r\nРоден е Иван Петков Славейков - български учител, публицист, обществен и държавен деец. Завършва Робърт колеж в Цариград (1871 г.). Работи дълги години като учител във Враца (1872-1875 г.), в Робърт колеж (1876-1878 г.), в Пловдив, където емигрира след преврата от 27 април 1881 г. и в София (1885-1886 г., 1889-1900 г.). Главен училищен инспектор е в Сливенска губерния (1878-1879 г.). Заема различни административни постове: началник на канцеларията на търновския губернатор (1878 г.), секретар е на Министерския съвет (1880-1881 г.), кмет е на София (1885 г.). Народен представител е в IV-ХI НС (1884-1901 г.) и министър на народното просвещение (19 февруари – 25 април 1901 г.). Развива активна обществено-политическа дейност като последователен русофил и член на Либералната партия на П. Каравелов. Член е на Българското книжовно дружество и председател на Историко-филологическия клон на БКД (1898-1900 г.). Сътрудничи на много вестници и списания, редактира в. “Независимост”, “Търновска конституция”, “Искър” (1886-1887 г.) и “Знаме” (1894-1898 г.). Главен редактор е през 1888 г. на в. “Търновска конституция”, орган на Народнолибералната партия. Дипломат е в Букурещ (1881 г.), кмет на София (1886 г.), учител във Враца (1887-1888 г.), министър на просветата (1901 г.). Запазени са ръкописът на подготвения от него за печат англо-български речник (Архив “П. Р. Славейков”, папка 46) и статията му “За образованието в българските училища”. Написва учебници за изучаване на български и френски език. Превежда от английски и френски език творби от Р. Бърнс, П. Б. Шели, Х. Лонгфелоу, А. Доде, Г. дьо Мопасан, драмата “Юлий Цезар” от У. Шекспир. Умира на 21 април 1901 г. в София. \r\n \r\n \r\n На тази дата умират: \r\n \r\n \r\n2011 г.  \r\nУмира Петър Горанов. Горанов е роден на 19 март 1926 г. Завършва специалност история и философия в Софийския университет през 1950 г. Работи като учител и впоследствие директор на основното училище в Любимец, Хасковско.  След това преподава в НШЗО „Христо Ботев” – гр. Велико Търново. Преподавател е по стопанска история във Висшия финансово-стопански институт. Кандидат е на икономическите науки и доцент от 1963 г. Основава и ръководи катедра „Най-нова история“ във Великотърновския университет – 1965 г. През 1985 г получава титлите Доктор на историческите науки и професор. Заместник-ректор на университета е и ръководител на научноизследователския сектор. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.17", "title": "Денят 17 октомври в българската история"}
{"url": "http://www.focus-news.net/news/2019/10/17/2709197/v-kyustendil-shte-bade-predstaven-proekt-za-blagoustroyavane-na-edin-ot-nay-golemite-kvartali-v-grada.html", "text": "В града ще бъде представен проект за благоустрояване на един от най-големите квартали. Това съобщиха за  Радио „Фокус” – Кюстендил  от Община Кюстендил. Срещата ще се проведе от 10.30 часа в сградата на Общината. Тя е по повод подготовката на проектно предложение „Създаване на привлекателна градска среда в Община Кюстендил“ със средства осигурени от неусвоения финансов ресурс по процедура BG16RFOP001-1.001-039 „Изпълнение на Интегрирани планове за градско възстановяване и развитие“ от Оперативна програма „Региони в растеж“ (ОПРР) 2014-2020.  \r\nОсновната цел на проектно предложение е да подобри физическата и жизнената среда и да ревитализира приоритетни градски части в град Кюстендил като предпоставка за интегрирано градско развитие, осигуряващо устойчива и екологична градска среда с по-високо качество за живот и работа, която ще допринесе за развитието на град Кюстендил като център на иновациите, предприемчивостта и икономическия растеж в агломерационния ареал. \r\nВенцеслав ИЛЧЕВ", "date": "2019.10.17", "title": "В Кюстендил ще бъде представен проект за благоустрояване на един от най-големите квартали в града"}
{"url": "http://www.focus-news.net/news/2019/10/17/2709195/v-blagoevgrad-shte-bade-podpisan-memorandum-za-satrudnichestvo-mezhdu-obshtinata-i-natsionalna-kompaniya-industrialni-zoni.html", "text": "От 09.00 часа ще бъде подписан Меморандум за сътрудничество между Общината и „Национална компания Индустриални зони“ ЕАД. Това съобщиха от пресцентъра на  Община Благоевград . Събитието ще се състои в зала 5 на Общината.", "date": "2019.10.17", "title": "В Благоевград ще бъде подписан Меморандум за сътрудничество между Общината и „Национална компания Индустриални зони“"}
{"url": "http://www.focus-news.net/news/2019/10/17/2709196/sofiyska-voda-vremenno-shte-prekasne-vodosnabdyavaneto-v-chast-ot-zhk-darvenitsa.html", "text": "„Софийска вода” временно ще прекъсне водоснабдяването в част от жк. „Дървеница“. Това съобщиха от пресцентъра на  дружеството . \r\nВъв връзка с превключване на уличен водопровод на ул. „Преславска планина“ в жк. „Дървеница“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Равногор\", ул. „Преславска планина“,  ул. „Илия Димушев“  и  ул. „Дървенишка река\" №10, №13 и № 29. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Равногор“ ъгъла с ул. „Преславска планина“.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.17", "title": "„Софийска вода” временно ще прекъсне водоснабдяването в част от жк. „Дървеница“"}
{"url": "http://www.focus-news.net/news/2019/10/17/2709198/kathimerini-gartsiya-ima-nuzhda-ot-aktivna-diplomatsiya.html", "text": "Когато сме изправени пред външнополитически проблеми, трябва да се опитаме да поддържаме сдържаме настроенията си, съветва Алексис Папачелас в статия за електронното издание на гръцкия ежедневник  Kathimerini . \r\nЕдин ден летим в облаците заради посещението на държавния секретар на САЩ Майк Помпео в Гърция, на другия ден сме в отчаяние заради телефонно обаждане между американския президент Доналд Тръмп и турския му колега Реджеп Тайип Ердоган и операцията на Анкара в Сирия. Няма място за тревога, защото САЩ и Европа се обръщат срещу Турция. \r\nВъв външната политика има малко място за емоционални реакции. Рационализмът и студената пресметливост са по-сигурно ръководство при вземане на решения. Скорошните развития обаче могат да представляват риск за психичното здраве на външнополитическите наблюдатели.  \r\nДори и най-ярките мозъци в най-мощните държави не могат да предвидят продължаващото развитие или, по този въпрос, каквито и да било сигурни прогнози за това какво ще се случи в бъдеще. Влиянието на САЩ отслабва заради поведението на Тръмп, което затруднява съюзниците да разчитат на Вашингтон. Русия изглежда печели в пиар-играта и се чувства упълномощена да действа свободна. Турция върви сама и се държи като велика сила, но флиртува с икономическа катастрофа. На ЕС липсва силно лидерство, той е дълбоко разделен и е парализиран геополитически. На Балканите скоро ще се види как пропастта с Европа нараства, което вероятно ще предизвика нов кръг от нестабилност. \r\nВсичко, което се случва, е на фона пейзаж, който се променя всеки ден, тъй като е оформен от непредвидими играчи, а лудостта е крал. Изправени пред подобна среда, най-доброто решение е да се включите в активна дипломация, но внимателно. Гърция, например, няма причина да поеме в свои ръце ситуацията в случай на санкции срещу Турция. Това по-скоро трябва да се остави на големите момчета, които също ще бъдат призовани да платят цената. Но Гърция може да извлече ползи от подобен сценарий. Не е нужно да се хвали в името на някакви си временни аплодисменти от домашната публика. \r\nСъщото важи и за балканската политика на Гърция. Атина разговаря с всички столици и може да играе значима роля, но външната й политика в региона не може да бъде продиктувана от това, което хората у дома биха искали да чуят. Ето защо се разстройвам, когато чувам дипломати да забравят каква е работата им и вместо това да се държат като консултанти по политически комуникации. Работата, която им се плаща, е да ни информират какво е полезно за нацията, а не какво би се продало у дома. \r\nИмаме нужда от тях в усилията ни да осмислим този мъгляв пейзаж, който носи рискове, както и възможности. Трябва да стоим далеч от безсмисления ентусиазъм и безсилие, но в същото време да изключим безсмислените дипломатически клишета от миналото. \r\n \r\n Тереза Герова", "date": "2019.10.17", "title": "Kathimerini: Гърция има нужда от активна дипломация"}
{"url": "http://www.focus-news.net/news/2019/10/17/2709199/shte-se-izvarshi-ogled-na-stroitelstvoto-na-paten-vazel-na-avtomagistrala-trakiya-v-rayona-na-grad-kermen.html", "text": "Ще се извърши оглед на строителството на пътен възел на автомагистрала „Тракия“ в района на град Кермен. Това съобщиха от пресцентъра на  Областна администрация - Сливен . Огледът ще бъде от 15.00 часа при 261-ви км от АМ „Тракия“ в района на Кермен. На него ще присъства министъра на регионалното развитие и благоустройството Петя Аврамова. Целта е да се обсъди възможността за изграждане на пътен възел от този участък на магистралата към Кермен и населените места.", "date": "2019.10.17", "title": "Ще се извърши оглед на строителството на пътен възел на автомагистрала „Тракия“ в района на град Кермен"}
{"url": "http://www.focus-news.net/news/2019/10/17/2709191/gazeta-express-kosovo-srabska-lista-opredeli-aktsiyata-na-kosovskata-politsiya-na-sever-kato-kompensatsiya-za-provala-v-interpol.html", "text": "Ръководената от Горан Ракич партия на сръбското малцинство в Косово „Сръбска листа“ определи операцията, проведена от полицията на най-младата държава на Балканите в северната част на страната като компенсация за провала на членството в Интерпол, съобщава електронното издание на прищинския ежедневник  Gazeta Express . \r\nKосовската полиция извърши операция в Северна Митровица и арестува двама местни сърби, заподозрени в укриване на доказателства, свързани с разследване на убийството на сръбския политик Оливер Иванович. \r\nВластите издирват още един заподозрян. Според партията на Ракич, действията на косовската полиция са с цел разсейване на общественото внимание, след като страната за пореден път не успя да събере необходимата подкрепа, за да стане част от международната полицейска организация. В съобщение до медиите, ръководителите на „Сръбска листа“ подчертават, че политиците в Косово се опитват да компенсират своите провали, като преследват и арестуват „невинни граждани без каквито и да било доказателства“. Те също така заявиха, че въпреки инцидентите в тази част на страната международната общност продължава да мълчи. \r\n„Призоваваме лицата, които бяха арестувани несправедливо, да бъдат незабавно освободени. Отговорността за този регион и грижата за гражданите е на ЮНМИК, КФОР и ЕУЛЕКС“, се казва в съобщението за пресата. \r\nОт редакцията подчертават, че партията на Горан Ракич е политическо образувание, контролирано от Белград.  \r\n \r\n Тереза Герова", "date": "2019.10.17", "title": "Gazeta Express (Косово): „Сръбска листа“ определи акцията на косовската полиция на север като компенсация за провала в Интерпол"}
{"url": "http://www.focus-news.net/news/2019/10/17/2709200/v-blagoevgrad-shte-se-provede-ofitsialno-otkrivane-na-nova-detska-ploshtadka-izgradena-ot-obshtinata-s-finansovata-podkrepa-na-chez-elektro-balgariya.html", "text": "В града ще се проведе официално откриване на нова детска площадка, изградена от Общината с финансовата подкрепа на „ЧЕЗ Електро България“ АД. Това съобщиха от пресцентъра на  дружеството . Събитието ще се състои от 11.00 часа в карето между улиците „Хилендар“ и „Александър Стамболийски“ 24.  \r\nОт страна на ЧЕЗ в България ще присъстват Карел Крал, регионален мениджър на ЧЕЗ за България, и Димчо Станев, изпълнителен директор на „ЧЕЗ Електро България“ АД.", "date": "2019.10.17", "title": "В Благоевград ще се проведе официално откриване на нова детска площадка, изградена от Общината с финансовата подкрепа на „ЧЕЗ Електро България“"}
{"url": "http://www.focus-news.net/news/2019/10/17/2709203/detsa-ot-tsyalata-strana-shte-otbelezhat-nachaloto-na-mezhdunarodniya-nosht-na-prilepite-s-razlichni-aktivnosti.html", "text": "Фондация „Наука за природата“ организира „Месец на прилепите” чрез поредица от събития през октомври. Това съобщиха  организаторите . Като част от проекта „Прилепи и хора – живот под един покрив“ се организират различни събития в цялата страна, по време на които малки и големи ще разбират защо прилепите не са опасни, а напротив - много полезни и водят изключително интересен живот.  \r\nДве от събитията вече са проведени в „Музейко “и Зоологическа градина – София, като сега предстои в Градския парк на Крумовград. \r\nДнес Фондация „Наука за природата“ ще отбележи „Нощ на прилепите“ в Градския парк на Крумовград от 14.00 до 17.00 часа. \r\nДецата ще могат да се включат в: \r\n- Игра с награди - „Загадките на Кафявото прилепче“; \r\n- Работилнички за изработване на прилепи от различни материали; \r\n- Художници ще преобразяват децата в бързо летящите ни супергерои; \r\n- Ще бъдат поставени различни тематични макети, с които може да се направят снимки за спомен.", "date": "2019.10.17", "title": "Деца от цялата страна ще отбележат началото на „Международния нощ на прилепите” с различни активности"}
{"url": "http://www.focus-news.net/news/2019/10/17/2709185/tass-vodenata-ot-sasht-mezhdunarodna-koalitsiya-nanese-vazdushni-udari-v-siriya.html", "text": "ВВС на международната антитерористична коалиция, водена от САЩ, нанесоха въздушни удари в Сирия, унищожавайки склад с боеприпаси, останали след изтеглянето на войските, съобщава  TACC . Съответната информация бе публикувана на официалната интернет страница в „Туитър“ на представителя на операцията „Непоколебима решителност“ Майлс Кугинс, която се води на територията на Сирия и Ирак от група държави.  \r\n„На 16 октомври, след като военните служители на коалицията и основната военна техника напуснаха [окръга], два [изтребителя] F-15E на коалицията успешно започнаха предварително планиран въздушен удар срещу завод на [компания] Lafarge (най-близкото населено място е Кобани), с цел унищожаване на складовете за боеприпаси и намаляване на годността на военния обект\", написа Кугинс. \r\nПо-рано той съобщи, че коалиционните сили са напуснали градовете Ракка и Табка в североизточната част на Сирия. \r\nТелевизионният канал Al Mayadeen информира, че сирийската армия е влязла в град Ракка, който доскоро беше под контрола на кюрдските милиции. \r\nВъв вторник сирийските правителствени сили поеха контрола над град Табка и близкото летище в провинция Ракка, а също така заеха редица мостове през река Ефрат и две водноелектрически централи.  \r\n \r\n . \r\n \r\n Тереза Герова", "date": "2019.10.17", "title": "ТАСС: Водената от САЩ международна коалиция нанесе въздушни удари в Сирия"}
{"url": "http://www.focus-news.net/news/2019/10/17/2709205/vav-veliko-tarnovo-shte-se-provede-fakelno-shestvie-po-povod-100-godishninata-ot-sazdavaneto-na-staroprestolnata-gimnaziya-po-ikonomika.html", "text": "В града ще се проведе факелно шествие по повод 100-годишнината от създаването на Старопрестолната гимназия по икономика. Това каза в интервю за  Радио „Фокус“ - Велико Търново  директорът на учебното заведение Виолета Йосифова. Кулминацията на честванията е в 18.45 часа с факелно шествие. „Поканили сме да присъстват както настоящи, така и бивши възпитаници и учители. Шествието ще продължи до пл. „Майка България“.  \r\nНа следващия ден от 9.00 часа в църквата „Св. Николай“ ще бъде отслужен водосвет, тъй като точно от там е започнало началото на училището. В 10.00 часа е тържественият концерт в в МДТ „Константин Кисимов“. Там ще бъде подредена и изложба на творчество учители и ще бъдат раздадени наградите от конкурсите за най-голямо родословно дърво от възпитаници на училището „Фамилия Икономисти” и за клас с най-много другарски срещи „Един неразделен клас”. \r\nНа 19 октомври училището цял ден ще бъде отворено и в него ще се провеждат другарски срещи. Ще присъстват възпитаници от Випуск 1949 до миналогодишните, които ще имат възможност да си припомнят ученическите години. На 23 октомври сме подготвили състезание по текстообработка на документи, тъй като в тази дисциплина учениците от нашата гимназия са сред първенците в страната. На 30 октомври ще завършим със засаждане на 100 дръвчета в село Арбанаси“, обясни директорът. Тя изрази гордост, че гимназията се развива и предстои реализиране на много проекти. \r\nРени АТАНАСОВА", "date": "2019.10.17", "title": "Във Велико Търново ще се проведе факелно шествие по повод 100-годишнината от създаването на Старопрестолната гимназия по икономика"}
{"url": "http://www.focus-news.net/news/2019/10/17/2709204/denyat-17-oktomvri-v-svetovnata-istoriya.html", "text": "Учредява се през 1483 г. испанската инквизиция от папа Сикст IV, той започва преследване на евреите и арабите из цяла Испания. Английският крал Хенри VIII назначава през 1529 г. Томас Мор за лорд-канцлер. В Париж през 1825 г. се състои премиерата на операта “Дон Санчо, или Замъкът на любовта” от унгарския пианист, композитор и диригент Ференц Лист, който тогава няма навършени 14 години.  В Детройт през 1908 г. е произведен първият автомобил с марка \"Кадилак\". През 1931 г. Ал Капоне е осъден на 11 години затвор за укриване на данъци. Кралица Елизабет открива през 1956 г. първата в света атомна електроцентрала край Калдър хил в Къмбрия. \r\nНа тази дата е роден американският драматург - Артър Милър. \r\nНа 17 октомври умира полският композитор и пианист - Фредерик Францишек Шопен. \r\n \r\n2016 г. \r\nУспешно е изстрелян китайския космически апарат „Шензоу-11“ от Центъра за сателитни изстрелвания „Джиукуан“ в северен Китай. \r\n \r\n \r\n2015 г. \r\nПолицията в Подгорица разпръсква многохиляден протест против присъединяването на Черна Гора към НАТО. \r\n \r\n \r\n2014 г. \r\nБритански астрофизици достигат до извода, че Слънцето създава аксиони. \r\n \r\n \r\n2014 г.  \r\nИспания, Ангола, Венецуела, Малайзия и Нова Зеландия са новите непостоянни членове на Съвета за сигурност на ООН. \r\n \r\n \r\n2014 г. \r\nЕксперименталният орбитален самолет Boeing X-37 се приземи след 674 дневен полет в орбита около Земята. \r\n \r\n \r\n2013 г. \r\nЛабораторията Джаксън в САЩ съобщава за създаването на молекули, способни да провокират самоунищожение на ракови клетки. Според изследователите разработената технология е по-ефективна и безопасна от използваната до този момент химиотерапия. \r\n \r\n \r\n2012 г. \r\nПолицията на Ню Йорк арестува десетки активисти на „Окупирай Уол Стрийт“. \r\n \r\n \r\n2011 г. \r\nВ Лондон полицията огради с плътен кордон Лондонската фондова борса за да попречи планираната окупация на движението „Окупирай Лондон“. \r\n \r\n \r\n2004 г. \r\nВ Беларус се провежда референдум и е решено от конституцията да се премахне ограничението върху броя на президентските мандати, които може да заема едно и също лице. \r\n2001 г. \r\nБазираната в Лондон организация за наблюдение на страните в преход от Европа и Азия \"Евразия\" и брокерската къща \"Лемън Брадърс\", които наблюдават 27 държави, правят класация за политическата стабилност. България заема трето място след Унгария и Полша. \r\n \r\n \r\n1999 г. \r\nВ Германия е намерен оригиналът на списъка на немския индустриалец Оскар Шиндлер с имената на 1200 спасени от него евреи. \r\n \r\n \r\n1996 г. \r\nРуският президент Борис Елцин уволнява шефа на сигурността Александър Лебед четири месеца след назначаването му.  \r\nБорис Николаевич Елцин е първият свободно избран президент на  Русия. Роден е на 1 февруари 1931 г. Завършва Уралския политехнически институт. От април 1985 г. завежда отдел в ЦК на КПСС. Депутат е във ВС на СССР (1978 г.). През февруари 1988 г. по предложение на М. Горбачов е изключен от Политбюро. През юни 1988 г. дава телевизионно интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\" , с което става най-популярният човек в страната. Осъществява частно посещение в САЩ през септември 1989 г. През 1991 г. е избран за президент, преизбран е през 1996 г. Длъжността президент заема до 2000 г. През 1991 г. посещава САЩ като държавен глава. През 1991 г. и октомври 1993 г., с помощта на армията, потушава опит за преврат. Създава ОНД. Провежда икономически реформи. На 7 ноември 1991 г. обявява КПСС извън закона. \r\n \r\n \r\n \r\n1967 г. \r\nВ периода 17 - 21 октомври на официално посещение в България е федералният канцлер на Австрия д-р Йозеф Клаус. Подписан е договор за правна помощ и е договорено сключването на спогодба за икономическо сътрудничество и производствено коопериране. \r\n \r\n \r\n1967г.  \r\nВ Ню Йорк се състои премиерата на антивоенния мюзикъл “Коса”, създаден от безработните актьори Джеръм Рагни и Джеймс Радо и композитора Галт Макдърмот. След като мюзикълът тръгва на обиколка из САЩ, поради нарушаване на много от моралните норми, са осъществени опити за неговото забраняване. Днес той се нарежда сред 10-те най-успешни мюзикъли за всички времена. В България е популярен най-вече чрез едноименния филм на Милош Форман, превърнал се в култов за хипитата. \r\n \r\n \r\n1956 г. \r\nКралица Елизабет открива първата в света атомна електроцентрала край Калдър хил в Къмбрия. \r\n \r\n \r\n1933 г. \r\nГерманският физик, създал теория на относителността, Алберт Айнщайн е принуден от нарастващия в Германия антисемитизъм да напусне страната и да емигрира в САЩ, където прекарва остатъка от живота си. \r\nАлберт Айнщайн е един от създателите на съвременната физика. Роден е на 14 март 1879 г. в Германия. От 1893 г. живее в Швейцария.  Завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. През 1933 г. емигрира в САЩ. През 1905 г. Айнщайн създава частната, а през  1907-1916 г. и общата  Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и  доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-А. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те - срещу използването на ядрено оръжие. През 1940 г.  пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. Айнщайн е един от инициаторите за създаването на държавата Израел. През 1921 г. получава Нобелова награда за трудовете по теоретична физика и по-точно за закона за фотоефекта. Умира на 18 април 1955 г. в САЩ. \r\n \r\n \r\n1931 г. \r\nАл Капоне е осъден на 11 години затвор за укриване на данъци. \r\n \r\n \r\n1918 г. \r\nУнгария провъзгласява независимостта си от Австрия. \r\n \r\n \r\n1908 г. \r\nВ Детройт е произведен първият автомобил с марка \"Кадилак\". \r\n \r\n \r\n1855 г. \r\nАнгличанинът Хенри Бессемер патентова конвертор за получаване на стомана от течен чугун чрез продухване на въздух без разход на гориво, основа за т. нар. бесемеров процес. \r\n \r\n \r\n1831 г. \r\nАнглийският физик и химик Майкъл Фарадей прави първото успешно изпитание на електрическото динамо, и открива електромагнитната индукция. \r\n \r\n \r\n1797 г. \r\nПодписан е мирен договор между Франция и Австрия, в околностите на италианското с. Кампоформио (Campoformio) от граф Л. Кобенцъл и ген. Наполеон Бонапарт. Договорът отбелязва края на победоносната за Френската република война, Австрия излиза от първата антифренска коалиция, признава всички френски придобивки, отстъпва на Франция австрийските владения в Холандия, признава създаването на Цизалпийската република (в която се вкл. Ломбардия) и се задължава да съдейства на Франция да получи земите по левия бряг на река Рейн. Като компенсация получава Залцбург и част от баварските земи, по-голямата част от територията на ликвидираната от мирния договор Венецианска република. Принадлежащите преди това на Венецианската република Йонийски о-ви и Албания стават френско владение. \r\n \r\n \r\n1787 г. \r\nЗапочва излизането на серията статии  “Федералист”, подготвящи приемането на Конституцията на САЩ. \r\n \r\n \r\n1651 г. \r\nАнглийският крал Карл II бяга във Франция, минавайки през Англия преоблечен като слуга. \r\n \r\n \r\n1529 г. \r\nАнглийският крал Хенри VIII назначава Томас Мор за лорд-канцлер. \r\n \r\n \r\n1483 г. \r\nУчредява се испанската инквизиция от папа Сикст IV, той започва преследване на евреите и арабите из цяла Испания.   \r\nИнквизицията е съдебната институция на католическата църква за борба с ересите и свободомислието. Учредена е от папа Инокентий III през 1204 г. по време на походите срещу албигойците. Папа Григорий IX (1227-41) установява трибунали в много европейски страни. Съдопроизводството се води тайно, използват се мъчения; обвинените са осъждани най-често на изгаряне на клада. Инквизицията взема най-много жертви в Испания. \r\n \r\n \r\n На тази дата са родени: \r\n \r\n \r\n1915 г. \r\nРоден е Артър Милър – американски драматург. Завършва Мичиганския университет през 1938 г. През 1945 г. публикува романа “Фокус”. Известност му донася драмата “Смъртта на търговския пътник” (1949, награда “Пулицър”). Създава народноисториоческа хроника “Тежко изпитание” (1953 г.). Автор е на  драмите: “След грехопадението” (1964 г.), “Това се случи във Виши”(1965 г.). Пише пиесата “Цена” (1967 г.). Автор е на комедията “Сътворението на света и други дела” (1972 г.). През 1980 г. излиза пиесата му “Американският хронограф”. Работи в Холивуд. От 1965 до 1971 г. е президент на ПЕН-клуба. \r\n \r\n \r\n1912 г. \r\nРоден е Папа Йоан Павел I (Албино Лучиани). Папа е в периода 25 август  - 28 септември 1978 г. Завършва Духовната академия във Фелтре, а след това се премества в Семинарията в Белуно. Приема свещенически сан (7 юли 1935 г.) и се премества в Рим, където завършва Григорианския факултет като доктор по теология. Известно време (1935-1937 г.) е свещеник във Форно ди Канале, като едновременно преподава вероучение в местния Минен институт. Професор е по догматическа и морална теология, каноническо право и религиозно изкуство в Семинарията в Белоно (1937-1947 г.). Папа Йоан ХХIII го прави епископ (1958 г.), а папа Павел VI го назначава за патриарх на Венеция (1966 г.) и му дава кардиналско звание. Наричат го \"усмихващият се папа\", \"неизвестният папа\", \"папата дете\". Умира на 28 септември 1978 г. в Рим. \r\n \r\n \r\n1849 г. \r\nУмира Фредерик Францишек Шопен - полски композитор и пианист. Роден е  на 22 февруари 1810 г. в Желязова Воля, близо до Варшава. През 1817 г. написва 2 полонези в духа на М. К. Огински, а през 1818 г. изнася първия си концерт. Учи в лицей (1823-1826 г.), където продължава да усъвършенства музикалната си техника, концертира, изучава теория на композицията. През 1928 г. посещава Берлин, а през 1829 г. - Виена, където се изявява като композитор и пианист. В родината си, възприел опита на Огински, Елснер, Шимановски, Курпински, Островски и др., той създава 2 концерта за пиано с оркестър (1829-1830 г.), трио за пиано (1829 г.), “Голяма фантазия” (1930 г.), “Голямо концертно рондо” за пиано и оркестър (1828 г.), “Соната” (1828 г.), редица полонези и мазурки, ноктюрно в ми минор (1827 г.) и първите от дванадесетте “Големи концертни етюди” (1829-1830 г., завършени в Париж). След Полското въстание (1830-1831 г.), което го заварва във Виена, заминава за Париж през Мюнхен и Щутгарт. Там създава Първото скерцо (1831-1832 г.), Първа балада (1831-1835 г.), “Революционен етюд в до минор” (1831 г.). От септември 1831 г. живее в Париж. През 1848 г. гастролира във Великобритания. От 1927 г. във Варшава се провежда международен конкурс за пианисти на неговото име, създадено е общество “Ф. Шопен”, което се занимава с концертна, научноизследователска, издателска и организационна дейност. \r\n \r\n \r\n1813 г. \r\nРоден е Георг Бюхнер – немски поет, драматург, публицист, демократ. Обновява немската историческа и социална драма; показва ролята на народните маси, въвежда плебейския герой - \"Смъртта на Дантон\", предшественик на експресионизма - \"Войцек\", \"Леонс и Лена\". \r\n \r\n \r\n На тази дата умират:  \r\n \r\n \r\n2008 г. \r\nУмира Ахмед Емин. \r\nАхмед Емин е активен участник в партията Движение за права и свободи. До смъртта си е началник на политическия кабинет на председателя на партията Ахмед Доган. Смъртта му през 2008 г. поражда много политически спорове. \r\n \r\n \r\n1949 г. \r\nУмира Фьодор Иванович Толбухин - руски военачалник, маршал на СССР (12 септември 1944 г.). Роден е на 4 юни 1894 г. в с. Андроники, Ярославска област. Участва в Първата световна война като командир на рота и батальон, щабс-капитан. Постъпва в Червената армия през август 1918 г. По време на Гражданската война е на Западния фронт като помощник-началник и началник-щаб на дивизия и корпус. От 1938 г. е  началник-щаб на Задкавказкия военен окръг. По време на Великата Отечествена война (1941-1945 г.) е началник-щаб на Задкавказкия (август - декември 1941 г.), Кавказкия (декември 1941 г. - януари 1942 г.) и Кримския (януари - март 1941 г.) фронт, заместник-командващ войските на Сталинградския военен окръг (май - юли 1942 г.), командващ войските на 57. и 68. армии на Сталинградския и Северозападния фронт (юли 1942 г. - март 1943 г.). От март 1943 г. до май 1944 г. командва войските на Южния, 3., 4. Украински фронт. Войски под негово командване участват в Сталинградската битка, в освобождението на Украйна и Крим, в Яш-Кишиневската операция, във военната интервенция в Румъния, България, Югославия, Унгария и Австрия. От януари 1947 г. е командващ войските на Задкавказкия военен окръг. Депутат е във Върховния съвет на СССР по време на II конгрес. От 1949 г. до 1990 г. неговото име носи българския град Добрич. \r\n \r\n \r\n1887 г. \r\nУмира Густав Роберт Кирхоф - германски физик. Роден е на 12 март 1824 г. в Кьонигсберг. Член е на Берлинската академия ма науките (1874 г.), член-кореспондент е на Петербургската академия на науките (1862 г.). Завършва Кьонигсбергския университет през 1846 г. Професор е в университетите в Бреслау (1850 г.) и Хайделберг (1854 г.). От 1875 г. ръководи Катедрата по математическа физика в Берлинския университет. Автор е на трудове по оптика, електродинамика, механика и др. Изследва разреждането на кондензатори и индукцията на ток. В областта на механиката се занимава главно с въпросите на деформацията, равновесието и движенията на твърди тела и течности. Неговите “Лекции по математическа физика” (1874-1894 г.) изиграват голяма роля в развитието на теоретичната физика. През 1854 г. Кирхоф и Р. В. Бунзен започват изучаването на спектъра на пламъка, в резултат на което се слага началото (1859 г.) на спектралния анализ, въведен по-късно в практиката на химическите изследвания. С помощта на новия метод са открити цезият (1816 г.) и рубидият (1861 г.). През 1859 г. Кирхоф формулира един от основните закони на топлинното излъчване (Закон на Кирхоф за излъчването) и въвежда във физиката понятието абсолютно черно тяло. През 1860 г. открива правилото за обръщане на спектрите и пръв правилно обяснява тъмните линии в спектъра на Слънцето (фраунхоферови линии). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.17", "title": "Денят 17 октомври в световната история"}
{"url": "http://www.focus-news.net/news/2019/10/17/2709201/koha-ditore-kosovo-merkel-ne-uspya-da-ubedi-makron-za-albaniya-i-severna-makedoniya.html", "text": "Канцлерът на ФРГ Ангела Меркел не успя да убеди френския президент Еманюел Макрон в необходимостта от започване на преговори за присъединяването на Албания и Северна Македония към Европейския съюз, коментират в редакцията на електронното издание на прищинския ежедневник  Koha Ditore . \r\nНа съвместна пресконференция Меркел заяви: „Има някои различия по възникналите проблеми. Както знаете, е необходимо единодушно решение за започване на преговори\". \r\nМакрон заяви, че приветства реформите, предприети от двете балкански държави, но също така подчерта, че „ще се придържаме към нашите политически изявления по толкова важни въпроси\". \r\nСъгласно думите на френския президент, Балканите са стратегически регион за Европа, но първо трябва да се предприемат реформи в процедурата за присъединяване. Той отбеляза и факта, че албанските младежи емигрират все повече и повече в страните от Европейския съюз. \r\n„Албанската младеж идва в ЕС, най-вече във Франция. Отново бих се съсредоточил върху рестартирането или реформирането на процедурата. Обясних моята геополитическа визия на канцлера, но изглежда, освен това трябва да обясня и други неща“, цитира изданието думите на Макрон. \r\n \r\n Тереза Герова", "date": "2019.10.17", "title": "Koha Ditore (Косово): Меркел не успя да убеди Макрон за Албания и Северна Македония"}
{"url": "http://www.focus-news.net/news/2019/10/17/2709181/predstoyashti-mezhdunarodni-sabitiya-za-17-oktomvri-agentsiya-fokus.html", "text": "Първи ден от срещата от високо равнище на Европейския съвет. \r\n*** \r\n \r\n  Посещение на държавния секретар на САЩ Майк Помпео и вицепремиера Майк Пенс в Турция. \r\n*** \r\n \r\n  Германският канцлер Ангела Меркел в официално обръщение към Бундестага преди срещата в Брюксел за Брекзит. \r\n*** \r\n \r\n  Американският посланик в ЕС Гордън Съндланд е призован да се яви пред Конгреса във връзка с разследването за импийчмънт на президента Доналд Тръмп.  \r\n*** \r\n \r\n  Директорът на Международния валутен фонд Кристалина Георгиева ще проведе пресконференция. \r\n*** \r\n \r\n  Избори за парламент преди Брекзит.", "date": "2019.10.17", "title": "Предстоящи международни събития за 17 октомври (Агенция \"Фокус\")"}
{"url": "http://www.focus-news.net/news/2019/10/17/2709206/pregled-na-osnovnite-temi-v-dobrudzhanskiya-pechat.html", "text": "„Нова ехографска система подари Генерал Тошево на МБАЛ- Добрич“, съобщава на първа страница вестник  „Добруджанска трибуна“ . Здравното заведение има нова апаратура и техника за 104 000 лв. В МБАЛ- Добрич са доставени пациентски монитор, инфузионни помпи и инфузомат. Предстои да пристигне и артроскопска система за нуждите на отделението по ортопедия. „Ябълката фест за втори път в Добрич“, съобщава изданието. Това ще бъде второ поредно издание, което ще се проведе днес от 11,00 до 13,00 часа в пространството между Частно училище „Леонардо да Винчи“, СУ „Свети Климент Охридски“ и храм „Свети Климент Охридски“ в Добрич. „Единадесетокласници проведоха урок на открито във Военно гробище в Добрич“, съобщава всекидневникът. В рамките на проекта mAPP my Europe по програма „Еразъм“ учениците от 11 клас на СУ „Димитър Талев“ с преподавател по история Мариана Узунова са посетили Военното гробище – музей. Младите хора са разгледали с интерес експозицията, посветена на Добричката епопея. Уредникът Цветан Сашев ги е запознал с участието на България в Първата световна война в действията на Трета българска армия на добруджанския фронт. Специално място в разказа е било отделено на боевете на Тутракан и Добрич, влезли в историята като Тутраканска и Добричка епопея. „Езерото на скелетите“ в Хималаите стана още по-мистериозно след ДНК анализ“, пише в днешното си издание другият регионален вестник  „Нова добруджанска трибуна“ . В Хималаите на височина от над 2000 метра се намира най-голямото езеро Роопкунд. На външен вид е съвсем обикновено място, но то привлича туристи и учени от цял свят. Причината е, че на дъното му са намерени стотици човешки скелети, откъдето идва и неговото име. Всекидневникът публикува „С Добруджа в душата“, отказ от едноименната книга на Драгомил Георгиев – едно сбогуване с Генчо Златев. Цяла страница вестникът отделя на най пазената тайна на Източна Европа. В поредица от издания са публикувани части от книга, която постепенно се превръща в настолно четиво за милиони граждани в страната ни и извън нея, които не само се чувстват, но и се гордеят да се наричат българи най-вече в заради българската история.", "date": "2019.10.17", "title": "Преглед на основните теми в добруджанския печат"}
{"url": "http://www.focus-news.net/news/2019/10/17/2709208/v-stara-zagora-shte-bade-predstavena-knigata-shampionite-razkazvat-zhivi-spomeni-na-izvestni-sportni-lichnosti-na-stara-zagora-iii-chast.html", "text": "От 18.30 часа на IV експозиционно ниво на Регионалния исторически музей ще бъде премиерата на книгата „Шампионите разказват - Живи спомени на известни спортни личности на Стара Загора – III част“. Това съобщиха от пресцентъра на  Община Стара Загора .", "date": "2019.10.17", "title": "В Стара Загора ще бъде представена книгата „Шампионите разказват - Живи спомени на известни спортни личности на Стара Загора – III част“"}
{"url": "http://www.focus-news.net/news/2019/10/17/2709180/predstoyashti-sabitiya-v-stranata-za-17-oktomvri-agentsiya-fokus.html", "text": "*** \r\n \r\nОт 10.00 часа в ректората на Национална спортна академия „Васил Левски“ президентът Румен Радев ще открие конференция „Спортът, децата и бъдещето“ с участието на водещи експерти в областта на медицината, психологията, педагогиката, физическото възпитание. \r\n \r\n*** \r\n \r\nОт 14.00 часа в Гербовата зала на „Дондуков“ 2 президентът Румен Радев ще награди с отличия шестима изтъкнати българи.  \r\n \r\n *** \r\n \r\nОт 15.30 часа президентът Румен Радев ще се срещне на „Дондуков“ 2 с генералния секретар на „Репортери без граници“ Кристоф Делоар. \r\n \r\n*** \r\n \r\nОт 09.00 часа в зала „Проф. Марин Дринов“ на БАН ще се проведе международната конференция на тема: актуалните проблеми в изучаването на нематериалното културно наследство и приносът на учените от БАН в прилагането на Конвенцията на ЮНЕСКО от 2003 г. \r\n \r\n*** \r\n \r\nОт 9.00 часа в Националния исторически музей на ул. „Витошко лале“ 16 ще се проведе среща – част от мащабното роуд шоу на най-модерните тежкотоварни транспортни средства на CNG в цялата страна. \r\n \r\n*** \r\n \r\nОт 10.30 часа зам.-кметът на София Дончо Барбалов ще посети 5 МБАЛ, където със средства на СО е закупена и функционира нова медицинска апаратура.   \r\n \r\n*** \r\n \r\nОт 11.00 часа в сградата на Сдружение „Тишина“ и театър „Мим-Арт“ на ул. „Йордан Йовков“ 13 известни актьори и музиканти подават ръка на хора с увреден слух. \r\n \r\n*** \r\n \r\nОт 13.00 часа в централата на ПП АБВ на улица „Врабча“ 23 ще се проведе пресконференция на партията.   \r\n \r\n*** \r\n \r\nОт 14.00 часа на редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. \r\n \r\n*** \r\n \r\nОт 18.30 часа в храм „Св. София“ ще се състои концерт от православни песнопения. \r\n \r\n*** \r\n \r\nОт 19.00 часа в сградата на КТ „Подкрепа“ ще бъде даден старт на програмата BASE – Бизнес академия за стартиращи предприемачи. \r\n \r\n*** \r\n \r\nОт 20.00 часа в зала 1 на НДК ще се проведе спектакълът на Димитър Туджаров (Шкумбата) – Комедиен спектакъл „45 години не стигат, 65  – също“. Пролетарии от всички страни, извинявайте“. \r\n \r\n*** \r\n \r\nОт 11.00 часа в карето между улиците „Хилендар“ и „Александър Стамболийски“ 24 ще се състои официалното откриване на нова детска площадка, изградена от Общината с финансовата подкрепа на „ЧЕЗ Електро България“ АД.  \r\n \r\n*** \r\n \r\nОт 10.00 часа в Експоцентър „Флора“ – Бургас ще стартира Третата национална конференция SMARTTOURISM.BG  \r\n \r\n*** \r\n \r\nОт 11.30 часа в храм „Св. св. Кирил и Методий“ ще бъде донесена за поклонение чудотворната икона „Св. Богородица Касперовская“ от град Ананиев – Украйна  \r\n \r\n*** \r\n \r\nОт 16.00 часа в офиса на БЧК ще се проведе среща, част от информационната кампания за социално значимите заболявания в областта на кардиологията и офталмологията. \r\n \r\n*** \r\n \r\nВ 11.00 часа в сградата на Арменското училище (в двора на храм „Свети Саркис“) във Варна, ул. „Хан Аспарух“ 15 ще се проведе брифинг във връзка с изнесеното заседание на Епархийския съвет на Арменската Апостолическа Православна Света Църква в България. \r\n \r\n*** \r\n \r\nОт 12.30 часа в Голямата зала на хотел „Адмирал“ в курорта Златни пясъци ще се проведе пресконференция по повод Годишната национална конференция МОРЕ – Мултидисциплинарни Онкологични Разговори и Екстракти. \r\n \r\n*** \r\n \r\nОт 16.00 часа в конферентната зала на ИЗ „Рафаел Михайлов“ ще се проведе лекция на проф. дфн Пенка Ангелова на тема „Триъгълникът на Витгенщайн: език, мислене, свят“ \r\n \r\n*** \r\n \r\nО 10.30 часа в НЧ „Градина – Върбица 1894“ започва „Да помним, да знаем и да се гордеем\" -  празнична програма, посветена на 125 години НЧ „Градина-Върбица 1894”. \r\n \r\n*** \r\n \r\nВ 17.30 часа в малката зала на Дома на културата ще бъде представен „Новите приключения на Ежко“ на автора Иван Мишев. \r\n \r\n*** \r\n \r\nОт 16.30 часа в Обредния дом Българска търговско-промишлена палата организира официално откриване и тържествено освещаване на къща „Иван Грозев“, ще бъде представена експозиция за живота и дейността на карловския предприемач и индустриалец Иван Грозев. \r\n \r\n*** \r\n \r\nОт 14.30 часа на алея „Баш Бунар“ ще се проведе инициатива по повод Световния ден на ходенето. \r\n \r\n*** \r\n \r\nОт 17.00 часа в Етнографската експозиция на Регионален исторически музей, ще се открие изложба под надслов: „С благодарност към дарителите“, посветена на 45-та годишнина на Етнографската експозиция на РИМ - Пазарджик. \r\n \r\n*** \r\n \r\nОт 10.00 часа в в Драматично-куклен театър ,,Иван Радоев\" ще се състои пресконференция по повод постановката ,,Страшният съд\" от Йодон фон Хорват. \r\n \r\n*** \r\n \r\nОт 16.00 часа в Панорама ,,Плевенска епопея\" ще се открие изложба, посветена на император Николай II. \r\n \r\n*** \r\n \r\nОт 19.00 часа в Арт център - Плевен ще се състои концертът ,,Джаз истории\" с участието на Антоанела Петрова - вокал, Нейчо Петров - вокал, перкусии и Страцимир Павлов - пиано. \r\n \r\n*** \r\n \r\nВ 09.00 часа в зала 1 на Апелативния съд ще се проведе заседание по делото, образувано по жалби на двама осъдени за лихварство. \r\n \r\n*** \r\n \r\nОт 10.00 часа в зала „Тракия“ на хотел „Рамада Тримонциум“ Главна дирекция „Европейски фондове за конкурентоспособност”, в качеството си на Управляващ орган на Оперативна програма „Иновации и конкурентоспособност” 2014-2020, организира информационна кампания за представяне на процедура BG16RFOP002-1.018 „Създаване и развитие на Регионални иновационни центрове (РИЦ)“ по Оперативна програма \"Иновации и конкурентоспособност\" 2014-2020. \r\n \r\n*** \r\n \r\nОт 11.00 часа в зала „Свети Георги“ на Областна администрация - Русе ще се проведе заседание на Постоянно действащата междуведомствена областна епизоотична комисия. \r\n \r\n*** \r\n Смолян.  \r\nОт 09.00 часа в Сесийната зала на Общината ще се проведе заседание на Общинския съвет. \r\n \r\n*** \r\n \r\nОт 10.00 часа в 101 Алпийски полк ще се проведе ден на отворените врати.  \r\n \r\n*** \r\n \r\nОт 11.00 часа от площад „България“ до площад „Свобода“ ще се проведе ученическа лекоатлетическа щафета „107 години от Освобождението на Родопите“.  \r\n \r\n*** \r\n Смолян.  \r\nОт 12.00 часа във фоайето на втория етаж в Родопски драматичен театър „Николай Хайтов” ще бъде открито Туристическото изложение „Планините на България – гостоприемство в четири сезона”.  \r\n \r\n*** \r\n \r\nОт 15.00 часа в Регионален исторически музей „Стою Шишков“ – ще бъде открита музейната изложба „Закъснялата свобода за Родопите“. \r\n \r\n*** \r\n Смолян.  \r\nОт 16.00 часа в изложбена зала на Държавен архив – Смолян ще бъде открита документална изложба „Проф. Асен Василев – творец и педагог“. \r\n \r\n*** \r\n \r\nОт 19.30 часа в зала „Сливен“ ще се проведе конкурсът за красота „Мис Сливен“.  \r\n \r\n*** \r\n \r\nОт 18.30 часа на IV експозиционно ниво на Регионалния исторически музей ще бъде премиерата на книгата „Шампионите разказват - Живи спомени на известни спортни личности на Стара Загора – III част“. \r\n \r\n*** \r\n   \r\nОт 13.10 часа на третия етаж в СУ „Панайот Волов\" ще се проведе състезание по програмиране.  \r\n   \r\n*** \r\n   \r\nОт 14.00 часа в Първа аудитория на филиала на Медицински университет - Варна в града ще се проведе среща с ръководството и академичния състав на филиала. \r\n \r\n \r\n \r\n \r\n*** \r\n \r\nОт 10.00 часа в зала „Панорама” ще се състои обучение от страна на ЦИК към общинските избирателни комисии (ОИК) във връзка с провеждането на изборите за общински съветници и кметове на 27 октомври 2019 г. \r\n \r\n*** \r\n \r\nВ 09.30 часа в централния офис на ГЕРБ ще се състои пресконференция с участието на народния представител и член на ИК на ГЕРБ Менда Стоянова, кандидата на ГЕРБ за кмет на Пловдив Здравко Димитров, председателя на СДС Румен Христов и Тони Симидчиева от СДС - Пловдив.", "date": "2019.10.17", "title": "Предстоящи събития в страната за 17 октомври (Агенция „Фокус“)"}
{"url": "http://www.focus-news.net/news/2019/10/17/2709212/belogradchishkiyat-episkop-polikarp-shte-oglavi-arhiereyska-sveta-liturgiya-v-manastira-sveti-luka-v-selo-granitsa-na-18-oktomvri.html", "text": "Негово преосвещенство Белоградчишкият епископ Поликарп ще оглави Архиерейска света Литургия в манастира „Свети Лука“ в село Граница, Кюстендилска духовна околия, на 18 октомври, предаде репортер на  Агенция „Фокус“ . Поводът е, че на 18 октомври Православната църква прославя светия апостол и евангелист Лука. Богослужението ще бъде с благословението на Негово светейшество Българския патриарх и Софийски митрополит Неофит. Началото ще бъде в 09.30 часа.  \r\nНикола ПЕТКОВ", "date": "2019.10.17", "title": "Белоградчишкият епископ Поликарп ще оглави Архиерейска света Литургия в манастира „Свети Лука“ в село Граница на 18 октомври"}
{"url": "http://www.focus-news.net/news/2019/10/17/2709209/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya-v-sofiya.html", "text": "Свети Kиприянови молитви ще бъдат отслужени в митрополитската катедрала „Св. Неделя”, предаде репортер на  Агенция „Фокус“ . Молитвите ще започнат от 10.00 часа след редовната света Литургия. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.10.17", "title": "Свети Kиприянови молитви ще бъдат отслужени в митрополитската катедрала „Св. Неделя” в София"}
{"url": "http://www.focus-news.net/news/2019/10/17/2709214/sport-viktoriya-tomova-se-klasira-za-vtoriya-krag-na-turnira-v-ungariya.html", "text": "Виктория Томова се класира за втория кръг на турнира в унгарския град Секешфехервар. Първата ракета на България при дамите победи със 7:6, 6:4 квалификантката от Румъния Илона Гюруае. В следващия етап на надпреварата Томова ще играе срещу друга румънска тенисистка - Ирина Мария Бара. Българката е поставена под номер пет в схемата. \r\nВ началото на тази седмица Томова отстъпи с три позиции в световната ранглиста и вече заема 146-то място.", "date": "2019.10.17", "title": "Спорт: Виктория Томова се класира за втория кръг на турнира в Унгария"}
{"url": "http://www.focus-news.net/news/2019/10/17/2709213/v-pleven-shte-se-sastoi-kontsertat-dzhaz-istorii.html", "text": "В Арт център - Плевен от 19.00 часа ще се състои концертът ,,Джаз истории“. Озаглавихме така концерта, защото с брат ми Нейчо Петров и пианиста Страцимир Павлов искаме да разкажем музикални истории. Това каза за  Радио „Фокус“  певицата Антоанела Петрова. Тя посочи още, че концертът може да се получи като едно малко тържество. ,,Обединени сме от любовта към джаза и ще зарадваме плевенската публика с наши кавър версии на популярни произведения. Призовавам младите хора да отворят сърцата си и да дойдат да чуят музикалните приказки, които сме подготвили, за да усетят изяществото на тази музика“, каза още Антоанела Петрова.  \r\nВиолета КРЪСТЕВА", "date": "2019.10.17", "title": "В Плевен ще се състои концертът ,,Джаз истории“"}
{"url": "http://www.focus-news.net/news/2019/10/17/2709217/magla-namalyava-vidimostta-na-mesta-v-oblast-shumen.html", "text": "Мъгла намалява видимостта на места в областта, предаде репортер на  Радио „Фокус“ - Шумен . Пътните настилки са преобладаващо сухи, по усойните места са възможни мокри участъци. Температурата на въздуха е около 11 градуса. Интензивен е трафикът по автомагистрала „Хемус“ в района на п.в. „Белокопитово“, както и по бургаския път. Спокойно се пътува в посока Силистра. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2019.10.17", "title": "Мъгла намалява видимостта на места в област Шумен"}
{"url": "http://www.focus-news.net/news/2019/10/17/2709216/v-smolyan-shte-se-provede-uchenicheska-lekoatleticheska-shtafeta-107-godini-ot-osvobozhdenieto-na-rodopite.html", "text": "С богата програма Смолян ще отбележи 107 години от Освобождението си и празника на Общината, съобщиха от  Община Смолян . Проявите започнаха още от началото на седмицата с откриването на 17-ото издание на изложбата-базар „Родопски занаятчии“ в Народно читалище „Орфееви гори – 1870“ – Смолян. \r\nОт 10.00 часа днес в 101-ви Алпийски полк ще се проведе ден на отворените врати. От 11.00 часа от площад „България“ до площад „Свобода“ ще се проведе ученическа лекоатлетическа щафета „107 години от Освобождението на Родопите“. От 15.00 часа в Регионален исторически музей „Стою Шишков“ ще бъде открита музейната изложба „Закъснялата свобода за Родопите“. \r\nНа 18 октомври от 10.00 часа пред гарнизонния военен клуб в Смолян ще бъде отбелязан празника на военно формирование 28330 с водосвет на бойното знаме и празничен концерт. От 11.00 часа в ДГ „Славейче“ ще се проведе четене на любими приказки с гостуващи артисти от Младежки театър „Ирис“ и Клуб „Приятели на книгата“ към НЧ „Орфееви гори – 1870“. От 15.00 часа в Регионална библиотека „Николай Вранчев“ ще бъде открита изложбата „Вдъхновеният певец от Родопите“, посветена на 100 години от рождението на Николай Хайтов. \r\nНа 19 октомври от 17.00 часа в Родопски драматичен театър „Николай Хайтов“ ще се проведе концерт-спектакъл по повод 15 години от създаването на Клуб „Хоро“ – „Народните празници в четири сезона от Коледа до Димитровден“. По-рано през деня от 10.00 часа в село Смилян на открита сцена пред НЧ „Проф. д-р Асен Златаров – 1927“ ще бъде открито 17-ото издание на Празника на смилянския фасул. \r\nКулминацията на Празника на Смолян ще бъде на 21 октомври. От 15.00 часа на връх Средногорец ще бъде отслужена панихида за загиналите в боевете на връх Средногорец и за Освобождението на Родопите, след които ще бъдат поднесени венци и цветя пред паметника-костница. От 17.30 часа на навия център в Смолян ще бъдат поднесени венци и цветя пред Паметника на полк. Владимир Серафимов. От 18.00 часа в Регионален исторически музей „Стою Шишков“ ще се проведе Надпяване в музея: Гласът на България Атанас Кателиев и гласовете на НУФИ „Широка лъка“. От 19.30 часа на Новия център на бул. „България“ ще има тържествена заря-проверка по повод 107 години от Освобождението на Родопите. \r\nНа 22 октомври от 19.00 часа в Родопски драматичен театър „Николай Хайтов“ ще се проведе „Концертът“ – театрален спектакъл по повод 15 години от създаването на фондация „За Родопите“.", "date": "2019.10.17", "title": "В Смолян ще се проведе ученическа лекоатлетическа щафета „107 години от Освобождението на Родопите“"}
{"url": "http://www.focus-news.net/news/2019/10/17/2709218/v-karlovo-shte-se-sastoi-ofitsialno-otkrivane-i-tarzhestveno-osveshtavane-na-kashta-ivan-grozev.html", "text": "Българска търговско-промишлена палата организира официално откриване и тържествено освещаване на къща „Иван Грозев“, ще бъде представена експозиция за живота и дейността на карловския предприемач и индустриалец Иван Грозев. Това съобщиха от пресцентъра на  Общината . Реконструкцията на къщата е извършена от БТТП, с подкрепата на Община Карлово, в съответствие с всички изисквания и норми за запазване на културно-историческите обекти. \r\nЦеремонията ще започне в Обреден дом – Карлово на ул. „Александър Стамболийски“ 34 от 16.30 часа. \r\nНа събитието ще присъстват членове на Българска търговско-промишлена палата, дарители, участници по възстановяване на къщата. Приветствие ще направи Цветан Симеонов – председател на УС на БТТП. Ще се състои церемония по официално награждаване на партньори по възстановяване на къща „Иван Грозев“. В двора на къщата ще се проведе благодарствен молебен и освещаване. \r\n Иван Грозев е карловски предприемач и индустриалец, развиващ дейността си в първите три десетилетия на свободна България. Роден в Карлово през 1847 г., учил във висше търговско училище във Виена и във военна школа в Белград. Преди Освобождението работи по строежа на железопътни линии, построява вълнено-текстилна фабрика в родния си град, по-късно разрушена. Веднага след Освобождението служи в администрацията, като председател на Пловдивския окръжен съвет. От 1879 до 1883 година е кмет на Карлово. След 1884 година се заема с широко предприемачество. През 1885 година основава Българско строително дружество, което изпълнява държавни поръчки, включително, завършената през 1888 г. железопътна линия Цариброд – София – Вакарел, свързваща столицата на България с по-рано построените железопътни линии към Централна Европа и Истанбул.  \r\nОт 1894 до 1895 година Иван Грозев е кмет на София. В периода 1904-1908 година оглавява Софийската търговско-индустриална камара. Развива банкова дейност, като акционер и член на Управителния съвет на Износно-вносна банка. Участва в строежа на пристанище Варна .", "date": "2019.10.17", "title": "В Карлово ще се състои официално откриване и тържествено освещаване на къща „Иван Грозев“"}
{"url": "http://www.focus-news.net/news/2019/10/17/2709210/faz-predstoi-tezhka-sreshta-na-varha-na-es-dogovorat-za-brekzit-ne-e-garantiran.html", "text": "Европейският съюз и Обединеното кралство постигнаха значителен напредък в преговорите за споразумението за излизането на страната от структурите на Общността. Въпреки това няма гаранция, че на срещата на държавните и правителствените ръководители в Брюксел ще бъде постигнат нов договор. А това означава, че започващият форум на върха на ЕС ще бъде тежък, коментират в редакцията на германския национален ежедневник  Die Frankfurter Allgemeine Zeitung . \r\nВсе пак мнозина се надяват на щастлива развръзка в следващите два дни. Канцлерът на ФРГ Ангела Меркел ще проведе кръг от преговори с колегите си, считано от следобедните часове на деня натам. Преди това тя ще изнесе реч пред Бундестага. \r\nДве седмици преди планирания Брекзит на 31 октомври, експерти от двете страни постигнаха решителен напредък. Те сключиха споразумение по въпроси, които дълго време се смятаха за най-големите препятствия, включително избягването на митническа граница между Република Ирландия и Северна Ирландия. \r\nНо цялостно споразумение все още няма, най-вече заради малките, но сложни детайли, които трябва да бъдат заложени в окончателния договор. Дипломат от Брюксел подчерта, че все още няма дори проектодокумент. ЕС се притеснява, че времето изтича, а политическо споразумение между Брюксел и Лондон няма. \r\nЕкспертът на Европейския парламент по Брекзит Ги Верхофстад заяви след брифинг на преговарящия Мишел Барние: „Има място за споразумение, но все още такова не е постигнато“. Верхофстад призна, че има „фундаментална промяна“ в позицията към Великобритания. Въпросът е дали Камарата на общините в Лондон ще я одобри. \r\nОтстъпките на Джонсън пред ЕС могат да застрашат необходимата му подкрепа в британския парламент. Премиерът няма мнозинство в долната камара и зависи от всеки глас. Може да се отбележи, че в бъдеще вероятно би трябвало да бъде установена тарифна граница между ЕС и Великобритания в Ирландско море. Подобно предложение бе посрещнато с ожесточена опозиция в Лондон, особено от Демократическа юнионистка партия (ДЮП). Парламентът трябва да гласува споразумението, постигнато на специално заседание в събота. Това ще първата извънредна сесия на британския парламент за последните 37 години.  \r\nОсвен спора за Брекзит, на срещата на върха на ЕС ще бъдат засегнати и други важни теми - стратегическата програма и средносрочното финансово планиране. Като гост се очаква бъдещият председател на Европейската комисия Урсула фон дер Лайен, която да представи своите планове. \r\nОсвен това ЕС търси общ отговор на турската военна офанзива в Сирия. Оръжейно ембарго или санкции обаче едва ли биха били подкрепени от мнозинството. Съществуват разногласия и по отношение на започването на преговори за присъединяване на Албания и Северна Македония. Франция наложила на вето на стартирането на процеса. \r\n \r\n Тереза Герова", "date": "2019.10.17", "title": "FAZ: Предстои тежка среща на върха на ЕС, договорът за Брекзит не е гарантиран"}
{"url": "http://www.focus-news.net/news/2019/10/17/2709211/v-dobrich-shte-se-provede-vtoroto-izdanie-na-yabalkata-fest.html", "text": "Второ издание на „Ябълката фест“ ще се проведе в града, предаде кореспондент на  Радио „Фокус” – Варна . Екологичният здравен арт фестивал ще се проведе от 11.00 до 13.00 часа до храм „Св. Климент Охридски” в Добрич. Организаторите на фестивала предлагат открити работилници на местни занаятчии, дегустация на здравословни ястия с ябълки и други интересни инициативи. В открита читалня на Регионална библиотека „Дора Габе” посетителите ще могат да закупят книга или да бъдат регистрирани безплатно в библиотеката. Фестивалната програма е разнообразена с музикални изпълнения на ученици от училището по изкуства „Св. Климент Охридски” и логически игри на открито по проект на ЧСУ „Леонардо да Винчи”. Акцент в програмата на тазгодишния фестивал е темата за зелената икономика и мястото на местните занаяти в нея. В неформална творческа среда участници и гости на фестивала ще имат възможност да се запознаят с възможностите за прилагане в ежедневието на принципите за ефективно използване на ресурсите, посредством намаляване на излишната консумация, повторна употреба и рециклирането. \r\nЖулиета НИКОЛОВА", "date": "2019.10.17", "title": "В Добрич ще се проведе второто издание на „Ябълката фест“"}
{"url": "http://www.focus-news.net/news/2019/10/17/2709220/dvizhenieto-po-patya-plovdiv-kuklen-v-uchastaka-ot-km-6-do-km-7-e-ogranicheno-poradi-remont-na-most.html", "text": "Натоварено е движението по основните направления в областта. Това съобщиха за  Радио „Фокус“ – Пловдив  от Областното пътно управление. Засилено е автомобилното движение по направленията Пловдив - Асеновград - Смолян, Пловдив - Карлово и Пловдив - Пазарджик, както и по пловдивския участък на АМ „Тракия“. До 1 ноември движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Кричим - Михалково - Девин от км 88 до км 103 трябва да  се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е и преминаването на моторни превозни средства над 12 тона по пътя Поповица - Болярци поради намален габарит на пътното платно на мост. Обходният маршрут за водачите е по път Поповица - Садово - Кочево - Болярци. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани. \r\nТрафикът на територията на град Пловдив се извършва с нормална интензивност към този час. Засилено е автомобилното движение по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“, „Освобождение“, „Санкт Петербург“, „Дунав“ и „България“. Пътните настилки в града са сухи и нормално проходими. \r\nТони МИХАЙЛОВ", "date": "2019.10.17", "title": "Движението по пътя Пловдив - Куклен в участъка от км 6 до км 7 е ограничено поради ремонт на мост"}
{"url": "http://www.focus-news.net/news/2019/10/17/2709219/dvizhenieto-po-chast-ot-patya-zlatitsa-panagyurski-koloni-v-oblast-pazardzhik-se-osashtestvyava-v-edna-lenta-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя  Каратепе – Сърница от км 40 до км 45 се осъществява поетапно в лява и дясна ленти за движение поради частични ремонтни дейности. Трафикът по пътя  Златица – Панагюрски колони от км 60 до км 66 се осъществява в една лента поради ремонти дейности на асфалтовата настилка. Участъкът е сигнализиран с пътни знаци. Движението са контролира с пътни знаци. Трафикът по пътя Панагюрски колонии – Панагюрище в района на км 75 трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.10.17", "title": "Движението по част от пътя Златица – Панагюрски колони в област Пазарджик се осъществява в една лента поради ремонт"}
{"url": "http://www.focus-news.net/news/2019/10/17/2709215/v-ednata-lenta-se-osashtestvyava-dvizhenieto-na-pat-iii-867-v-oblast-kardzhali-v-posoka-zdravchets-dedets.html", "text": "В едната лента се осъществява движението по път по път III-867 Здравчец – Дедец от км 42+200 до км 42+880. Това съобщиха за  Радио „Фокус“  от ОПУ - Кърджали. В село Добромирци по път село Здравчец – село Дедец се изграждат изкуствени неравности, като  ремонтът ще продължи до 29 октомври 2019 г. Ограничено е движението за МПС над 12 т по път ІІІ-5009 в посока Зорница – Бели пласт – Стремци – Кърджали. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до края на тази година. По трасето на републикански път І-5 Хасково - Черноочене – Кърджали само в посоката от Черноочене към Кърджали се ограничава движението на МПС над 15 т в срок до края на годината. Обходни маршрути са предвидени по следните направления: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали.  \r\nДарина ДЕЕНИЧИНА", "date": "2019.10.17", "title": "В едната лента се осъществява движението на път III-867 в област Кърджали в посока Здравчец – Дедец"}
{"url": "http://www.focus-news.net/news/2019/10/17/2709221/v-gotse-delchev-shte-se-sastoi-predstavyane-na-detskata-kniga-novite-priklyucheniya-na-ezhko-na-avtora-ivan-mishev.html", "text": "Общината отбелязва с богата и разнообразна програма 107-ата годишнина от Освобождението на град Неврокоп (днес Гоце Делчев) от османско робство. Това съобщиха за  Радио „Фокус“ – Пирин  от Общината. Програмата започна в понеделник и ще продължи до 18 октомври.  \r\nДнес в града ще се състои представяне на детската книга „Новите приключения на Ежко“ на автора Иван Мишев, което ще се състои в 17.30 часа в малката зала на Дома на културата. \r\nКулминацията на тържествата по повод 107-ата годишнина от Освобождението на града ще бъде на 18 октомври. Програмата ще започне в 11.00 часа с полагане на венци и цветя на паметника на Гоце Делчев на Попови ливади, а в 12.00 часа ще бъдат положени цветя пред паметника на Пейо Яворов в Градския парк с участието на ученици от ПГ по МСС „Пейо Яворов”. В 16.00 часа ще се положат венци и цветя на паметника на ген. Стилян Ковачев, а след това на паметната плоча на Пейо Яворов на улица „Търговска” и паметника на Христо Ботев. В 17.00 часа Негово Високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. св. Кирил и Методий”. Програмата ще продължи с полагане на венци и цветя на паметника на Гоце Делчев на централния площад в 17.30 часа, а в 18.10 часа и на паметника на загиналите във войните. В 18.30 часа в Дома на културата ще започне концерта на една от най-обичаните български групи – „Тоника СВ“, заедно със Стефан Диомов. \r\nЛивия НИНОВА", "date": "2019.10.17", "title": "В Гоце Делчев ще се състои представяне на детската книга „Новите приключения на Ежко“ на автора Иван Мишев"}
{"url": "http://www.focus-news.net/news/2019/10/17/2709223/dvizhenieto-po-patya-devin-mihalkovo-krichim-v-oblast-smolyan-tryabva-da-se-osashtestvyava-s-povisheno-vnimanie-zaradi-stroitelni-deynosti.html", "text": "Нормално проходими са пътищата в областта. Това съобщи за    Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.17", "title": "Движението по пътя Девин – Михалково – Кричим в област Смолян трябва да се осъществява с повишено внимание заради строителни дейности"}
{"url": "http://www.focus-news.net/news/2019/10/17/2709222/normalno-se-osashtestvyava-dvizhenieto-po-patishtata-v-oblast-burgas.html", "text": "Нормално се осъществява движението по пътищата в областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са нормално проходими. Движението е спокойно. \r\nВ града трафикът е натоварен. Интензивно е движението около Бургаската болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.10.17", "title": "Нормално се осъществява движението по пътищата в област Бургас"}
{"url": "http://www.focus-news.net/news/2019/10/17/2709226/nezavisen-makedoniya-pone-v-nato-makedontsite-se-dvizhat-barzo-i-plavno.html", "text": "На фона на драмата около решението на Европейския съюз да (не) започне преговори за присъединяване на Северна Македония, от Рим и Лондон дойдоха добри новини - че парламентите им са ратифицирали Протокола за членство на страната в НАТО, отбелязват в редакцията на електронното издание на скопския вестник  „Независен“ . \r\nМинистърът на външните работи на Обединеното кралство Доминик Рaаб публикува в социалната мрежа „Туитър“ снимка с македонския посланик в Лондон Александра Миовска, под която тя написа, че се радва на присъединяването на страната в семейството на НАТО и присъствието й на срещата на лидерите на Алианса в Лондон за насърчаване на международния мир и сигурност. \r\nОбединеното кралство е една от малкото държави-членки на НАТО, където по-голямата част от процедурата за ратифициране на протокола минава през правителството, докато процедурата в парламента е най-вече формална. \r\nСамо час преди новината от Лондон, министърът на отбраната на югозападната ни съседка Радмила Шекеринска обяви, че процедурата по ратифициране на протокола е завършена в Италия. Тя бе забавена за кратко заради политическите сътресения в страната и формирането на новото италианско правителство. \r\nПротоколът за македонското членство в НАТО бе подписан на 6 февруари в централната на Алианса в Брюксел. Два дни по-късно Гърция стана първата държава, ратифицирала документа, което стана възможно след подписването на Преспанското споразумение и последвалите изменения в Конституцията на югозападната ни съседка.  \r\n«Ако ЕС не реши да започне преговори със Северна Македония, това на практика ще означава, че не спазва или дори наказва заради Преспанското споразумение\", заяви премиерът Зоран Заев, преди да замине за Брюксел за срещата на върха на лидерите на ЕС. \r\nНо за разлика от несигурността около започването на преговорите с ЕС, Преспанското споразумение позволи на страната много гладък и бърз процес на присъединяване към Алианса, след десетилетие на блокиране на този път. Само за осем месеца, протоколът беше ратифициран от 24 от 29-те държави-членки. Във Франция, Нидерландия Исландия и САЩ започват вътрешни процедури за ратифициране на Протокола за Северна Македония и се очаква да приключат съвсем скоро, най-малко преди срещата на върха в Лондон през следващия месец. \r\nЗа други държави, които се присъединиха като нови членове на НАТО, процесът по ратифициране на протоколите продължи около година и половина. Въпреки това, неочаквано бързите темпове на ратифициране на протокола за Северна Македония не гарантират, че страната ще стане точно 30-ият пълноправен член на най-мощния военно-политически съюз на предстоящата среща на върха. Внезапното „препятствие“ от страна на Испания остава в сила поради вътрешнополитическите сътресения на страната и изборите на 10 ноември, така че е спорно дали до срещата на върха през декември ще има време и политически климат за съставяне на новия парламент в Мадрид и за бързото ратифициране на документа.  \r\nАко официалното присъединяване на страната към НАТО не се случи до края на тази година, както първоначално беше планирано, е сигурно, че то ще бъде реализирано в началото на следващата година - както беше обявено и в началото на процеса.  \r\nОт февруари тази година Северна Македония е фактически член на НАТО и присъства на заседанията на Алианса на различни нива, но без право на глас, до официалното й присъединяване.   \r\n \r\n Тереза Герова", "date": "2019.10.17", "title": "„Независен“ (Македония): Поне в НАТО македонците се движат бързо и (плавно)"}
{"url": "http://www.focus-news.net/news/2019/10/17/2709227/remontni-deynosti-se-izvarshvat-po-patya-mezhdu-selata-novgrad-i-vardim-v-oblast-veliko-tarnovo.html", "text": "Ремонтни дейности се извършват по пътя между селата Новград и Вардим. Движението се осъществява в едната лента в отсечката от км 34 до км 42+200. Трафикът се регулира със светофар и пътни знаци. Дейностите ще продължат до края на октомври. Това съобщиха за  Радио „Фокус“ – Велико Търново  от Областно пътно управление. Времето в областта е ясно и слънчево, настилките са сухи. На места в котловините и около водните басейни има ниска слоеста облачност. Трафикът е интензивен. Нови въведени ограничения за изминалото денонощие няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до 3 януари 2020 г. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. В Прохода на Републиката, който е отворен за движение, остава в сила предупреждението за опасност от падащи камъни. В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. \r\nЛуиза ТРАНЧЕВА", "date": "2019.10.17", "title": "Ремонтни дейности се извършват по пътя между селата Новград и Вардим в област Велико Търново"}
{"url": "http://www.focus-news.net/news/2019/10/17/2709224/mestni-izbori-2019-kandidatat-za-kmet-na-rayon-studentski-dimitar-dilchev-gerb-aktsent-za-sledvashtite-chetiri-godini-postavyame-varhu-infrastrukturata-i-kontrola-varhu-stroitelstvoto.html", "text": "Инфраструктура, сигурност и усилен контрол върху строителството ще бъдат приоритетите за следващ мандат в столичния район „Студентски“.  Това каза за сутрешния блок „Добро утро, България“ на  Радио „Фокус“  настоящият кмет на района и кандидат за нов мандат от ГЕРБ Димитър Дилчев. Той припомни, че пет от съществуващите шест детски градини са реновирани, а догодина ще бъде доизградена и последната, заедно с пристройка за още четири групи. „Започнахме от най-важното, а именно от местата, където бяха децата ни: басейните в училище и спортните салони. Предстои ни много работа по инфраструктурата вътре в кварталите. Определено през следващия период интензитетът на работа вътре в самите квартали ще бъде осезаем. Това са основно тротоари, осветление, улици и изобщо нещата, които хората виждат първо, когато излязат от домовете си. Вече започнахме такива проекти в жилищните квартали, но наистина ни предстои много работа в тази насока“, каза той. Основна цел ще бъде и старт на изграждането на видеонаблюдение в кварталите „Мусагеница“ и „Дървеница“, за осигуряване на сигурността на гражданите, добави Димитър Дилчев. Първоначално камерите ще бъдат разположени на местата, където се събират много хора, но идеята е, видеонаблюденията да обхваната цялостно двата квартала. По думите му промяната на район „Студентски“ е възможна и ще се случи с много работа. Има готови проекти и осигурено финансиране. Не би трябвало обмислени неща, които са подготвяни с години да останат неизпълнени, каза още той.  \r\nВиктория МЕСРОБОВИЧ-КУВЕНДЖИЕВА", "date": "2019.10.17", "title": "Местни избори 2019: Кандидатът за кмет на район „Студентски“ Димитър Дилчев, ГЕРБ: Акцент за следващите четири години поставяме върху инфраструктурата и контрола върху строителството"}
{"url": "http://www.focus-news.net/news/2019/10/17/2709228/v-sliven-shte-se-provede-konkursat-za-krasota-mis-sliven.html", "text": "В града ще се проведе конкурсът за красота „Мис Сливен“. Той е част от празничната програма за отбелязване на 26 октомври – празник на град Сливен. Това съобщиха от пресцентъра на  Общината . От 19.30 часа в зала „Сливен“ ще се проведе конкурсът за красота „Мис Сливен“. 11 момичета на възраст от 16 до 24 години ще се борят за титлата „Мис Сливен“, която ще им предостави възможността да представят родния си град в конкурса за красота „Мис България“. \r\nНа 19 октомври, също ще се проведат няколко традиционни за програмата прояви, като Международния планински маратон „Хайдушки пътеки“ и ХV Международен турнир по борба за кадети „Стоте войводи“. В същия ден Сливен ще бъде домакин и на третото издание на Националния фолклорен фестивал – надиграване за любителски танцови клубове „Приятели чрез танца“.", "date": "2019.10.17", "title": "В Сливен ще се проведе конкурсът за красота „Мис Сливен“"}
{"url": "http://www.focus-news.net/news/2019/10/17/2709231/dimitar-kirov-dab-kapatsitetat-na-bezhanskite-tsentrove-u-nas-e-zapalnen-na-9-ne-se-ochakva-zasilena-migratsionna-valna-kam-stranata-ni.html", "text": "Капацитетът на бежанските центрове у нас е запълнен на 9 %, пребивават 454 лица. Това каза в сутрешния блок „Добро утро, България“ на  Радио „Фокус“  Димитър Киров, директор Дирекция „Качество на процедурата за международна закрила“ към Държавната агенция за бежанците. По думите му тенденциите сочат, че не се очаква засилен миграционен процес към страната ни, доказват го и подадените молби за международна закрила през тази година. „През 2019 г. продължава тенденцията от миналата година към намаляване на чужденците, които подават молби за международна закрила. От началото на годината броят на подадените молби е 1870, като за миналата година техният брой е бил 2563. Общият капацитет за настаняване в териториалните поделения на агенцията е предвиден за 5160 лица, като при необходимост той може да бъде увеличен до 6000 места за настаняване. Към настоящия момент, с оглед на спокойната миграционна обстановка и малкия брой подадени молби за закрила, подобни мерки за увеличаване на местата не се предвижда. На национално ниво има приети планове за действие в кризисни ситуации. Към настоящия момент миграционната обстановка в страната е спокойна и не се предвижда въвеждането на такива планове“, обясни той. Димитър Киров добави още, че срокът, в който Държавната агенция за бежанците трябва да се произнесе за поискана международна закрила е шест месеца. Освен подслон, храна и здравно осигуряване Агенцията осигурява на бежанците и курсове по български език, работа с медиатори и достъп до бюрото по труда, каза още той.  \r\nВиктория МЕСРОБОВИЧ-КУВЕНДЖИЕВА", "date": "2019.10.17", "title": "Димитър Киров, ДАБ: Капацитетът на бежанските центрове у нас е запълнен на 9 %, не се очаква засилена миграционна вълна към страната ни"}
{"url": "http://www.focus-news.net/news/2019/10/17/2709225/vavezhda-se-vremenna-organizatsiya-na-dvizhenieto-vav-veliko-tarnovo-za-provezhdane-na-tarzhestveno-shestvie.html", "text": "Въвежда се временна организация на движението в града за провеждане на тържествено шествие. Това съобщиха от пресцентъра на  Общината . Във връзка с организиране и провеждане на шествието по случай честването на „100 години на Старопрестолна гимназия по икономика“ за времето от 18.45 до 19.45 часа (или до приключване на събитието) за движение на МПС се затварят площад „Велчова завера\", ул. „Стефан Стамболов\", „Независимост\" до паметник „Майка България\".", "date": "2019.10.17", "title": "Въвежда се временна организация на движението във Велико Търново за провеждане на тържествено шествие"}
{"url": "http://www.focus-news.net/news/2019/10/17/2709229/remont-na-mostovo-saorazhenie-se-izvarshva-po-pat-62-v-oblast-kyustendil-v-rayona-na-dupnitsa.html", "text": "По път II-62 се извършва ремонт на мостово съоръжение над река Тополница при Дупница, въведена е временна организация на движението. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци, преминаването се регулира със светофарна уредба. Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите на виадукта при 62-ри км са обособени две ленти към София и една лента към Благоевград. Превозните средства над 12 т, включително и автобусите, пътуващи към Кулата, се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.17", "title": "Ремонт на мостово съоръжение се извършва по път II-62 в област Кюстендил в района на Дупница"}
{"url": "http://www.focus-news.net/news/2019/10/17/2709232/v-dupnitsa-shte-bade-predstavena-postanovkata-andargraund-po-hristo-boychev.html", "text": "В Дупница ще бъде представена постановката „Ъндърграунд“ по Христо Бойчев. Премиерата е част от разнообразните събития за отбелязване на празника на Дупница – 19 октомври. Това съобщиха за  Радио „Фокус” – Кюстендил  от отдел „Култура” към Общината. Драматичен театър Невена Коканова” ще представи премиерната постановка „Ъндърграунд“ в 19.00 часа.  \r\nНа 18 октомври ще бъде открита изложба от конкурса за детска рисунка „Моят свят в моя град“, ще се състои и юбилеен концерт по повод 25 години Ансамбъл „Актавис“ и ДЮФА „Дани“.  \r\nНа 19 октомври празникът ще започне от 11.00 часа с тържествен водосвет за здраве и успех та жителите на град Дупница. Той ще се състои на площад „Свобода”. Програмата ще продължи с  „Усмивките на Дупница” – концерт с участието на деца от детските градини и училища, както и с анимация за деца. Ще се проведе и десетото издание на  Международен фестивал на Мъжките хорове „Свети Иван Рилски“, а финалът е от 19.00 часа с „Ние българите“ – концерт-спектакъл на ансамбъл „Чинари“. \r\nВенцеслав ИЛЧЕВ", "date": "2019.10.17", "title": "В Дупница ще бъде представена постановката „Ъндърграунд“ по Христо Бойчев"}
{"url": "http://www.focus-news.net/news/2019/10/17/2709230/v-burgas-bchk-shte-provede-sabitie-ot-informatsionnata-kampaniya-za-sotsialno-znachimite-zabolyavaniya.html", "text": "От 16.00 часа в офиса на БЧК – Бургас ще се проведе среща, която е част от информационната кампания за социално значимите заболявания в областта на кардиологията и офталмологията. Това съобщи за  Радио „Фокус“ – Бургас  Виолета Радева, директор на Български червен кръст – Бургас. По думите ѝ втората среща, част от съвместната кампания на БЧК и „Байер“ България ще се проведе на 28 октомври с начало 15.00 часа, отново на адрес ж.к. „Възраждане“ бл. 7. „За първи път правим подобна съвместна кампания. Информацията, която ще бъде предоставена, е предназначена за хора на възраст над 55 години. Ще бъдат представени презентации, целящи повишаване информираността относно заболяванията в областта на кардиологията и офталмологията, относно начините за  минимизирането и предотвратяването им“, отбеляза Радева. Тя добави, че се очаква да бъде организирана и трета среща, свързана с информационната кампания, която предстои да бъде известена. „Темите за здравето са важни за всички целеви групи. Много е важно хората да бъдат информирани, активни и да участват в целия този процес, целящ подобряване на собственото им здраве. Особено когато това е подпомогнато от специалисти в съответната област, всеки би могъл да извлече най-добрите поуки за себе си. Хубаво е да можем да изградим един добър и успешен здравен модел на поведение“, каза още директорът на БЧК – Бургас. \r\nМария ПОПЧЕВА", "date": "2019.10.17", "title": "В Бургас БЧК ще проведе събитие от информационната кампания за социално значимите заболявания"}
{"url": "http://www.focus-news.net/news/2019/10/17/2709234/pregled-na-osnovnite-temi-vav-velikotarnovskiya-pechat.html", "text": "„614 тона опасни отпадъци са събрани в областта“ е заглавие от първа страница на областния всекидневник  „Янтра ДНЕС” .  614 тона опасни отпадъци като пестициди и препарати за растителна защита с изтекъл срок на годност са премахнати от територията на областта. Те са събрани от складове във В. Търново, Г. Оряховица, Павликени, Стражица, Сухиндол и с. Вардим. Опасните отпадъци са предадени за обезвреждане в чужбина. „Махнаха част от ограда пред пешеходна пътека до училище“, пише още вестникът. Част от оградата, намираща се пред пешеходната пътека на улица „Георги Измирлиев“ във В. Търново, беше премахната след сигнал на граждани за невъзможността да се използва от пешеходците. „Мотоциклетист е с опасност за живота след катастрофа“ е новина от криминалната хроника. На страница втора има и материал за мотопоход срещу домашното насилие, който ще премине през старата столица. „Етър – 64“ гони дубъл в юбилейната си година“ е новина от спортните страници. „Над 150 социално слаби получиха топъл обяд в областния град“  е заглавие от другия областен ежедневник  „Борба“ . В старата столица за пета поредна година бе отбелязан Международният ден за борба с глада – 16 октомври. По този повод пред Съдебната палата в сряда бе ситуиран пункт за раздаване на безплатна храна. „Шести проект изпълни Община Павликени по „Красива България“ е друга новина от днес. Шести успешен проект по програмата „Красива България“ завърши Община Павликени. На официалната церемония бяха тържествено открити четири детски площадки и благоустроеният двор на детската ясла в града. В днешното издание има материал и за новия шеф на полицията в Павликени, който е бивш антимафиот.  „Заловиха светкавично двама, нападнали мъж пред съдебната палата за телефон и 3 лв.“ е новина от криминалната хроника. „45 медала спечелиха каратеките на КК „Калоян“ от турнири в Хасково, Разлог и Челопеч“ е заглавие от спортните страници.", "date": "2019.10.17", "title": "Преглед на основните теми във великотърновския печат"}
{"url": "http://www.focus-news.net/news/2019/10/17/2709236/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст . Температурите са между 7 и 10 градуса. Времето е ясно и слънчево, като само във високите части на Стара планина има слаби ветрове.  \r\nЗа изминалото денонощие няма регистрирани инциденти с туристи. \r\n \r\nИнформация за обстановката в планините може да намерите на     \r\nТелефоните на ПСС са: 02/ 9632000 и 088 1470. \r\nТеодора ПАВЛОВА", "date": "2019.10.17", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/17/2709202/chudotvornata-ikona-sv-bogoroditsa-kasperovskaya-shte-bade-izlozhena-za-poklonenie-v-burgas.html", "text": "Чудотворната икона „Св. Богородица Касперовская“ от град Ананиев (Украйна) ще бъде донесена за поклонение в Бургас. Това посочват от Сливенската митрополия, съобщиха от пресцентъра на  Община Бургас . Днес светинята ще бъде поставена в храм „Св. св. Кирил и Методий“ и ще остане там до 19 октомври. След това чудотворната икона ще бъде изложена в още няколко храма в Бургаската духовна околия: \r\n– на 19 октомври – в Поморие в храм „Св. Богородица“; \r\n– на 20 октомври – в Царево в храм „Св. цар Борис“; \r\n– на 21 октомври – в Приморско в храм „Св. св. Кирил и Методий“; \r\n– на 22 октомври – в Созопол в храм „Св. вмчк Георги Победоносец“. \r\nПо време на престоя на иконата в храмовете ще се отслужва Акатист към „Св. Богородица Касперовская“ за здраве, спасение и изцеление.", "date": "2019.10.17", "title": "Чудотворната икона „Св. Богородица Касперовская“ ще бъде изложена за поклонение в Бургас"}
{"url": "http://www.focus-news.net/news/2019/10/17/2709233/mestni-izbori-2019-kandidatat-za-kmet-na-sofiya-yordanka-fandakova-shte-se-stremya-kam-zasilena-rabota-v-kvartalite-i-namalyavane-s-40-na-trafika-v-grada-prez-sled-4-godini.html", "text": "Ще се стремя към засилена работа в кварталите и намаляване с 40% на трафика в града през след 4 години. Има голям проблем и с паркирането. Ще работим по изграждане на общински паркинги. Големият проблем е паркирането – предвиждаме програма за увеличаване на паркингите, в момента работим да осигурим довеждащ транспорт, за да бъде по-удобно на гражданите. Това каза кандидатът за кмет на София Йорданка Фандъкова в предаването „Здравей, България“ по  Нова телевизия . За мен развитието на икономиката е водещо, защото само по този начин може да се увеличават доходите и да постигаме икономически растеж. В момента имаме големия шанс да привлечем стратегически инвеститор в технологично производство, защото това означава повече и по-качествени работни места. Тя допълни, че трябва да се изградят северната скоростна тангента, западната дъга и да се изградят връзките.  \r\nМая Манолова заяви в същия дебат, че това, което предлага нейната програма е визия за развитие на север. „Северната част ще бъде за ниско и фамилно строителство, ще инвестираме в кварталите, няма да позволя презастрояване, няма да се докосват зелените части и междублоковите пространства“, категорична е тя. По темата за инфраструктурата Фандъкова посочи, че за нея развитието на икономиката е водещо, защото само по този начин може да се увеличават доходите и да постигаме икономически растеж. „В момента имаме големия шанс да привлечем стратегически инвеститор в технологично производство, защото това означава повече и по-качествени работни места“, допълни тя. Манолова обеща да не увеличава данъците. „Инвестиции в кварталите и изграждане на детски градини в всички квартали. Да няма чакащи деца за детски градини. Сигурна и безопасна среда около всяко училище. Хората искат спокойствие и перспектива. Ще работи за прозрачна среда и електронни услуги“, отбеляза тя.", "date": "2019.10.17", "title": "Местни избори 2019: Кандидатът за кмет на София Йорданка Фандъкова: Ще се стремя към засилена работа в кварталите и намаляване с 40% на трафика в града през след 4 години"}
{"url": "http://www.focus-news.net/news/2019/10/17/2709237/pregled-na-osnovnite-temi-v-burgaskiya-pechat.html", "text": "„Планетариумът до Морска гара ще бъде най-новата емблема на Бургас“ е заглавие от днешния брой на вестник  „Черноморски фар“ . Посетителите в него ще могат да се „докоснат до звездите“ чрез атрактивни 2D и 3Д-прожекции, пише още вестникът. „Винари и лозари плашат с национален протест“ е друго заглавие от страниците на вестника. През последните почивни дни бяха дообрани лозята в региона, с което кампанията приключи. Не са приключили обаче проблемите на винарите и лозарите. Водещи винопроизводители се отказват и разпродават произведеното грозде, както и създадените собствени лозя, пояснява материалът. „Германският кораб „Poseidon“ ще проведе научна експедиция в Черно море“ е още едно заглавие от страниците на ежедневника. Министерският съвет реши германският научно-изследователски кораб (НИК) „Poseidon“ да проведе океанографска експедиция в изключителната икономическа зона на България в Черно море в периода от 3 ноември 2019 до 22 ноември 2019 година включително, уточнява статията.", "date": "2019.10.17", "title": "Преглед на основните теми в бургаския печат"}
{"url": "http://www.focus-news.net/news/2019/10/17/2709238/suhi-i-prohodimi-sa-patnite-nastilki-v-oblast-sliven.html", "text": "Сухи и проходими са пътните настилки в област Сливен. Трафикът по пътищата  е интензивен, но без задръствания,  съобщиха от  Областно пътно управление . Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-66 Сливен – с. Старо село от км 2 до км 17 трябва да се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. Движението по път III-555 с. Полско Пъдарево – с. Биково от км 0 до км 13 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.10.17", "title": "Сухи и проходими са пътните настилки в област Сливен"}
{"url": "http://www.focus-news.net/news/2019/10/17/2709235/reuters-podkrepyanite-ot-iran-militsii-razpolagat-snayperisti-za-protestite-v-bagdad.html", "text": "Подкрепяните от Иран милиции разположиха снайперисти по покривите на сградите в Багдад за най-смъртоносните антиправителствени протести от години насам, предава  Reuters , като се позовава на източници от иракските кръгове по сигурността.  \r\nРазгръщането на бойци от милициите, подчертава хаотичния характер на иракската политика на фона на масовите протести, довели до смъртта на повече от 100 души и 6000 ранени през първата седмица на месец октомври. Подобни милиции се превърнаха в лост на влияние на Иран в страната. Понякога те действат с иракските сили за сигурност, но запазват собствените си командни структури. \r\nИракските източници за сигурност разкриват пред агенцията, че ръководителите на подкрепяните от Иран милиции сами са взели решение да помогнат за потушаването на масовите протести срещу правителството на иракския премиер Адел Абдул Махди.  \r\n„Потвърдихме с доказателства, че снайперистите са членове на милиции, които са рапортували директно на командира си вместо на главния командир на въоръжените сили“ на Ирак, подчерта един от иракските източници на сигурност. „Те принадлежат към групировка, която е много близка до иранците“, допълни събеседникът на агенцията. \r\n \r\n Тереза Герова", "date": "2019.10.17", "title": "Reuters: Подкрепяните от Иран милиции разполагат снайперисти за протестите в Багдад"}
{"url": "http://www.focus-news.net/news/2019/10/17/2709239/natovaren-e-trafikat-po-glaven-pat-e-79-v-uchastaka-vidin-dunavtsi.html", "text": "Натоварен е трафикът по главен път Е-79 в участъка Видин – Дунавци. Това съобщиха за  Радио „Фокус“ – Видин  от Областно пътно управление – Видин. В посока от ГКПП „Дунав мост 2“ към София пътуват предимно тежкотоварни автомобили. Най-много автомобили се движат в участъка Видин – Дунавци. Остава забраната за преминаване на автомобили над 12 тона през прохода Петрохан. Движението по път III-1413 Грамада – Синаговци е ограничено за автомобили над 12 т поради свлачище. Обходният маршрут е по път I-1 Дунавци – Срацимирово и по път III-141 Срацимирово - Грамада и обратно. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен и няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.10.17", "title": "Натоварен е трафикът по главен път Е-79 в участъка Видин – Дунавци"}
{"url": "http://www.focus-news.net/news/2019/10/17/2709241/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-oktomvri.html", "text": "„Софийска вода” временно ще прекъсне водоснабдяването в някои части на столицата на 18 октомври. Това съобщиха от пресцентъра на  дружеството .  \r\nВъв връзка с прекъсване на сградно водопроводно отклонение на ул. „Старата църква“ в кв. „Модерно предградие“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Старата църква“ от ул. 379 до ул. „Светла“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Старата църква“ ъгъла с ул. „Светла“.  \r\nВъв връзка с подмяна на сградно водопроводно отклонение на ул. „Марина поляна“ в с. Бистрица се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Марина поляна“ от ул. „Янчовска река“ до ул. „Синчец“ и ул. „Синчец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Марина поляна“ ъгъла с ул. „Калугерица“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.17", "title": "„Софийска вода” временно ще прекъсне водоснабдяването в някои части на столицата на 18 октомври"}
{"url": "http://www.focus-news.net/news/2019/10/17/2709246/dvizhenieto-po-magistrala-hemus-ot-varna-do-ignatievo-se-osashtestvyava-v-avariynata-lenta.html", "text": "Движението по магистрала „Хемус“ от Варна до Игнатиево се осъществява в аварийната лента, предаде репортер на  Радио „Фокус“ – Варна . Причината за реорганизацията са извършващите се в района ремонтни дейности. Преминаването през участъка от км 420+000 до км 416+000 в посока София се осъществява в една лента, а е ограничено преминаването в изпреварващата и активна ленти. Участъкът е сигнализиран с пътни знаци. Водачите трябва да преминават с повишено внимание и през отсечката Неофит Рилски – Девня. Там трафикът е ограничен в платното в посока Варна. Движението се осъществява двупосочно в платното към София. По направлението Кранево – Варна, при км 83+100 е в сила забрана за преминаване на моторни превозни средства с маса над 10 тона.  Обходният маршрут е през Кичево и Оброчище. \r\n \r\nДиана СТОЕВА", "date": "2019.10.17", "title": "Движението по магистрала „Хемус“ от Варна до Игнатиево се осъществява в аварийната лента"}
{"url": "http://www.focus-news.net/news/2019/10/17/2709244/mestni-izbori-2019-yordanka-fandakova-az-sam-kmetat-koyto-e-daval-nay-mnogo-proverki-na-prokuraturata-i-ne-se-kolebaya-da-se-osvobodya-ot-hora-za-koito-ima-samnenie-za-koruptsiya.html", "text": "Не се колебая да се освободя от хора, за които има дори съмнение за корупция. Това каза кандидатът за кмет на София Йорданка Фандъкова в предаването „Здравей, България“ по  Нова телевизия . Тя подчерта, че корупция се бори само с конкретни сигнали и с проверки на прокуратурата. „Никой няма и не е имал чадър направен от мен“, каза още тя. Относно чистотата на въздуха кандидата за кмет обясни, че това, което прави, е абсолютно конкретни мерки и проекти, които реализират. „Изключително съм щастлива, че всички мои опоненти в момента залагат в програмите си мерките, които ние сме заложили в приетата програма на Столична община, които вече изпълняваме. Пет са нещата, които са изключително важни. Проектът за изграждане на общинската мониторингова система, която ще завършим в края на тази година. Говорихме вече градският транспорт да стане по-привлекателен“, каза още Фандъкова. „В момента освен довеждащия транспорт, работим за синхронизиране на разписанията и електронната система за таксуване. По мое настояване беше променен законът и бяха въведени стандарти за дърва и въглища. Вече съм защитила два проекта за смяна на една трета от отоплителните инсталации на домакинства“, подчерта кандидатът за кмет. „Ако моите опоненти си направят труда да се запознаят в детайли с програмата за чистота на въздуха, ще видят, че по една от мерките за намаляване на замърсяването в дни, в които имаме прогноза за замърсяване, включваме безплатния транспорт“, допълни Фандъкова. „Аз съм кандидат за кмет на София, настоящ кмет и решенията ги взимам аз и ги декларирам с моя подпис. Нося отговорност както аз, така и хората в моя екип“, подчерта кандидатът за кмет.  \r\nОтносно позиция на кандидатът за кмет Мая Манолова, че се раздават карти за паркиране на близки хора до общината, Фандъкова обясни, че е лъжа, че има стотици такива карти за паркиране. „Карти се получават от служби и ведомства“, допълни тя. „С гражданите работим от 2013 година в много тясно сътрудничество. Тогава заедно с гражданите направихме предложения за промени, част от тях са факт, част от тях не са. За да защитя гражданите и да могат да се намалят сметките, че преди няколко седмици беше прието мое настояване да може Топлофикация да купува от различни доставчици, за да излезе от рекета на Булгар газ“, уточни своята позиция Фандъкова. „Аз съм кметът, който е давал най-много проверки на прокуратурата и не се колебая да се освободя от хора, за които има дори съмнение“, подчерта кандидатът за кмет на столицата.", "date": "2019.10.17", "title": "Местни избори 2019: Йорданка Фандъкова: Аз съм кметът, който е давал най-много проверки на прокуратурата и не се колебая да се освободя от хора, за които има съмнение за корупция"}
{"url": "http://www.focus-news.net/news/2019/10/17/2709243/nivoto-na-reka-dunav-se-e-povishilo-s-13-sm-kray-lom-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 6 см и водният стоеж  е 96 см, съобщиха от местната  Хидрометеорологична станция . Край Лом водният стоеж е 155 см, повишението е от 13 см. Нивото на реката край Оряхово е 38 см, там е регистрирано повишение за последното денонощие от 14 см. Температурата на водата край Ново село е 16,6  градуса, край Оряхово е 18,1 градуса.", "date": "2019.10.17", "title": "Нивото на река Дунав се е повишило с 13 см край Лом за последното денонощие"}
{"url": "http://www.focus-news.net/news/2019/10/17/2709248/v-kyustendil-shte-se-provede-festival-na-pensionerskite-klubove.html", "text": "В града ще се проведе фестивал на пенсионерските клубове. Това съобщи за  Радио „Фокус” – Кюстендил  Малинка Чингарска, председател на Съюз на пенсионерите – Кюстендил. Инициативата ще се проведе за шеста поредна година. Тя ще започне от 11.00 часа в голямата зала на читалище „Братство”. „Ентусиазмът на хората е голям, виждам, че те имат голямо желание да участват в подобни прояви”, каза Малинка Чингарска. По време на прегледа на художествената самодейност ще има класиране и награди. Целта на проявата е да бъде популяризирана художествената самодейност и най-вече чрез него възрастите хора да се чувстват полезни и да намират място за изява техните групи и състави. \r\n \r\nВенцеслав ИЛЧЕВ", "date": "2019.10.17", "title": "В Кюстендил ще се проведе фестивал на пенсионерските клубове"}
{"url": "http://www.focus-news.net/news/2019/10/17/2709245/pregled-na-osnovnite-temi-vav-varnenskiya-pechat.html", "text": "„Грипоподобни вируси разболяват децата“ е водещото заглавие в днешния брой на вестник  „Черно море“ . През миналата седмица 195 души от Варненска област са потърсили общопрактикуващия си лекар заради остри простудни инфекции, като най-много сред тях – 68, са децата на възраст 5 – 14 г., на второ място с 55 заболели е възрастовата група 15 – 29 години. Увеличението е нормално след започването на учебната година, но то е нормално за сезона, бе категорична д-р Баева. Малко са и усложненията – общо 20 – 11 бронхита и 9 пневмонии. От няколко седмици в областта няма и регистрирани случаи на грип. „Германският кораб POSEIDON ще изследва Черно море“, става ясно от друга публикация в броя. Министерският съвет реши германският научноизследователски кораб (HHK) POSEIDON да проведе океанографска експедиция в изключителната икономическа зона на България в Черно море в периода от 3 ноември 2019 г. до 22 ноември 2019 г. включително. Това съобщиха от пресцентъра на правителството. „66% от българите наблягат на домашната ракия“, гласи водещото заглавие на трета страница на вестника днес. В последните години в София и големите градове като че ли досегът със селото, грижите за зеленчукова градина и домашни животни, консумацията на домашна храна придобиват смисъл и на градска мода в контекста на актуалните „органични“, „био“ и прочия влияния. Оказва се обаче, че с или без съзнание за „натурално“ и т.н. около и над две трети от пълнолетните българи са буквално на ръка разстояние от всичко, свързано със земя и природа. Предпочитат ракията да е домашна и своя, имат приятели и/или близки, които отглеждат домашни животни за храна или овощни дръвчета. Често използват домашна зимнина.", "date": "2019.10.17", "title": "Преглед на основните теми във варненския печат"}
{"url": "http://www.focus-news.net/news/2019/10/17/2709251/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.10.17", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/10/17/2709247/krasimir-stoev-nimh-hubavoto-vreme-shte-se-zadarzhi-pone-do-dimitrovden.html", "text": "Хубавото време ще се задържи поне до Димитровден. Температурите за месец октомври са нормални, притеснително е трайното засушаване, което продължава още от летните месеци. Това каза за сутрешния блок „Добро утро, България“ на  Радио „Фокус“  дежурният синоптик в Националния институт по метеорология и хидрология /НИМХ/ Красимир Стоев. Температурите ще се запазят високи още 7 до 10 дни, обясни той. “Не се очаква смяна на атмосферната циркулация поне да 26 октомври. Ще продължим да се радваме на приятните 21-26 градуса, предимно слънчево време. Разбира се, характерно за този период на годината са ниските облаци и мъглите, особено в равнинната част на страната и по Черноморието. След 26 октомври има тенденция да се увеличи динамиката на атмосферните процеси на Балканския полуостров. Ще премине атмосферно смущение около 26-27 октомври с временни увеличения на облачността и краткотрайни превалявания“, обясни той. Красимир Стоев каза още, че процесите, които предстоят до края на настоящия месец няма да наваксат дефицита на валежи у нас, уточни той. Синоптикът припомни, че и предишни години се е случвало да има по-високи температури от тези, отчетени сега.  \r\nВиктория МЕСРОБОВИЧ-КУВЕНДЖИЕВА", "date": "2019.10.17", "title": "Красимир Стоев, НИМХ: Хубавото време ще се задържи поне до Димитровден"}
{"url": "http://www.focus-news.net/news/2019/10/17/2709242/afp-turskata-ofanziva-v-severna-siriya-e-dovela-do-razselvaneto-na-300-000-dushi.html", "text": "Новата, трета по ред военна операция на Турция в Северна Сирия е довела до разселването на 300 000 души, предава  AFP . \r\nИнформацията е на базираната в Лондон Сирийска обсерватория за човешките права (СОЧП). \r\nНа 9 октомври Анкара обяви провеждането на нова военна операция в Северна Сирия – „Извор на мира“, която започна с въздушни удари по позиции на кюрдски сили. Целта на операцията е да се създаде буферна зона в Северна Сирия, която трябва да се превърне в защитен пояс за турската граница и където, според плана на Анкара, сирийските бежанци ще могат да се върнат от Турция. Дамаск определи операцията като агресия, а международната общност осъди действията на Анкара.  \r\n \r\n Тереза Герова", "date": "2019.10.17", "title": "AFP: Турската офанзива в Северна Сирия е довела до разселването на 300 000 души"}
{"url": "http://www.focus-news.net/news/2019/10/17/2709249/v-plovdiv-shte-se-provede-initsiativata-pohod-za-svoboda-posvetena-na-evropeyskiya-den-za-borba-s-trafika-na-hora.html", "text": "Градът ще бъде домакин на „Поход за свобода” срещу трафика на хора. Това съобщиха за  Радио „Фокус“ – Пловдив  от Общината. На 19 октомври за трета поредна година Местната комисия за борба с трафика на хора в Пловдив и Български червен кръст – Пловдив ще участват в организираната от Фондация „А21 България” мащабна информационна кампания. Събитието е посветено на Европейския ден за борба с трафика на хора – 18 октомври, и събира граждани с активна обществена позиция, партньори и съмишленици в борбата с трафика на хора, като има за цел да обърне вниманието на българите към огромните мащаби на трафика на хора и търговията с човешки животи у нас. \r\n„Поход за свобода” е уникално по рода си глобално събитие, което се провежда ежегодно в повече от 450 града в над 50 държави по цял свят и с това се превръща в най-голямата и значима инициатива в подкрепа на жертвите на трафик на хора в света. За първа година страната ни взима участие в международната инициатива на А21 с цели 25 града-домакини, сред които е и град Пловдив. \r\nВ Пловдив „Поход за свобода“ ще стартира от площад „Централен” до Военния клуб и ще завърши в Дома на културата „Борис Христов“ с прожекция на късометражен документален филм, посветен на борбата с трафика на хора. \r\nПо данни на Европол, България продължава да е сред основните страни на произход на жертви на трафик в Европа, а според доклада на Националната комисия за борба с трафика на хора за 2018 година се наблюдава ръст на българските граждани, жертва на трафик с цел трудова експлоатация.", "date": "2019.10.17", "title": "В Пловдив ще се проведе инициативата „Поход за свобода”, посветена на Европейския ден за борба с трафика на хора"}
{"url": "http://www.focus-news.net/news/2019/10/17/2709252/64-godishna-zhena-e-zaginala-sled-katastrofa-na-patya-beloslav-selo-razdelna-v-oblast-varna.html", "text": "64-годишна жена е загинала след катастрофа на пътя Белослав - село Разделна. Това съобщиха от  ОДМВР - Варна . Инцидентът е станал тази сутрин около 8.00 часа на пътя Белослав - село Разделна. 39-годишната водачка на лек автомобил „Рено“ по време на движение губи контрол над МПС, навлиза в лентата за насрещно движение и се блъска в микробус „Мерцедес\". Вследствие на инцидента 64-годишна жена, пътуваща в автомобила, е починала в болнично заведение. При ПТП има и четирима ранени, чието състояние се изяснява. Изясняват се също и причините, довели до сблъсъка. На мястото текат действия по раследване на инцидента.", "date": "2019.10.17", "title": "64-годишна жена е загинала след катастрофа на пътя Белослав - село Разделна в област Варна"}
{"url": "http://www.focus-news.net/news/2019/10/17/2709240/el-pais-ispaniya-poredna-nosht-na-bezreditsi-v-kataluniya-politsiyata-saobshtava-za-nad-20-arestuvani.html", "text": "И третият ден на протести в Каталуния бе белязан от безредици и сериозни инциденти, съобщава испанският национален ежедневник  El Pais .  \r\nСъгласно разпространената информация, ситуацията е ескалирала след полунощ, когато в Барселона са подпалени дузина автомобили, а срещу полицейски хеликоптер са изстреляни пиротехнически средства. Съобщава се също за употребата на киселина и коктейли „Молотов“ срещу правоохранителните органи. Постъпили са 45 сигнала за пожар, предизвикани най-вече от групи „млади хора с качулки“, които са подпалвали контейнери за отпадъци.  \r\nРавносметката след повече от пет часа на насилие – най-малко 20 задържани и 52-ма, потърсили медицинска помощ. По данни на изданието броят на участниците в демонстрацията е бил около 22 хил. души. Първоначално тя е преминавала спокойно.  \r\nОсвен в Барселона, безредици е имало също в Жирона, Тарагона, Силс и други градове. \r\n \r\n Тереза Герова", "date": "2019.10.17", "title": "El Pais (Испания): Поредна нощ на безредици в Каталуния – полицията съобщава за над 20 арестувани"}
{"url": "http://www.focus-news.net/news/2019/10/17/2709253/izlozhba-zakasnyalata-svoboda-za-rodopite-shte-bade-otkrita-v-regionalniya-istoricheski-muzey-v-smolyan.html", "text": "По повод 21 октомври – празник на Община Смолян и честване 107 години от Освобождението на Родопите, днес от 15.00 часа в Регионален исторически музей „Стою Шишков“ – Смолян ще бъде открита изложба „Закъснялата свобода за Родопите“. Това съобщиха от  Музея  . Тя се посвещава на национално-освободителните борби и войни за национално освобождение и обединение в Средните Родопи в периода ХІХ – ХХ век. Изложбата съдържа  веществени, документални и фотоматериали, сред които и оръжия от фонда на музея. Своеобразен почетен караул по време на церемонията по откриване ще направят войни от 101-ви алпийски полк – Смолян. В тържествен ритуал ще бъдат внесени оръжията, ще бъдат подредени във витрини и под формата на пирамида, завързани с трикольорна лента. Ритуално ще бъде внесена и сабята на Освободителя на Родопите, славния командир на 21 пехотен Средногорски полк полковник Владимир Серафимов. Времетраенето на изложбата е един месец.", "date": "2019.10.17", "title": "Изложба „Закъснялата свобода за Родопите“ ще бъде открита в Регионалния исторически музей в Смолян"}
{"url": "http://www.focus-news.net/news/2019/10/17/2709258/vidimostta-po-patishtata-v-rayona-na-dobrich-e-namalena-zaradi-magla.html", "text": "Видимостта по пътищата в района на Добрич е намалена заради мъгла, предаде кореспондентът на  Радио „Фокус” – Варна . В Добрич времето е облачно, тихо е, температурата на въздуха е около 9 градуса. Продължава ремонтът на част от третокласния път Добрич – с. Балик. Дейностите е предвидено да продължат до 31 октомври тази година. Движението на автомобили се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Няма въведени промени в движението на автомобили в областта по републиканската пътна мрежа. В ремонт е част от третокласния път III-207 Тервел – Честименско и крайбрежният път Балчик – Каварна. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище.   \r\nЖулиета НИКОЛОВА", "date": "2019.10.17", "title": "Видимостта по пътищата в района на Добрич е намалена заради мъгла"}
{"url": "http://www.focus-news.net/news/2019/10/17/2709254/pregled-na-osnovnite-temi-v-evropeyskiya-pechat-agentsiya-fokus.html", "text": "Започващата среща на върха на ЕС и критичната фаза на преговорите за Брекзит, продължаващите безредици в Каталуния и правителствената криза в Румъния са част от основните теми, върху които акцентират водещите европейски издания. \r\n \r\n*** \r\n  Европейският съюз и Обединеното кралство постигнаха значителен напредък в преговорите за споразумението за излизането на страната от структурите на Общността. Въпреки това няма гаранция, че на срещата на държавните и правителствените ръководители в Брюксел ще бъде постигнат нов договор. А това означава, че започващият форум на върха на ЕС ще бъде тежък, коментират в редакцията на германския национален ежедневник  Die Frankfurter Allgemeine Zeitung . \r\nВсе пак мнозина се надяват на щастлива развръзка в следващите два дни. Канцлерът на ФРГ Ангела Меркел ще проведе кръг от преговори с колегите си, считано от следобедните часове на деня натам. Преди това тя ще изнесе реч пред Бундестага. \r\nДве седмици преди планирания Брекзит на 31 октомври, експерти от двете страни постигнаха решителен напредък. Те сключиха споразумение по въпроси, които дълго време се смятаха за най-големите препятствия, включително избягването на митническа граница между Република Ирландия и Северна Ирландия. \r\nНо цялостно споразумение все още няма, най-вече заради малките, но сложни детайли, които трябва да бъдат заложени в окончателния договор. Дипломат от Брюксел подчерта, че все още няма дори проектодокумент. ЕС се притеснява, че времето изтича, а политическо споразумение между Брюксел и Лондон няма. \r\nЕкспертът на Европейския парламент по Брекзит Ги Верхофстад заяви след брифинг на преговарящия Мишел Барние: „Има място за споразумение, но все още такова не е постигнато“. Верхофстад призна, че има „фундаментална промяна“ в позицията към Великобритания. Въпросът е дали Камарата на общините в Лондон ще я одобри. \r\nОтстъпките на Джонсън пред ЕС могат да застрашат необходимата му подкрепа в британския парламент. Премиерът няма мнозинство в долната камара и зависи от всеки глас. Може да се отбележи, че в бъдеще вероятно би трябвало да бъде установена тарифна граница между ЕС и Великобритания в Ирландско море. Подобно предложение бе посрещнато с ожесточена опозиция в Лондон, особено от Демократическа юнионистка партия (ДЮП). Парламентът трябва да гласува споразумението, постигнато на специално заседание в събота. Това ще първата извънредна сесия на британския парламент за последните 37 години.  \r\nОсвен спора за Брекзит, на срещата на върха на ЕС ще бъдат засегнати и други важни теми - стратегическата програма и средносрочното финансово планиране. Като гост се очаква бъдещият председател на Европейската комисия Урсула фон дер Лайен, която да представи своите планове. \r\nОсвен това ЕС търси общ отговор на турската военна офанзива в Сирия. Оръжейно ембарго или санкции обаче едва ли биха били подкрепени от мнозинството. Съществуват разногласия и по отношение на започването на преговори за присъединяване на Албания и Северна Македония. Франция наложила на вето на стартирането на процеса. \r\n \r\n*** \r\n  Съдбата на премиера на Обединеното кралство Борис Джонсън е в ръцете на Демократическа юнионистка партия (ДЮП), след като лидерът й Арлин Фостър се произнесе срещу последните договорености по споразумение за излизането на страната от структурите на Европейския съюз, съобщава британският национален ежедневник  The Times . \r\nСъпротивата на ДЮП се очерта като най-съществената пречка за постигане на сделка и рискува да попари надеждите на премиера да избегне поредното забавяне на излизането на Великобритания от ЕС, коментират от редакцията.  \r\nМишел Барние, главният преговарящ на ЕС за Брекзит, предупреди посланиците, че споразумението е очертано, но не е окончателно договорено, за да бъде официално подписано. Канцлерът на ФРГ Ангела Меркел на свой ред изрази увереност в успеха на критичните преговори.  \r\nЕС и Обединеното кралство постигнаха значителен напредък в преговорите за споразумението за излизането на страната от структурите на Общността. Въпреки това няма гаранция, че на срещата на държавните и правителствените ръководители в Брюксел ще бъде постигнат нов договор.   \r\nДве седмици преди планирания Брекзит на 31 октомври, експерти от двете страни постигнаха решителен напредък. Те сключиха споразумение по въпроси, които дълго време се смятаха за най-големите препятствия, включително избягването на митническа граница между Република Ирландия и Северна Ирландия. \r\nОтстъпките на Джонсън пред ЕС могат да застрашат необходимата му подкрепа в британския парламент. Премиерът няма мнозинство в долната камара и зависи от всеки глас. \r\n \r\n*** \r\n  И третият ден на протести в Каталуния бе белязан от безредици и сериозни инциденти, съобщава испанският национален ежедневник  El Pais .  \r\nСъгласно разпространената информация, ситуацията е ескалирала след полунощ, когато в Барселона са подпалени дузина автомобили, а срещу полицейски хеликоптер са изстреляни пиротехнически средства. Съобщава се също за употребата на киселина и коктейли „Молотов“ срещу правоохранителните органи. Постъпили са 45 сигнала за пожар, предизвикани най-вече от групи „млади хора с качулки“, които са подпалвали контейнери за отпадъци.  \r\nРавносметката след повече от пет часа на насилие – най-малко 20 задържани и 52-ма, потърсили медицинска помощ. По данни на изданието броят на участниците в демонстрацията е бил около 22 хил. души. Първоначално тя е преминавала спокойно.  \r\nОсвен в Барселона, безредици е имало също в Жирона, Тарагона, Силс и други градове. \r\n \r\n*** \r\n  Държавният глава на Румъния Клаус Йоханис възложи на председателя на най-голямата опозиционна партия в страната задачата да състави следващото правителство в Букурещ, след като кабинетът на Виорика Дънчила не преодоля вота за недоверие, отбелязва изданието  Politico  в европейската си редакция. \r\nАко Людовик Орбан от Националнолиберална партия (НЛП), член на Европейската народна партия (ЕНП), успее да състави правителство, ще отговаря за номинирането на следващия кандидат на страната за Европейската комисия. \r\nПървият кандидат на Румъния Рована Плум беше отхвърлена миналия месец от Европейския парламент. Ако Орбан определи някого от собствената си партия за заместник на Плумб, това увеличава шансовете на ЕНП да получи допълнително място в следващата комисия за сметка на Партията на европейските социалисти (ПЕС). \r\nНапускащото правителство на Дънчила предложи за поста Дан Ника, но новоизбраният председател на ЕК Урсула фон дер Лайен отказа да го номинира.  \r\nЙоханис, бивш лидер на НЛП, заяви, че „тя е единствената партия, която е дошла на консултациите и е заявила директно, че въпреки трудностите е готова да поеме управлението през този преходен период\". \r\nЙоханис заяви, че новият кандидат за министър-председател ще има кратък мандат, тъй като се предвижда провеждането на предсрочни парламентарни избори. Редовното гласуване трябваше да се проведе в края на 2020 г. или в началото на 2021 г., но сега вероятно ще бъдат насрочени за началото на следващата година. Следващият месец гражданите на Румъния ще избират нов президент.  \r\nОрбан разполага с 10 дни, за да предложи на румънския парламент кабинет и план за управление. Той обаче ще се нуждае от подкрепата на мнозинството депутати, за да встъпи в длъжност.  \r\nЕвропейската комисия и правителствата на Запада обвиниха администрацията на Дънчила в отстъпление пред корупцията и върховенството на закона. Дънчила отвърна на удара, като обвини критиците си в прилагането на двойни стандарти. \r\nОрбан, 56-годишен бивш министър, заяви, че неговото правителство ще предложи на румънците „честност, компетентност, почтеност, всеотдайност в обслужването на обществения интерес и решения на големите проблеми\". \r\n***", "date": "2019.10.17", "title": "Преглед на основните теми в европейския печат (Агенция „Фокус“)"}
{"url": "http://www.focus-news.net/news/2019/10/17/2709256/34-godishen-mazh-ot-selo-belovets-e-zadarzhan-za-uprazhnyavane-na-domashno-nasilie-varhu-sina-si.html", "text": "34-годишен мъж е задържан за упражняване на домашно насилие върху сина си. Това съобщиха от пресцентъра на  ОДМВР – Разград . 48-годишен мъж от кубратското село Беловец подал сигнал около 22 часа на 16 октомври, че е станал свидетел на домашно насилие. По думите му 34-годишен баща ударил шамар на 4-годишния си син, обиждал го и го псувал в дома им. Очевидецът завел детето в къщата на баба му по майчина линия. Извършителят на деянието е задържан за срок до 24 часа в РУ-Кубрат. За случая са уведомени Отделът за закрила на детето и районният прокурор. Образувано е бързо производство по чл.131, ал.1, т. 5А от НК.", "date": "2019.10.17", "title": "34-годишен мъж от село Беловец е задържан за упражняване на домашно насилие върху сина си"}
{"url": "http://www.focus-news.net/news/2019/10/17/2709207/politico-prezidentat-na-rumaniya-vazlozhi-na-opozitsiyata-da-formira-pravitelstvo.html", "text": "Държавният глава на Румъния Клаус Йоханис възложи на председателя на най-голямата опозиционна партия в страната задачата да състави следващото правителство в Букурещ, след като кабинетът на Виорика Дънчила не преодоля вота за недоверие, отбелязва изданието  Politico  в европейската си редакция. \r\nАко Людовик Орбан от Националнолиберална партия (НЛП), член на Европейската народна партия (ЕНП), успее да състави правителство, ще отговаря за номинирането на следващия кандидат на страната за Европейската комисия. \r\nПървият кандидат на Румъния Рована Плум беше отхвърлена миналия месец от Европейския парламент. Ако Орбан определи някого от собствената си партия за заместник на Плумб, това увеличава шансовете на ЕНП да получи допълнително място в следващата комисия за сметка на Партията на европейските социалисти (ПЕС). \r\nНапускащото правителство на Дънчила предложи за поста Дан Ника, но новоизбраният председател на ЕК Урсула фон дер Лайен отказа да го номинира.  \r\nЙоханис, бивш лидер на НЛП, заяви, че „тя е единствената партия, която е дошла на консултациите и е заявила директно, че въпреки трудностите е готова да поеме управлението през този преходен период\". \r\nЙоханис заяви, че новият кандидат за министър-председател ще има кратък мандат, тъй като се предвижда провеждането на предсрочни парламентарни избори. Редовното гласуване трябваше да се проведе в края на 2020 г. или в началото на 2021 г., но сега вероятно ще бъдат насрочени за началото на следващата година. Следващият месец гражданите на Румъния ще избират нов президент.  \r\nОрбан разполага с 10 дни, за да предложи на румънския парламент кабинет и план за управление. Той обаче ще се нуждае от подкрепата на мнозинството депутати, за да встъпи в длъжност.  \r\nЕвропейската комисия и правителствата на Запада обвиниха администрацията на Дънчила в отстъпление пред корупцията и върховенството на закона. Дънчила отвърна на удара, като обвини критиците си в прилагането на двойни стандарти. \r\nОрбан, 56-годишен бивш министър, заяви, че неговото правителство ще предложи на румънците „честност, компетентност, почтеност, всеотдайност в обслужването на обществения интерес и решения на големите проблеми\". \r\n \r\n Тереза Герова", "date": "2019.10.17", "title": "Politico: Президентът на Румъния възложи на опозицията да формира правителство"}
{"url": "http://www.focus-news.net/news/2019/10/17/2709255/esenen-futbolen-turnir-za-detsa-shte-se-provede-v-kyustendil.html", "text": "Есенен футболен турнир за деца ще се проведе в Кюстендил. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил. Футболният турнир, който е включен в спортния календар на детския комплекс, ще започне от 13.30 часа на стадион „Осогово”. „Нашата цел е да създадем мотивация в децата за активни спортни занимания, да подобрим тяхното здравословно състояние, а защо и да не открием нови спортни таланти”, каза Бойко Малинов. По думите му турнирът е за четвъртокласници, в него ще участват отбори от по 8 футболисти, излъчени от общинските учебни заведения в града. За победителите в турнира са осигурени награди от Обединен детски комплекс. \r\nВенцеслав ИЛЧЕВ", "date": "2019.10.17", "title": "Есенен футболен турнир за деца ще се проведе в Кюстендил"}
{"url": "http://www.focus-news.net/news/2019/10/17/2709257/initsiativata-pohod-za-svoboda-shte-se-sastoi-v-sliven-na-19-oktomvri.html", "text": "За първи път инициативата „Поход за Свобода“ в подкрепа на жертвите на трафик на хора се провежда едновременно в Сливен и още 24 града в България. Това съобщиха от пресцентъра на  Община Сливен . На 19 октомври за поредна година Фондация „А21 България” в партньорство с Националната комисия за борба с трафика на хора и Местната комисия за борба с трафика на хора – Сливен, организират най-мащабната информационна кампания против трафика на хора „Поход за Свобода“ - глобално събитие, което се провежда ежегодно в повече от 450 града в над 50 държави по цял свят и с това се превръща в най-голямата и значима инициатива в подкрепа на жертвите на трафик на хора в света. \r\nПосветена на Европейския ден за борба с трафика на хора - 18 октомври, кампанията събира граждани с активна обществена позиция, партньори и съмишленици в борбата с трафика на хора, като има за цел да обърне вниманието на българските граждани към огромните мащаби на престъплението и търговията с човешки животи у нас. Събитието цели да популяризира и Националната телефонна линия за борба с трафика на хора, която приема сигнали денонощно и безплатно на телефон 0800 20 100. \r\nТази година 25 български градове ще участват в инициативата, включително и  Сливен, благодарение на ефективнито партньорство и взаимодействие между Фондация „А21 България”, Община Сливен, Местната комисия за борба с трафика на хора - Сливен, Професионална гимназия по хотелилерство и туризъм „Акад. Неделчо Неделчев” и Български младежки червен кръст – Сливен. В един и същи ден - 19 октомври, в 11.00 часа млади хора от цял свят ще тръгнат в колона по един в мълчалив поход в борбата срещу трафика на хора. \r\nПоходът ще стартира на 19 октомври от 11.00 часа от бул. „Цар Освободител” 1 пред централния вход на Община Сливен и ще премине по пешеходната зона на булеварда. \r\nВсички, които се регистрират на място в 10.30 часа, ще получат специални материали на кампанията.", "date": "2019.10.17", "title": "Инициативата „Поход за Свобода“ ще се състои в Сливен на 19 октомври"}
{"url": "http://www.focus-news.net/news/2019/10/17/2709259/politika-sarbiya-ot-drach-prez-ohrid-do-belgrad-samo-s-lichna-karta.html", "text": "Министър-председателят на Северна Македония Зоран Заев сподели очакванията си, че на следващата среща с лидерите на Сърбия и Албания ще бъде договорено свободно придвижване на гражданите на трите страни, съобщава електронното издание на белградския ежедневник  „Политика“  . \r\n„На срещата на 10 ноември в Охрид ще бъдат предприети конкретни стъпки. Вярвам, че ще бъде договорено свободно пътуване с лични карти – от Драч, Тирана, през Струга и Охрид до Ниш и Белград“, подчерта Заев пред сръбска медия.  \r\nМиналата седмица държавният глава на Сърбия Александър Вучич бе домакин на премиерите на Северна Македония и Албания Зоран Заев и Еди Рама в Нови Сад. Срещата се проведе на крепостта Петроварадин. Вучич обсъди с Рама и Заев премахването на бариерите пред свободния поток на стоки и услуги между трите държави. Съгласно думите му, това е „епохална идея“, която е получила „пълното съгласие“ на премиерите на Северна Македония и Албания. \r\n„Разбрахме, че поотделно сме малки и слаби, но ако се обединим по отношение на икономическите свободи, ако излезем като блок пред Европейския съюз и други, вярваме, че нашата роля ще бъде значително по-голяма. Искаме се свържем икономически, като по този начин ще увеличим драматично нивото на инвестициите и ще създадем такава среда, в която бихме имали пълна свобода на движение, трафик и услуги. Това би вдигнало всички нас и затова намерих пълно съгласие от Рама и Заев“, заяви сръбският президент. \r\n \r\n Тереза Герова", "date": "2019.10.17", "title": "„Политика“ (Сърбия): От Драч през Охрид до Белград – само с лична карта"}
{"url": "http://www.focus-news.net/news/2019/10/17/2709260/mestni-izbori-2019-bsp-sliven-obshtinata-zakasnya-s-izgrazhdaneto-na-industrialna-zona.html", "text": "„Община Сливен закъсня с изграждането на индустриална зона, въпреки че имаше върху какво да стъпи с приетия през 2014 г. Интегриран план за градско възстановяване и развитие, който обособи три зони за икономическо развитие на Сливен – „Изток“, „Запад“ и „Юг“. Тези зони трябваше да бъдат основа за подготовката на инвестиционни проекти, а не непосредствено преди изборите да се заговори за бъдеща зона на „Бършен“. Летището е само малка част от обособената зона „Изток“ и ограничаването само в него е стратегически погрешно решение от гл.т на възможностите за европейско финансиране за зоната в следващия програмен период. \r\nТези констатации направиха  експертите, участвали в дискусията със сливенския бизнес в сряда вечер на тема „Пътят за икономическо възраждане на региона“.  Това съобщиха от  предизборния щаб на БСП - Сливен . \r\nВ срещата участваха директорът на Института за регионални стратегии – Бургас Павел Маринов, инж. Иван Манчев, управител на компания за индустриално проектиране и бивш заместник-кмет на Общината, Валентина Тодорова, консултант на сливенския клъстер „Иновации за ресурсна ефективност“ и експерт на Национален институт за стратегическо развитие. Модератор на събитието беше Васил Петров, кандидат за общински съветник от БСП за България и прокурист на „Търговия на едро“ АД. Специален гост на срещата беше и кандидатът за кмет на община Сливен Кольо Милев, в чийто мандат беше приет Интегрирания проект за градско възстановяване и развитие. Целта на срещата беше да запознае представителите на сливенския бизнес с областите и проектите, които ще финансира ЕС в новия пограмен период, стартиращ през 2021 г., както и с възможностите за развитие на индустриални бизнес зони и високотехнологични паркове в Сливен. \r\n„Идеята не е да имаме поредната индустриална зона, а тя да донесе нещо на общината. Сливен има стратегическа локация – на 102 км от пристанище Бургас, на 15 км от магистрала „Тракия“, на 130 от границите с Турция и Гърция. Сливен има и интегриран план за развитие, който беше широко обсъждан през 2014 г. Най-важното, което не е направено, е да проектираме зоната така, че тя, бизнесът и звената в нея, да отговорят на изискавнията за финансиране. Сдружаването и партньорските проекти ще бележат следващия програмен период, затова виждам ролята на местната власт като инициатор на такъв тип партньорства – с бизнес, с университети, с научни звена. Не бива да пропускаме нещо важно – работната сила интересува силно инвеститорите. Проблемът с кадрите е сериозен и са небходими усилия да се обвърже образованието с бизнеса и ето тук общината също трябва да се ангажира, наред с грижата за устройсвеното планиране“, коментира Кольо Милев. \r\nМястото на Сливен е стратегическо, традиции в производството има, но сме сред областите със затихващи функциии. Могат ли индустриалните да помогнат и как, питаха сливенските бизнесмени. \r\n„Самоубийствено е решението е да се забиеш в една малка зона като Бършен. Бършен е само малка част от това, което има Сливен като възможности. Ако искаме партньорство с Ямбол, не трябва да го поставяме само в ограничена зона. Следващият програмен период на европейското финансиране акцентира върху обединение на регионите и възможностите за създаване на звена, включващи индустрия, технологии и иновоции. За да се финансират такива звена е задължително в структурата им да има експоцентрове, което реално не е предвидено от сегашното управление. Единственият начин Сливен да преодолее изоставането си, е да се върне към вече утвърдените си документи, да не се слага кръст нито на текстилната индустрия, нито на машиностроенето, както и на иновацииите. Да се вземе предвид, че Твърдица и Нова Загора има утвърдени интегрирани планове, в които също са включени малки индустриални зони и с такъв комплекс регионът може да стане наистина конкурентен“, смята Валенитана Тодорова. \r\n„Не е идеята в това да се организират едни терени на добра локация и с камуникации, които да започнат да чакат инвеститори. Регионът трябва да има ясна цел, тя да е обвързана с образованието, самите зони да са профилирани, да са обвързани с традициите на мястото. Претенциозно е да се създават индустриални зони само като терени. Идеята не е да правим складове, а да имаме такива зони, които да привлекат подготвени ученици и студенти, които да задържим по места с работа“, обясни Маринов. По негови данни по-малко от 30% е делът на новите инвеститори в т.нар. индустриални зони, а по-голямата част от бизнеса в тях е вече съществуващ. „За съжаление наблюдението е, че липсва координация в самата държава и всеки работи сам за себе си – образованието работи само за себе си, банките – работят сами за себе си. Грешките ни стават видими едва, когато иннеститорът вече си е тръгнал“, коментира Павел Маринов, давайки пример с неслучилата се инвестиция на Volkswagen в България. \r\n„В Сливен има обективни предпоставки, планирани в Интегрирания план за градско възстановяване и развитие, има потенциал – и индустриален, и научен, но се закъсня с практическото осъществяване на реални проекти между представителите на бизнеса, на науката и местната и държавна власт. Бившите военни терени бяха обособени по времето на нашия мандат за високотехнологичен прак, заложихме и изграждане на експоцентър“, обясни инж.Иван Манчев.", "date": "2019.10.17", "title": "Местни избори 2019: БСП – Сливен: Общината закъсня с изграждането на индустриална зона"}
{"url": "http://www.focus-news.net/news/2019/10/17/2709261/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката е била спокойна, съобщиха за  Радио „Фокус“ – Пирин  от Областно пътно управление – Благоевград. Трафикът е натоварено по главен път Е-79 в платното в посока София. По автомагистрала „Струма“ и второкласен път Симитли – Гоце Делчев преминаването се осъществява нормално. До 31 декември движението по третокласен път-109 автомагистрала „Струма“ – Лозеница от км 0 до км 10+754 е ограничено за всички моторни превозни средства поради рехабилитация на пътя. Преминаването се извършва по обходен маршрут – АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. \r\nЛивия НИНОВА", "date": "2019.10.17", "title": "Повишена е опасността от падащи камъни в Кресненското дефиле и в района на проходите Предел и Папаз Чаир"}
{"url": "http://www.focus-news.net/news/2019/10/17/2709263/v-kyustendil-shte-bade-predstaveno-tvorchestvoto-na-hudozhnika-petar-pironkov.html", "text": "В града ще бъде представено творчеството на художника Петър Пиронков. Това съобщиха да  Радио „Фокус” – Кюстендил  от Художествена галерия „Владимир Димитров – Майстора“. Изложбата живопис ще бъде открита от 17.30 часа. Петър Пиронков е роден през 1977 година в София. Завършва Художествената гимназия „Илия Петров“ в родния си град. Дипломира се в Академията за изящни изкуства в Рим, специалност „Живопис“ в класа на проф. Сандро Троти, през 2003 година Петър Пиронков работи в областта на камерната и монументална фигуративна живопис. От 1996 година насам участва в общи изложби и пленери в България и чужбина. Творецът има над 45 самостоятелни изложби. Носител е на първа награда за живопис „Перикле Фацини“ и „Златно перо“. Негови творби са притежание на галерии и частни колекционери в Италия, Франция, Белгия, Гърция, Великобритания, Германия, Холандия, Австрия, Русия, Китай, САЩ, Венецуела, Мексико, Швейцария. \r\nВенцеслав ИЛЧЕВ", "date": "2019.10.17", "title": "В Кюстендил ще бъде представено творчеството на художника Петър Пиронков"}
{"url": "http://www.focus-news.net/news/2019/10/17/2709266/dvizhenieto-se-izvarshva-v-edna-lenta-po-patya-milkovitsa-somovit-v-oblast-pleven-ot-km-196-do-km-206-zaradi-remont.html", "text": "Движението се извършва в една лента по пътя Милковица - Сомовит в област Плевен от км 196 до км 206 заради ремонтни дейности до 25 октомври. Това съобщиха за  Радио „Фокус“  от Областно пътно управление – Плевен. Участъкът е сигнализиран с пътни знаци. Пътните настилки са сухи. Максималните температури ще бъдат между 23°и 26°. Движението по път II-52 Свищов – Никопол в участъка на Лозица – Никопол от км 84 до км 101 се осъществява в една лента на определени участъци поради частични ремонтни дейности на асфалтовата настилка. Срокът е до 18 октомври. Движението по път III-118 Гулянци – Долна Митрополия в участъка на Победа – Подем от км 8 до км 14 се осъществява в една лента поради ремонтни дейности с частично асфалтиране. Срокът е до 17 октомври. Движението в участъка Гривица – Славяново от км 65 до км 80 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е до 17 октомври. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.17", "title": "Движението се извършва в една лента по пътя Милковица - Сомовит в област Плевен от км 196 до км 206 заради ремонт"}
{"url": "http://www.focus-news.net/news/2019/10/17/2709264/mestni-izbori-2019-obshtinskata-izbiratelna-komisiya-v-dobrich-opredeli-datata-na-koyato-shte-se-provedat-obucheniya-na-sik.html", "text": "Общинската избирателна комисия в Добрич определи датата, на която ще се проведат обучения на СИК на територията на общината за предстоящите местни избори на 27 октомври, предаде кореспондент на  Радио „Фокус” – Варна . Според решението на комисията обучението ще се проведе на 22 октомври от 16.00 часа в зала „Добрич“ (Органова зала). Участие в обучението ще се доказва с подпис на съответните лица. Техническият екип за изборите от общинска администрация и членовете  на Общинска избирателна комисия ще бъдат във фоайето на зала „Добрич“ преди началото на обучението от 15.30 часа, където всеки член на СИК/ПСИК ще трябва да се регистрира, полагайки подпис, като същевременно ще бъдат раздавани материали и ще бъдат давани указания за работа. \r\nЖулиета НИКОЛОВА", "date": "2019.10.17", "title": "Местни избори 2019: Общинската избирателна комисия в Добрич определи датата, на която ще се проведат обучения на СИК"}
{"url": "http://www.focus-news.net/news/2019/10/17/2709250/the-times-sadbata-na-boris-dzhonsan-e-v-ratsete-na-dyup.html", "text": "Съдбата на премиера на Обединеното кралство Борис Джонсън е в ръцете на Демократическа юнионистка партия (ДЮП), след като лидерът й Арлин Фостър се произнесе срещу последните договорености по споразумение за излизането на страната от структурите на Европейския съюз, съобщава британският национален ежедневник  The Times . \r\nСъпротивата на ДЮП се очерта като най-съществената пречка за постигане на сделка и рискува да попари надеждите на премиера да избегне поредното забавяне на излизането на Великобритания от ЕС, коментират от редакцията.  \r\nМишел Барние, главният преговарящ на ЕС за Брекзит, предупреди посланиците, че споразумението е очертано, но не е окончателно договорено, за да бъде официално подписано. Канцлерът на ФРГ Ангела Меркел на свой ред изрази увереност в успеха на критичните преговори.  \r\nЕС и Обединеното кралство постигнаха значителен напредък в преговорите за споразумението за излизането на страната от структурите на Общността. Въпреки това няма гаранция, че на срещата на държавните и правителствените ръководители в Брюксел ще бъде постигнат нов договор.   \r\nДве седмици преди планирания Брекзит на 31 октомври, експерти от двете страни постигнаха решителен напредък. Те сключиха споразумение по въпроси, които дълго време се смятаха за най-големите препятствия, включително избягването на митническа граница между Република Ирландия и Северна Ирландия. \r\nОтстъпките на Джонсън пред ЕС могат да застрашат необходимата му подкрепа в британския парламент. Премиерът няма мнозинство в долната камара и зависи от всеки глас.  \r\n \r\n Тереза Герова", "date": "2019.10.17", "title": "The Times: Съдбата на Борис Джонсън е в ръцете на ДЮП"}
{"url": "http://www.focus-news.net/news/2019/10/17/2709267/obshtina-blagoevgrad-i-natsionalna-kompaniya-industrialni-zoni-podpisaha-memorandum-za-satrudnichestvo.html", "text": "Общината и „Национална компания Индустриални зони“ подписаха Меморандум за сътрудничество, предаде репортер на  Радио „Фокус“ – Пирин . От името на Общината подписа си положи временно изпълняващия длъжността кмет Иво Николов, а от страна на „Национална компания Индустриални зони“ – изпълнителният директор Антоанета Барес.  \r\nПо време на събитието стана ясно, че след подписването на меморандума ще започнат всички необходими законови процедури, свързани с изграждането на индустриална зона в Благоевград. На Община Благоевград ще ѝ бъдат нужни около 4 месеца за изготвянето на всички документи и реализирането на процедурите, които се изискват. След това „Национална компания Индустриални зони“ ще започне изграждането на инфраструктурата, което ще отнеме между година – година и половина.  \r\nВ рамките на събитието бе съобщено, че Община Благоевград ще предоставя земите на инвеститорите на възможно най-ниски цени, защото е важно да бъдат привлечени хора, които искат да инвестират в бизнес, а не да се печели от продажбата на самата земя. \r\nЛивия НИНОВА", "date": "2019.10.17", "title": "Община Благоевград и „Национална компания Индустриални зони“ подписаха Меморандум за сътрудничество"}
{"url": "http://www.focus-news.net/news/2019/10/17/2709269/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Операцията на косовската полиция в северната част на най-младата държава на Балканите, следващите стъпки към създаването на „мини Шенген“ в региона, отказът на ЕС да определи дата за започване на преговори за присъединяване на Северна Македония и Албания, както и състоянието на външната политика на Гърция са част от основните теми, върху които акцентират водещите балкански печатни издания. \r\n \r\n \r\n*** \r\n  Министър-председателят на Северна Македония Зоран Заев сподели очакванията си, че на следващата среща с лидерите на Сърбия и Албания ще бъде договорено свободно придвижване на гражданите на трите страни, съобщава електронното издание на белградския ежедневник  „Политика“  . \r\n„На срещата на 10 ноември в Охрид ще бъдат предприети конкретни стъпки. Вярвам, че ще бъде договорено свободно пътуване с лични карти – от Драч, Тирана, през Струга и Охрид до Ниш и Белград“, подчерта Заев пред сръбска медия.  \r\nМиналата седмица държавният глава на Сърбия Александър Вучич бе домакин на премиерите на Северна Македония и Албания Зоран Заев и Еди Рама в Нови Сад. Срещата се проведе на крепостта Петроварадин. Вучич обсъди с Рама и Заев премахването на бариерите пред свободния поток на стоки и услуги между трите държави. Съгласно думите му, това е „епохална идея“, която е получила „пълното съгласие“ на премиерите на Северна Македония и Албания. \r\n„Разбрахме, че поотделно сме малки и слаби, но ако се обединим по отношение на икономическите свободи, ако излезем като блок пред Европейския съюз и други, вярваме, че нашата роля ще бъде значително по-голяма. Искаме се свържем икономически, като по този начин ще увеличим драматично нивото на инвестициите и ще създадем такава среда, в която бихме имали пълна свобода на движение, трафик и услуги. Това би вдигнало всички нас и затова намерих пълно съгласие от Рама и Заев“, заяви сръбският президент. \r\n \r\n*** \r\n  На фона на драмата около решението на Европейския съюз да (не) започне преговори за присъединяване на Северна Македония, от Рим и Лондон дойдоха добри новини - че парламентите им са ратифицирали Протокола за членство на страната в НАТО, отбелязват в редакцията на електронното издание на скопския вестник  „Независен“ . \r\nМинистърът на външните работи на Обединеното кралство Доминик Рaаб публикува в социалната мрежа „Туитър“ снимка с македонския посланик в Лондон Александра Миовска, под която тя написа, че се радва на присъединяването на страната в семейството на НАТО и присъствието й на срещата на лидерите на Алианса в Лондон за насърчаване на международния мир и сигурност. \r\nОбединеното кралство е една от малкото държави-членки на НАТО, където по-голямата част от процедурата за ратифициране на протокола минава през правителството, докато процедурата в парламента е най-вече формална. \r\nСамо час преди новината от Лондон, министърът на отбраната на югозападната ни съседка Радмила Шекеринска обяви, че процедурата по ратифициране на протокола е завършена в Италия. Тя бе забавена за кратко заради политическите сътресения в страната и формирането на новото италианско правителство. \r\nПротоколът за македонското членство в НАТО бе подписан на 6 февруари в централната на Алианса в Брюксел. Два дни по-късно Гърция стана първата държава, ратифицирала документа, което стана възможно след подписването на Преспанското споразумение и последвалите изменения в Конституцията на югозападната ни съседка.  \r\n«Ако ЕС не реши да започне преговори със Северна Македония, това на практика ще означава, че не спазва или дори наказва заради Преспанското споразумение\", заяви премиерът Зоран Заев, преди да замине за Брюксел за срещата на върха на лидерите на ЕС. \r\nНо за разлика от несигурността около започването на преговорите с ЕС, Преспанското споразумение позволи на страната много гладък и бърз процес на присъединяване към Алианса, след десетилетие на блокиране на този път. Само за осем месеца, протоколът беше ратифициран от 24 от 29-те държави-членки. Във Франция, Нидерландия Исландия и САЩ започват вътрешни процедури за ратифициране на Протокола за Северна Македония и се очаква да приключат съвсем скоро, най-малко преди срещата на върха в Лондон през следващия месец. \r\nЗа други държави, които се присъединиха като нови членове на НАТО, процесът по ратифициране на протоколите продължи около година и половина. Въпреки това, неочаквано бързите темпове на ратифициране на протокола за Северна Македония не гарантират, че страната ще стане точно 30-ият пълноправен член на най-мощния военно-политически съюз на предстоящата среща на върха. Внезапното „препятствие“ от страна на Испания остава в сила поради вътрешнополитическите сътресения на страната и изборите на 10 ноември, така че е спорно дали до срещата на върха през декември ще има време и политически климат за съставяне на новия парламент в Мадрид и за бързото ратифициране на документа.  \r\nАко официалното присъединяване на страната към НАТО не се случи до края на тази година, както първоначално беше планирано, е сигурно, че то ще бъде реализирано в началото на следващата година - както беше обявено и в началото на процеса.  \r\nОт февруари тази година Северна Македония е фактически член на НАТО и присъства на заседанията на Алианса на различни нива, но без право на глас, до официалното й присъединяване.   \r\n \r\n*** \r\n  Когато сме изправени пред външнополитически проблеми, трябва да се опитаме да поддържаме сдържаме настроенията си, съветва Алексис Папачелас в статия за електронното издание на гръцкия ежедневник  Kathimerini . \r\nЕдин ден летим в облаците заради посещението на държавния секретар на САЩ Майк Помпео в Гърция, на другия ден сме в отчаяние заради телефонно обаждане между американския президент Доналд Тръмп и турския му колега Реджеп Тайип Ердоган и операцията на Анкара в Сирия. Няма място за тревога, защото САЩ и Европа се обръщат срещу Турция. \r\nВъв външната политика има малко място за емоционални реакции. Рационализмът и студената пресметливост са по-сигурно ръководство при вземане на решения. Скорошните развития обаче могат да представляват риск за психичното здраве на външнополитическите наблюдатели.  \r\nДори и най-ярките мозъци в най-мощните държави не могат да предвидят продължаващото развитие или, по този въпрос, каквито и да било сигурни прогнози за това какво ще се случи в бъдеще. Влиянието на САЩ отслабва заради поведението на Тръмп, което затруднява съюзниците да разчитат на Вашингтон. Русия изглежда печели в пиар-играта и се чувства упълномощена да действа свободна. Турция върви сама и се държи като велика сила, но флиртува с икономическа катастрофа. На ЕС липсва силно лидерство, той е дълбоко разделен и е парализиран геополитически. На Балканите скоро ще се види как пропастта с Европа нараства, което вероятно ще предизвика нов кръг от нестабилност. \r\nВсичко, което се случва, е на фона пейзаж, който се променя всеки ден, тъй като е оформен от непредвидими играчи, а лудостта е крал. Изправени пред подобна среда, най-доброто решение е да се включите в активна дипломация, но внимателно. Гърция, например, няма причина да поеме в свои ръце ситуацията в случай на санкции срещу Турция. Това по-скоро трябва да се остави на големите момчета, които също ще бъдат призовани да платят цената. Но Гърция може да извлече ползи от подобен сценарий. Не е нужно да се хвали в името на някакви си временни аплодисменти от домашната публика. \r\nСъщото важи и за балканската политика на Гърция. Атина разговаря с всички столици и може да играе значима роля, но външната й политика в региона не може да бъде продиктувана от това, което хората у дома биха искали да чуят. Ето защо се разстройвам, когато чувам дипломати да забравят каква е работата им и вместо това да се държат като консултанти по политически комуникации. Работата, която им се плаща, е да ни информират какво е полезно за нацията, а не какво би се продало у дома. \r\nИмаме нужда от тях в усилията ни да осмислим този мъгляв пейзаж, който носи рискове, както и възможности. Трябва да стоим далеч от безсмисления ентусиазъм и безсилие, но в същото време да изключим безсмислените дипломатически клишета от миналото. \r\n \r\n*** \r\n  Ръководената от Горан Ракич партия на сръбското малцинство в Косово „Сръбска листа“ определи операцията, проведена от полицията на най-младата държава на Балканите в северната част на страната като компенсация за провала на членството в Интерпол, съобщава електронното издание на прищинския ежедневник  Gazeta Express . \r\nKосовската полиция извърши операция в Северна Митровица и арестува двама местни сърби, заподозрени в укриване на доказателства, свързани с разследване на убийството на сръбския политик Оливер Иванович. \r\nВластите издирват още един заподозрян. Според партията на Ракич, действията на косовската полиция са с цел разсейване на общественото внимание, след като страната за пореден път не успя да събере необходимата подкрепа, за да стане част от международната полицейска организация. В съобщение до медиите, ръководителите на „Сръбска листа“ подчертават, че политиците в Косово се опитват да компенсират своите провали, като преследват и арестуват „невинни граждани без каквито и да било доказателства“. Те също така заявиха, че въпреки инцидентите в тази част на страната международната общност продължава да мълчи. \r\n„Призоваваме лицата, които бяха арестувани несправедливо, да бъдат незабавно освободени. Отговорността за този регион и грижата за гражданите е на ЮНМИК, КФОР и ЕУЛЕКС“, се казва в съобщението за пресата. \r\nОт редакцията подчертават, че партията на Горан Ракич е политическо образувание, контролирано от Белград. \r\n \r\n***", "date": "2019.10.17", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/10/17/2709262/normalno-se-osashtestvyava-dvizhenieto-na-granichnite-punktove-kulata-i-ilinden.html", "text": "Нормално се осъществява движението на граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете „Златарево“ и „Станке Лисичково“ движението също се извършва без забавяния. \r\nЛивия НИНОВА", "date": "2019.10.17", "title": "Нормално се осъществява движението на граничните пунктове „Кулата“ и „Илинден“"}
{"url": "http://www.focus-news.net/news/2019/10/17/2709268/nezakonna-sech-na-72-darveta-e-izvarshena-v-zemlishte-na-selo-polkovnik-serafimovo-v-oblast-smolyan.html", "text": "Незаконна сеч на 72 дървета е извършена в землище на село Полковник Серафимово. Това съобщиха от   ОДМВР – Смолян . Сигналът е подаден на 16 октомври 2019 г. в РУ - Смолян от служители на ТП ДГС - Смилян. Съобщено е, че на същата дата около 14.30 часа в местността Влицкото, землище на с. Полковник Серафимово, общ. Смолян, отдел 176, подотдел \"г\" - държавна горска територия, са констатирали сеч на немаркирани с контролна горска марка. Отсечените дървета са 12 броя от вида бук и общо 60 броя от вида бял бор, които са маркирани с контролна горска марка, за които няма издадено позволително за сеч. Местопроизшествието е посетено от дежурна оперативна група при ОДМВР и РУ - Смолян. Извършен е оглед и е образувано досъдебно производство.", "date": "2019.10.17", "title": "Незаконна сеч на 72 дървета е извършена в землище на село Полковник Серафимово в област Смолян"}
{"url": "http://www.focus-news.net/news/2019/10/17/2709265/mvnr-na-frantsiya-sporazumenieto-za-brekzit-e-blizko-no-ne-i-garantirano.html", "text": "Споразумение за предстоящото излизане на Великобритания от Европейския съюз изглежда „близко, но не е гарантирано\". Това заяви заместник-министърът на външните работи на Франция преди ключовата за Брекзит среща на върха в Брюксел, предава  AFP . \r\n„Надяваме се на сделка и ако може да бъде обявена в следващите часове, това би било перфектно\", заяви Жан-Батист Лемойн пред телевизия Public Senat, цитирана от агенцията. \r\nФренският дипломат обаче предупреди, че британският премиер Борис Джонсън ще трябва да осигури подкрепата на парламента, като подчерта по-специално, че той „ще трябва да преговаря с Демократическата юнионистка партия (ДЮП)\". \r\n \r\n Тереза Герова", "date": "2019.10.17", "title": "МВнР на Франция: Споразумението за Брекзит е близко, но не и гарантирано"}
{"url": "http://www.focus-news.net/news/2019/10/17/2709277/hudozhestvenata-galeriya-v-dobrich-predstavya-instalatsiya-izrabotena-v-prodalzhenie-na-360-dni-i-izpalnena-v-360-tsvyata.html", "text": "Художествената галерия в Добрич представя инсталация, изработена в продължение на 360 дни и изпълнена в 360 цвята. Това е акцентът в изложбата, която ще бъде открита в 17.30 часа, предаде кореспондент на  Радио „Фокус” – Варна . Автор на инсталацията е Геновева Рогова. Родом е от град  Добрич. През 1991 г. завършва Средното художествено училище „Цанко Лавренов” в град Пловдив с награда за дипломната си работа на името на Атанас Стайков. По-късно завършва Националната художествена академия през 1998 г. със специалност „Графика“ при проф. Стоян Стоянов - Течи. Прави самостоятелни изложби в София и страната, участва в български и международни симпозиуми, общи изложби, биеналета и конкурси. От 1992 г. живее и работи в София. За творческия процес авторката споделя: „Всеки ден съм търсила нов цвят, за да направя един елемент - цветен кръг. Събраните цветни елементи могат да се подреждат в безкрайни конфигурации“. За Геновева Рогова това е една цветна игра. В изложбата са включени също принтове, в които изображенията са експонирани на светлината на Луната по време на лунно затъмнение. Изложбата ще остане в добруджанския град до 6 ноември. \r\nЖулиета НИКОЛОВА", "date": "2019.10.17", "title": "Художествената галерия в Добрич представя инсталация, изработена в продължение на 360 дни и изпълнена в 360 цвята"}
{"url": "http://www.focus-news.net/news/2019/10/17/2709274/mvr-12-dushi-sa-raneni-pri-10-katastrofi-v-stranata-prez-izminaloto-denonoshtie.html", "text": "12 души са ранени при 10 катастрофи в страната през изминалото денонощие. Това съобщиха от пресцентъра на МВР. В столицата са регистрирани 3 тежки и 44 леки пътни инцидента, при които има четирима ранени, от които един с опасност за живота. От началото на годината са станали 5288 пътнотранспортни произшествия, при които са загинали 483 души, а 6717 са ранени.", "date": "2019.10.17", "title": "МВР: 12 души са ранени при 10 катастрофи в страната през изминалото денонощие"}
{"url": "http://www.focus-news.net/news/2019/10/17/2709270/dobrovoltsi-kam-mestnata-komisiya-za-borba-s-trafika-na-hora-blagoevgrad-shte-vzemat-uchastie-v-pohod-za-svoboda-na-19-oktomvri.html", "text": "Доброволци към Местната комисия за борба с трафика на хора, гр. Благоевград ще вземат участие в „Поход за свобода“, посветен на Европейския ден за борба с трафика на хора, 18 октомври. Това съобщиха от пресцентъра на  Общината . Инициативата се организира за шеста поредна година от Фондация “А21 България”, като най-мащабната информационна кампания против трафика на хора и събира граждани с активна обществена позиция, партньори и съмишленици в борбата с трафика на хора, като има за цел да обърне вниманието на българите към огромните мащаби на престъплението и търговията с човешки животи у нас. Освен това, тази инициатива цели да разпространи информация за един от най-ценните инструменти в тази борба, а именно Националната телефонна линия за борба с трафика на хора, която приема сигнали за пострадали лица денонощно и безплатно на телефон 0800 20 100. \r\n“Поход за Свобода” е ежегодно събитие, което се провежда в повече от 450 града в над 50 държави по цял свят и с това се превръща в най-голямата и значима инициатива в подкрепа на жертвите на трафик на хора по света. Благодарение на ефективните партньорства на Фондация “А21 България” с Националната комисия за борба с трафика на хора, Местните комисии за борба с трафика на хора, Български младежки Червен кръст и Превантивно-информационните центрове към местните общини, за първа година България взима участие в международната инициатива с  26 града-домакини.  \r\nНа 19 октомври, освен в Благоевград, Поход за Свобода ще бъде проведен и в София, Пловдив, Бургас, Плевен, Сливен, Благоевград, Видин, Монтана, Смолян, Кърджали, Ямбол, Пазарджик, Габрово, Силистра, Разград, Русе, Шумен, Никола Козлево, Варна, Сандански, Добрич, Търговище, Велико Търново, Хасково. \r\nВ Благоевград Походът ще стартира от площад „Георги Измирлиев“ 1, пред сградата на Община Благоевград в 11:00 часа и ще премине по главната пешеходна улица „Тодор Александров“, като първите 50 човека, които се регистрират на място в 10:30 часа ще получат черна тениска на кампанията с надпис \"Все още има робство\".", "date": "2019.10.17", "title": "Доброволци към Местната комисия за борба с трафика на хора, Благоевград, ще вземат участие в „Поход за свобода“ на 19 октомври"}
{"url": "http://www.focus-news.net/news/2019/10/17/2709273/antoaneta-bares-nkiz-s-obshtina-blagoevgrad-zapochvame-rabota-po-izrazhdaneto-na-industrialna-zona-v-grada.html", "text": "С Община Благоевград започваме работа по израждането на Индустриална зона в града. Това каза изпълнителният директор на „Национална компания Индустриални зони“ Антоанета Барес при подписването на Меморандум за сътрудничество, предаде репортер на  Радио „Фокус“ – Пирин . Според Барес за да се стигне до това събитие, са били водени разговори в продължение на около година и половина. „Теренът, който Община Благоевград предлага, е общински и се намира на изхода на града в посока ГКПП „Кулата“. Става въпрос за 115 дка като начало. Така сме започнали и в другите общини – първо започваме да работим с по-малък терен и когато нещата се случат, когато нещата се реализират търсим възможности за разширяване на сътрудничеството ни и приобщаване на нови терени“, каза още Барес. Тя добави, че е била приятно изненадана от това, че Община Благоевград предварително е свършила много работа. „Всъщност тя е свършила всичката предварителна работа. Осигурила е пътен възел до терена. В близост до него се намира подстанция за осигуряването на необходимите мощности. До него е близо и пречиствателната станция, тоест остава да се направи само инфраструктурата на самия терен – да се парцелира и да се направи инфраструктурата вътре в самия терен. Той е обезпечен с инфраструктура – достъп до другата инфраструктура. Самото разположение на Благоевград предполага възможност за привличане на инвестиции, както от малкия и средния бизнес, така и на чуждестранни компании. Целта ни е да се съсредоточим в търсенето на производство и логистики, но такива, които са с висока добавена стойност и високо технологични“, подчерта Барес. Тя обясни, че за Благоевград ще се търсят инвестиции, които ще създадат работна ръка, която да е добре платена и квалифицирана. \r\nЛивия НИНОВА", "date": "2019.10.17", "title": "Антоанета Барес, НКИЗ: С Община Благоевград започваме работа по израждането на Индустриална зона в града"}
{"url": "http://www.focus-news.net/news/2019/10/17/2709276/ivo-nikolov-vid-kmet-na-blagoevgrad-industrialnata-zona-e-vazhen-strategicheski-obekt-za-obshtinata.html", "text": "Индустриалната зона е важен стратегически обект за Общината. Това каза в.и.д кмет на Община Благоевград Иво Николов при подписването на Меморандум за сътрудничество, предаде репортер на  Радио „Фокус“ – Пирин . „Като финансист мога да обобщя на кратко, че това означава инвестиции, повишаване на активността на икономическите агенти, повишаване на оборотите на компаниите и увеличаване на постъпленията в републиканския и в общинския бюджет“, каза още Николов. Той добави, че по пътя на преразпределението тези средства ще стигат обратно до всички граждани на Благоевград. \r\nЛивия НИНОВА", "date": "2019.10.17", "title": "Иво Николов, в.и.д кмет на Благоевград: Индустриалната зона е важен стратегически обект за Общината"}
{"url": "http://www.focus-news.net/news/2019/10/17/2709271/dvama-mazhe-sa-zadarzhani-za-poboy-v-selo-draganovo-v-oblast-veliko-tarnovo.html", "text": "Служители на полицейското управление в Горна Оряховица разследват причиняване на телесна повреда. Това съобщават от  Областна дирекция на МВР – Велико Търново . Работата по случая е започнала, след като вчера в управлението е получен сигнал за нанесен побой на 38-годишен мъж от село Драганово. В хода на проведеното до момента разследване е изяснено, че на 15 октомври вечерта пострадалият е бил на гости на свой приятел на 30 години от същото село. На събирането присъствал и 19-годишен местен жител. Около полунощ той решил да си тръгва и на излизане от дома на домакина двамата се скарали, като разпрата прераснала в сбиване, в което се намесил и 19-годишният младеж. В резултат на това на потърпевшия е причинена черепно-мозъчна травма. След преглед в горнооряховската спешна помощ той е бил пренасочен към Велико Търново. Там мъжът отказал медицинска помощ и напуснал лечебното заведение. „Приятелите“ му са задържани за срок до 24 часа по ЗМВР. По случая е започнато досъдебно производство.", "date": "2019.10.17", "title": "Двама мъже са задържани за побой в село Драганово в област Велико Търново"}
{"url": "http://www.focus-news.net/news/2019/10/17/2709272/orf-anp-prodalzhava-sondazhite-za-koalitsiya-sas-sotsialdemokratite.html", "text": "Консултациите за съставяне на новото правителство във Виена навлизат в следващата фаза – победителят на изборите – Австрийската народна партия (АНП) продължава сондажите за коалиция със социалдемократите (СДПА), отбелязва  ORF , най-голямата обществена медия в страната.  \r\nВ петък предстоят преговори на ниво работни екипи с партията на „Зелени“ и НЕОС.  \r\nАНП и СДПА определиха преговарящи екипи в състав от шестима души, ръководени от партийните лидери Себастиан Курц и Памела Ренди-Вагнер.  \r\nСоциалдемократите не са фаворити като коалиционни партньори на АНП, затова „цената“ на  „Зелени“ се повиши, коментира медията. Засега няма опция за съставяне на нова коалиция с бившия партньор на АНП в управлението – „Партия на свободата на Австрия“. Настоящият й председател Норберт Хофер обяви след изборите, че водената от него политическа сила ще работи в опозиция. \r\n \r\n Тереза Герова", "date": "2019.10.17", "title": "ORF: АНП продължава сондажите за коалиция със социалдемократите"}
{"url": "http://www.focus-news.net/news/2019/10/17/2709275/prezidentat-na-balgariya-rumen-radev-badeshteto-prinadlezhi-na-dalnovidnite-natsii-koito-podgotvyat-grazhdanite-si-da-badat-zdravi-i-izdrazhlivi.html", "text": "Днес ще говорим не само за спорт, но и за бъдещето на България. Бъдеще, което принадлежи на онези далновидни и активни нации, които подготвят своите граждани да бъдат здрави, силни и издръжливи, които да имат широк функционален диапазон и да изграждат  в тях сила и устойчивост, да растат с уважение към роднини и приятели и любов към родината. Това каза президентът на Република България Румен Радев на откриването на конференцията: \"Спортът, децата и бъдещето\", предаде репортер на  Агенция \"Фокус\" . „За по-малко от 2 години това е третото ми посещение, с което засвидетелствам уважение. Днес ще говорим не само за спорт, но и за бъдещето на България. Бъдеще, което принадлежи на онези далновидни и активни нации, които подготвят своите граждани да бъдат здрави, силни и издръжливи. Това означава масов спорт, физическа активност и природосъобразен начин на живот още от ранна детска възраст\", посочи той. По думите на държавния глава, организираната кръгла маса е, за да бъдат разгледани предизвикателствата и вредните навици, пред които сме изправени, както и какво е състоянието на българския спорт и какво и как трябва да се прави за ефикасността на спорта. \"Днес сме тук, за да градим бъдещето, което е младото поколение. От нас зависи дали ще имаме конкурентно-способна държава\", отбеляза той. Според президента това без масов спорт няма как да стане. \r\nЗорница КОСТАДИНОВА", "date": "2019.10.17", "title": "Президентът на България Румен Радев: Бъдещето принадлежи на далновидните нации, които подготвят гражданите си да бъдат здрави и издръжливи"}
{"url": "http://www.focus-news.net/news/2019/10/17/2709279/mestni-izbori-2019-anton-kodzhabashev-abv-burgazlii-da-ne-vyarvat-slyapo-na-vsyako-krechetalo-koeto-govori-gramki-slova.html", "text": "Бургазлии да не вярват сляпо на всяко кречетало, което говори гръмки слова. Това каза водачът на листата за общински съветници на АБВ в Бургас Антон Коджабашев в интервю за  Агенция „Фокус“  за местните избори, проблемите на града и програмата на партията. „Нека се обърнат назад и да видят кой какво е направил в миналото. Преди това какво са направили тези хора и какво биха могли да направят в бъдеще. Ние от АБВ имаме самочувствието, че болшинството от хората в АБВ сме много сериозно  минало, допринесли сме много неща за Република България. В момента също АБВ стои стабилно на бургаска територия. Надяваме се, че ако бъдем избрани повечето от нас, бихме могли да допринесем много за развитието на целия град“, каза още Коджабашев. Той обясни, че кампанията в Бургас е започнала много агресивно от страна на някои кандидати за кметове и общински съветници. „Няма да цитирам имена, но кампанията е много нечистоплътна кампания в самото начало. Стабилните играчи, които имат реални шансове и за кметска победа и за влизане в общинския съвет има една толерантност“, изтъкна Коджабашев. По думите му това са големите партии, включително и АБВ, която е представена в местния парламент. „Караме си съвсем редовно и нормално кампанията. Казваме си своите инициативи, които бихме могли да предприемем и не черним абсолютно никого. За нас кампанията трябва да протече в дух на толерантност. За съжаление това не се наблюдава при определени хора“, допълни още водачът на листата за общински съветници на АБВ в Бургас.  \r\nДеница КИТАНОВА \r\n \r\n Пълния текст на интервюто четете по-късно в „Мнение“.", "date": "2019.10.17", "title": "Местни избори 2019: Антон Коджабашев, АБВ: Бургазлии да не вярват сляпо на всяко кречетало, което говори гръмки слова"}
{"url": "http://www.focus-news.net/news/2019/10/17/2709282/vremenno-e-spryano-dvizhenieto-v-chast-ot-kvartal-klutsohor-v-sliven-zaradi-otstranyavane-na-avariya.html", "text": "Временно е спряно движението в част от квартал „Клуцохор“. Това съобщиха от пресцентъра на  Община Сливен . Заради отстраняване на неотложна авария, днес е спряно движението на моторни превозни средства в следния район от кв. „Клуцохор“ от входа на ул. „Н. Ботушев“, Дирекция „Социално подпомагане“ – Сливен до пресечката на ул. „Д. Кавалджиев“ с ул. „Радецки“. Районът ще бъде затворен до 14.00 часа.", "date": "2019.10.17", "title": "Временно е спряно движението в част от квартал „Клуцохор“ в Сливен заради отстраняване на авария"}
{"url": "http://www.focus-news.net/news/2019/10/17/2709281/mestni-izbori-2019-yaroslav-dimitrov-oik-pleven-obshto-78-sa-podadenite-za-obshtinata-zayavleniya-ot-izbirateli-s-trayni-uvrezhdaniya.html", "text": "Общо 78 са подадените за община Плевен заявления от избиратели с трайни увреждания. Това каза за  Радио „Фокус“  Ярослав Димитров, председател на ОИК - Плевен. ,,Съгласно писмо от 11 октомври на кмета Плевен, Общината е предприела мерки по оборудване и е създала подходящи условия за гласуване, съгласно решение на ЦИК, на избиратели с увредено зрение или със затруднения в придвижването в изборите за общински съветници и кметове. Сградите, в които се намират в секциите, са снабдени с подходи, отговарящи на изискванията на относно гласуване на избиратели с увредено зрение или със затруднения в придвижването в изборите”, каза Ярослав Димитров. Той подчерта, че всички секции са оборудвани с кабини за гласуване с размери не по-малко от 210/170 см, с вход не по-тесен от 90 см и плот не по-висок от 85 см. ,,Срокът хората да заявят желанието си в писмена форма изтече на 12 септември. Ако са пропуснали да направят това, могат да подадат заявление в срок до 21 октомври. Телефонният номер за заявяване необходимостта от специализиран транспорт на хора с увреждания 064 881 204, ст. 19 в административна сграда на пл. „Възраждане“ 2”, посочи още Ярослав Димитров. \r\nВиолета КРЪСТЕВА", "date": "2019.10.17", "title": "Местни избори 2019: Ярослав Димитров, ОИК - Плевен: Общо 78 са подадените за общината заявления от избиратели с трайни увреждания"}
{"url": "http://www.focus-news.net/news/2019/10/17/2709285/tri-leki-avtomobila-sa-zasegnati-ot-pozhara-v-sklad-za-elektoromateriali-v-pleven.html", "text": "Три леки автомобила са засегнати от пожара в склад за електороматериали в Плевен. Това съобщиха от  ОДМВР - Плевен . Пожарът избухна на 16 октомври. В Оперативен център при РДПБЗН - Плевен е съобщено за пожар в склад на улица „Индустриална“. На мястото на произшествието незабавно са изпратени екипи на РСПБЗН – Плевен с четири пожарни автомобила. Унищожени са покривна конструкция 800 кв. м и имущество в склада - ел. кабели, дървени барабани, лампи, масла, тръби. Увредени са и три леки автомобили. На един от тях са нанесени щети по предна регистрационна табела, предна броня, предно и задно стъкло, преден фар, част от лакобояджийско покритие, предни чистачки; на друг - заден десен стоп, а на трети - задна дясна гума, задна броня, заден стоп, дясно огледало, част от лакобояджийско покритие, дясна пластмасова лайсна. Причините за инцидента са в процес на установяване. При произшествието няма пострадали. Случаят се изяснява. Уведомена е прокуратурата.", "date": "2019.10.17", "title": "Три леки автомобила са засегнати от пожара в склад за електороматериали в Плевен"}
{"url": "http://www.focus-news.net/news/2019/10/17/2709288/inzh-ivan-tabakov-api-na-finalnata-prava-sme-s-tekstovete-za-promyana-na-zakona-za-patishtata-kadeto-sa-zalozheni-promenite-ot-direktivata-na-es-za-bezopasnost-po-patishtata.html", "text": "Вече сме на финалната права с текстовете за промяна на Закона за пътищата, където са заложени промените от Директивата на ЕС за безопасност по пътищата. Това каза директор на дирекция „Пътна безопасност“ в Агенция „Пътна инфраструктура“ инж. Иван Табаков в интервю за предаването „Преди всички“ по БНР . „В десетилетието между 2010 и 2020 година бяха заложени като цел в ЕС да бъдат намалени наполовина жертвите. Но това във всички държави от ЕС не се случи. Има голямо изоставане. Страни като Холандия, Швеция, които са водещи в пътната безопасност, са на последните места по намаляване на жертвите, съответно това доведе до предприемане от ЕК на допълнителни изисквания за обследване на пътната инфраструктура. Една от тези процедури е цялостната оценка, извършват се веднъж на пет години, като при нея се обследва пътната инфраструктура и се взимат предвид данните за произшествия. На базата на това се изготвя оценка на пътната инфраструктура, която се докладва на ЕК“, обясни той. „Съгласно чл. 16 от януари месец на Министерски съвет се предприеха мерки за намаляване на транспортния травматизъм у нас. Една от мерките беше за промяна на Закона за пътищата. В процеса на работа решихме да транспонираме предстоящите изменения на директивата към Закона за пътищата и вече сме на финалната права с текстовете за промяна на Закона за пътищата, където всички тези промени в директивата са заложени“, подчерта Табаков. „Има още други процедури, които се въвеждат – целенасочена инспекция за безопасност и категоризиране на пътната мрежа.  Изискването на директивата  е за пътищата извън населените места. Досега директивата третираше пътищата, които са част от трансевропейската пътна мрежа, но тъй като пътно-транспортните произшествия в голямата им част настъпват извън тези пътища, основаната директива се разширява до всички останали“, допълни той.  „За така наречените „черни точки“, участъци с концентрация на пътно-транспортни произшествия , това е отделна процедура. Тя касае само тези участъци, които се идентифицират всяка година от МВР. За 2018 година имаме 77 такива участъка, които в момента предприемаме мерки“, добави Табаков.", "date": "2019.10.17", "title": "Инж. Иван Табаков, АПИ: На финалната права сме с текстовете за промяна на Закона за пътищата, където са заложени промените от Директивата на ЕС за безопасност по пътищата"}
{"url": "http://www.focus-news.net/news/2019/10/17/2709283/mestni-izbori-2019-anton-kodzhabashev-abv-sportat-na-teritoriyata-na-burgaska-obshtina-e-na-edno-izklyuchitelno-nisko-nivo-tryabva-da-slozhim-kray-na-mnogoto-sportni-klubove.html", "text": "Спортът на територията на Бургаска община е на едно изключително ниско ниво – трябва да сложим край на многото спортни клубове. Това каза водачът на листата за общински съветници на АБВ в Бургас Антон Коджабашев в интервю за  Агенция „Фокус“  за местните избори, проблемите на града и програмата на партията. „Това смея да го твърдя, тъй като след като бяхме свидетели на един истински срам във футбола. На национално ниво България загуби катастрофално от Англия. Същото е положението в Бургас, имаме два отбора „Черноморец“ и „Нефтохимик“, които са в А окръжна група, т.е. абсолютно аматьорска. Един град като Бургас, който е четвърти по големина, с възможност да се развива, спортът трябва да е приоритети. Той трябва д а е флаг, който да се развява гордо. Тук виждаме един срам от страна на футбола. Не само футбола, много спортове традиционни за Бургас, като вдигане на тежести, бокс, борба, са на изключително на ниско ниво“, каза още Коджабашев.  \r\nСпоред него трябва да се сложи край на многото клубове. „В момента имаме няколкостотин клуба в Бургас. По всякакви видове спортове, във всеки има по четири, по пет клуба, това е едно източване, изразходване на енергия и средства. Абсолютно ненужно. Би трябвало във всеки спорт, както беше преди през комунизма, където имаше по всеки спорт един клуб. Там са концентрирани най-добрите таланти на този вид спорт, най-добрите треньори и ръководители. За това по онова време имахме изявени спортисти, които прославяха нашия град. Тогава средствата бяха далеч по-скромни, но резултатите далеч по-ефективни. С тези средства, които в момента се отпускат, ако се направи един общински спортен клуб и той обхване всичките спортове, като шапка общината да е, да финансира реално истински спортове, а не спортисти и клубове, които имитират спортна дейност. Тогава според мен би имало добри резултати, бихме могли да бъдем горди и щастливи от тях“, обясни още Коджабашев.  \r\nДеница КИТАНОВА \r\n \r\n Пълния текст на интервюто четете по-късно в „Мнение“", "date": "2019.10.17", "title": "Местни избори 2019: Антон Коджабашев, АБВ: Спортът на територията на Бургаска община е на едно изключително ниско ниво – трябва да сложим край на многото спортни клубове"}
{"url": "http://www.focus-news.net/news/2019/10/17/2709286/mestni-izbori-2019-d-r-emil-karaivanov-kandidat-kmet-na-asenovgrad-imame-ideya-za-dneven-tsentar-za-litsa-s-uvrezhdaniya-i-pone-dve-novi-yasleni-grupi.html", "text": "Имаме идея за Дневен център за лица с увреждания и поне две нови яслени групи. Това каза в интервю за  Агенция \"Фокус\"  кандидатът за кмет на \"БСП за България\" в Община Асеновград д-р Емил Караиванов. \"Продължаваме с мерките по обновяване на дворните пространства за училища и градини там, където мерките до момента не са прилагани\", каза Караиванов. \"Много са идеите, те не са самоцелни, а обмислени и в отговор на доказани потребности на асеновградската общност. Ако всичко съм свършил като идеи и поети ангажименти или ако не виждах пътя, по който те могат да се реализират, наистина бих се отказал. Но аз знам как могат да се случат тези ангажименти, знам, че посоката е вярна и затова продължавам\", посочи още кандидат-кметът на Асеновград д-р Емил Караиванов.  Той изрази вяра, че съгражданите му също застават на тази позиция.  \r\nДеница КИТАНОВА \r\n Пълния текст на интервюто четете на раздел \"Мнение\"", "date": "2019.10.17", "title": "Местни избори 2019: Д-р Емил Караиванов, кандидат-кмет на Асеновград: Имаме идея за Дневен център за лица с увреждания и поне две нови яслени групи"}
{"url": "http://www.focus-news.net/news/2019/10/17/2709284/angela-merkel-razgovorite-za-brekzit-napredvat-no-vse-oshte-ne-sa-postignali-tselta.html", "text": "Канцлерът на ФРГ Ангела Меркел загатна, че преговорите за излизане на Обединеното кралство от структурите на Общността напредват, но двете страни все още не са постигнали споразумение, предава  AFP . \r\nРазговорите „напредват, но все още не са достигнали целта“, подчерта Меркел пред германските депутати в Бундестага в реч, изнесена часове преди срещата на върха в Брюксел, на която ще бъде направен пореден опит за постигане на споразумение за организиран Брекзит преди крайния срок на 31 октомври. \r\n \r\n Тереза Герова", "date": "2019.10.17", "title": "Ангела Меркел: Разговорите за Брекзит напредват, но все още не са постигнали целта"}
{"url": "http://www.focus-news.net/news/2019/10/17/2709287/okrazhna-prokuratura-sofiya-shte-poiska-postoyanen-arest-za-zhenata-obvinena-za-ubiystvoto-v-kostenets.html", "text": "Окръжна прокуратура - София е подготвила за внасяне в съда искане за вземане на постоянна мярка за неотклонение „Задържане под стража“ спрямо жената с инициали Д.И. (на 24 години), обвинена за убийството в Костенец. Това съобщиха от пресцентъра на  Апелативна прокуратура - София . Жената е привлечена в качеството на обвиняем за това, че на 13 октомври 2019 г. в град Костенец пред къща на ул. „Шипка“ 14 умишлено е умъртвила лице с инициали Т.Д. Понастоящем И. е задържана за срок до 72 часа с постановление на прокурор. Предстои внасянето на искането в СОС и произнасянето на съда.", "date": "2019.10.17", "title": "Окръжна прокуратура - София ще поиска постоянен арест за жената, обвинена за убийството в Костенец"}
{"url": "http://www.focus-news.net/news/2019/10/17/2709278/mestni-izbori-2019-d-r-atanas-kambitov-kandidat-za-kmet-na-blagoevgrad-s-izgrazhdaneto-na-industrialna-zona-shte-privlechem-investitori.html", "text": "Започването на дейностите, свързани с изграждане на Индустриална зона в Благоевград, отне време, защото Общината предоставя терени, но е необходимо „Национална компания Индустриални зони“ да има финансов ресурс. Това каза кандидатът за кмет на Община Благоевград д-р Атанас Камбитов, издигнат от ПП ГЕРБ при подписването на Меморандум за сътрудничество с „Национална компания Индустриални зони“, предаде репортер на  Радио „Фокус“ – Пирин . „Хубавото на терена, който предоставяме, е, че имаме цялата довеждаща инфраструктура – от транспорт до пречиствателна станция. Тук веднага отварям скоба, за да кажа, че ако не бяхме изградили третичното стъпало на пречиствателната станция, нямаше как предприятията в Индустриалната зона да се включат, за да работят“, каза още д-р Камбитов. Той добави, че за разлика от други Общини, Благоевград няма да търси финансова печалба от терена. Според д-р Камбитов Община Благоевград ще предоставя земята на инвеститорите на цени като за земеделска земя. „На тази цена инвеститорите ще получат терен с изградена инфраструктура, на който веднага може да започнеш да строиш. До този момент вече съм провел разговори с 40 – 50 фирми, които искат точно това – ниска цена на земята и възможност веднага да започнат изграждането на производствените си бази“, подчерта д-р Камбитов. Той уточни, че с изграждането на Индустриалната зона в Благоевград, общината ще се превърне в място, което ще привлича инвеститори. \r\nЛивия НИНОВА", "date": "2019.10.17", "title": "Местни избори 2019: Д-р Атанас Камбитов, кандидат за кмет на Благоевград: С изграждането на Индустриална зона ще привлечем инвеститори"}
{"url": "http://www.focus-news.net/news/2019/10/17/2709280/foreign-policy-amerikantsite-i-rusnatsite-tryabva-da-badat-priyateli-dori-ako-stranite-im-ne-sa.html", "text": "След избирането на Доналд Тръмп за президент на САЩ през 2016 г. целият свят започна да гледа на контактите между Вашингтон и Москва почти изключително през призмата на отношенията между него и руския държавен глава Владимир Путин. Първо имаше съмнения за връзката между служителите на предизборния щаб на Тръмп и Кремъл, след това през 2019 г. беше публикуван доклад на специалния прокурор Робърт Мюлер за намесата в изборите в САЩ, а след това личните срещи на Тръмп-Путин породиха съмнителна обществена дискусия. Въпреки че колебанията в зависимост от динамиката, демонстрирана от техните лидери, не са нещо необичайно за отношенията между двете страни, американско-руските отношения са преминаха през безпрецедентен анализ поради подозрения в евентуални тайни споразумения и възпрепятстване на правосъдието, обобщават Майкъл Карпентър и Спенсър Бойър в статия за изданието  Foreign Policy .  \r\n \r\n Агенция „Фокус“ представя превод на материала с уточнението, че той отразява единствено позицията на авторите му. \r\n \r\nОфициалните отношения не са единствените жертви. Начинът, по който гражданите на САЩ и Русия се възприемат взаимно, бързо се влошава. Противно на по-ранните коментари относно благосклонната оценка на Тръмп за Русия заради отношението му към Путин, благосклонността на руснаците към САЩ е спаднала значително - от 41% през 2017 г. на 26% през 2018 г. Тези данни се основават на проучвания, проведени от изследователския център „Пю“. Санкциите, постоянната антиамериканска пропаганда, както и геополитическата конфронтация в Украйна, Сирия и Венецуела - всичко това са причини за подчертаната промяна в настроението. Повечето руснаци смятат, че отношенията със САЩ се влошават, а нивото на доверие към Тръмп през същия период пада от 53% на 19%. В САЩ 64% от гражданите са негативно настроени към Русия, а само 21% са с положителни нагласи към нея. Броят на пътуванията до тези две страни също намалява през последните години и днес значително по-малко руснаци посещават САЩ. \r\nВъпреки дразгите в отношенията между САЩ и Русия, не бива да разглеждаме развалянето на нагласите на гражданите на тези две страни едни към други като неизбежна последица от геополитиката. САЩ трябва спешно да обмислят как да съживят и актуализират програмите за публична дипломация в Русия и да поставят основите за подобряване на отношенията в бъдеще, включително чрез разширяване на контактите с представители на по-младото поколение руснаци. \r\nПубличната дипломация - или формалните мерки, насочени към информиране и влияние върху чуждата общественост - е основен компонент от усилията, полагани от САЩ след края на Втората световна война за създаване на по-тесни връзки с гражданите на Русия. Въпреки че основата на публичната дипломация е изградена на база образователен, професионален и културен обмен, следвоенните американски правителства разглеждат публичната дипломация като критичен инструмент за ограничаване на разпространението на комунизма и ограничаване на влиянието на Съветския съюз. Тези усилия безспорно изиграха ключова роля за прекратяване на Студената война. \r\nВъпреки че веднага след разпадането на СССР бе отбелязан напредък в разширяването на взаимните програми в областта на публичната дипломация между САЩ и Русия, той не продължи дълго. Резултатите, постигнати през почти целия период на управлението на бившия руски президент Борис Елцин (от 1991 до 1999 г.), бяха разбити на пух и прав в ерата на Путин, особено след завръщането му на власт през 2012 г. \r\nТогава Кремъл вдъхнови поредната вълна от антиамерикански настроения. Въпреки опитите на американския президент Барак Обама да възстанови отношенията си с Русия през 2009 г., когато членове на администрацията му участваха в събития, насочени към създаването на двустранна президентска комисия за насърчаване на по-задълбочено сътрудничество, антизападният разказ на Кремъл помогна да се поддържа негативно отношение към САЩ. Това стана особено забележимо след влошаването на отношенията през 2012 г. Според проучване, проведено от „Пю“ през 2015 г., в края на управлението на Обама над 80% от руснаците се отнасят негативно към САЩ и НАТО.  \r\nСистемните усилия на Путин да ограничи присъствието на международни организации в Русия помогнаха за създаването на изключително ограничена среда за публичната дипломация на САЩ. \r\nСледващият президент на САЩ трябва да предприеме стъпки за промяна на възприятието на САЩ в Русия на фона на сегашния срив на официалните отношения и засилената антиамериканска пропаганда. Очевидно е, че във Вашингтон трябва да търсят нови и творчески начини за разширяване на контактите между руското и американското общество, но програмите за американска публична дипломация трябва да бъдат преразгледани, да се адресират по-ефективно към младото поколение руснаци, представящи бъдещето на тази страна. Нашият опит в управлението на програмите за публична дипломация по време на администрацията на Обама показва, че най-ефективни са тъкмо тези, които се стремят да установят пряк контакт с младите хора. \r\nДоста често срещано и погрешно мнение е, че младите руснаци, както твърдят някои, „представляват най-консервативните и пропутински групи в обществото“. Въпреки че младите руснаци наистина активно изразяват своята подкрепа за режима на Путин, особено по геополитически въпроси като присъединяването на Крим и разширяването на НАТО, те също се превърнаха в доминиращата сила в последните протести срещу управлението му. Както подчерта Мария Снеговая, студентите, живеещи в градовете, са особено склонни да бъдат „по-либерални и опозиционни от останалата част от обществото“. Други казуси показват също, че много млади руснаци приемат западните ценности като стремежа към индивидуални свободи и равенство пред закона. \r\nПовече от 40% от руснаците на възраст от 18 до 24 години казват, че биха искали да заминат завинаги в чужбина, а Западна Европа и САЩ са начело в списъка на предпочитаните от тях дестинации. Проучване, проведено през 2018 г. от Центъра „Левада“, показа, че въпреки активната пропаганда, насочена към САЩ, около 60% от руснаците под 25 години са положително настроени към Америка. \r\nКакто показа неотдавнашната вълна от протести, младите руснаци са по-малко податливи на опитите на режима да дискредитира гражданския активизъм, който много по-възрастните граждани все още свързват с „дивите 90-те“ години на миналия век. Въпреки че много млади хора са скептични към възможността за промяна на съществуващата система, това не означава непременно, че те споделят нейните ценности. Повечето млади руснаци получават новини от независими онлайн източници и все по-голям брой от тях пътуват на Запад, което им позволява да правят собствени изводи за разликата между демократичната и авторитарната система. \r\nЕто защо американските програми за публична дипломация трябва да се стремят да установят контакт с млади руснаци въз основа на споделени ценности. В допълнение, те трябва да говорят за това, което прави САЩ привлекателни: уникални иновации, свобода на изразяване и възможности за предприемачество. Що се отнася до геополитиката, то тя трябва да бъде оставена настрана. Централно предизвикателство за усилията на Запада да установи пряк контакт с руската младеж е потребността му да се надхвърли разказа на Кремъл, който представя Русия като страна, обсадена от западните врагове. Когато представители на руската младеж установят контакт с връстниците си, които започват да критикуват режима на Путин, естественият им инстинкт е да защитават родината си и да отмъстят на западните обвинения в лицемерие. Но когато разговорът започне без геополитически багаж, тогава взаимното разбиране става много по-вероятно. \r\nРазбира се, медиите, финансирани от САЩ, трябва да продължат да предоставят на рускоезична аудитория послания, основани на доказателства за режима на Путин, но подобни усилия трябва да бъдат отделени от публичните програми, насочени към установяване на лични контакти. Като се съсредоточат върху това, което обединява обществата на двете страни, а не върху това, което заради правителствата им ги разделят, САЩ имат много по-голям шанс да пробият антизападната версия на Кремъл. \r\nПубличната дипломация на САЩ също трябва да стане по-динамична и креативна, тя трябва да бъде насочена към следващото поколение руснаци с помощта на по-млади и по-достоверни гласове. Много руски видео блогъри са получили голям брой последователи, тъй като те засягат резонните проблеми и точно този модел може лесно да се възпроизведе, за да се установи пряк контакт с руската младеж. Например, предоставянето на безвъзмездни средства за подкрепа на рускоезични видео блогъри, живеещи в балтийските страни и Украйна, може да бъде един от начините за творческо унищожаване на кремълския разказ за Запада като вид плашило. Дискусия за западните спортисти, изпълнители, новатори и предприемачи - особено с руски корени - също е чудесен начин за започване на разговор. \r\nЕдин от ключовете за осъществяване на контакт със следващото поколение руснаци е личното участие, когато е възможно. Трудно е фалшивият разказ да се вкорени, когато срещне истинско човешко лице. По-конкретно, администрацията на Тръмп трябва да даде приоритет на работата с Русия за възобновяване на програмата Future Leaders Exchange (FLEX), която беше най-голямата в американско-руския обмен, докато Москва не прекрати участието си в нея през 2014 г. - след 21 години работа. Тази програма, активното изпълнение на която все още продължава в някои страни от Евразия, предостави неоценима възможност за руските гимназисти да прекарат няколко месеца в семейства в САЩ, за да се потопят в американския начин на живот. \r\nС толкова много средства за комуникация, с които разполага, Кремъл до голяма степен успешно представя САЩ като лицемерна държава и като агресивна сила, която се стреми да отслаби Русия и действа под прикритието на либералната демокрация. Американската програма за обществена дипломация като цяло не успя да отговори на този разказ, тъй като американската страна играе играта твърде често при условията на Путин и засяга геополитически въпроси, а не въпроси, свързани с общите ценности. Тези програми често безуспешно се опитват да обяснят ползите от разширяването на НАТО или опасностите от агресивния руски национализъм пред публика, която е подложена на пропагандна бомбардировка и въздействието на доклади, според които САЩ непрекъснато се опитват да отслабят Русия. В същото време САЩ изоставят голям дял от своя успех по време на Студената война по програми, които спомагат за оформяне на умовете на хората в чужбина чрез мека сила и изтъкваха американските иновации, търговия, наука и култура. Всички тези програми отново може да се използват за установяване на контакт с по-млади руснаци. САЩ не трябва да се отказват от меката сила и да я смятат за останка от миналото. Меката сила продължава да е най-значителното предимство на Америка в света, в който корумпираният авторитаризъм е основната алтернатива на либералната демокрация.  \r\n \r\n Майкъл Карпентър е старши директор в Центъра за дипломация и глобално сътрудничество „Пен Байдън“ в Пенсилвания. Преди това той е бил помощник министър на отбраната на САЩ за Русия, Украйна и Евразия, а също така е бил политически съветник на вицепрезидента Джо Байдън. \r\n \r\nСпенсър Бойър е старши сътрудник в същия център. Преди това той е работил като заместник помощник-държавен секретар на САЩ по европейските и евразийските въпроси, а също така е бил представител на националното разузнаване по европейските въпроси в администрацията на Барак Обама. \r\n \r\n Тереза Герова", "date": "2019.10.17", "title": "Foreign Policy: Американците и руснаците трябва да бъдат приятели, дори ако страните им не са"}
{"url": "http://www.focus-news.net/news/2019/10/17/2709290/mvnr-savetva-balgarite-da-ne-predpriemat-patuvaniya-do-kataluniya-zaradi-ochakvani-protesti.html", "text": "В оставащите дни до края седмицата се очаква нарастване на напрежението и противопоставянето между протестиращите и органите за поддържане на обществения ред в испанската автономна област Каталуния и столицата ѝ Барселона. Това съобщиха от пресцентъра на  Министерството на външните работи . За 18 октомври е обявена генерална стачка.  \r\nКъм блокирането на редица пътни магистрали и летища се добавя нова вълна на политически протести, изразяващи се в шествия на студенти, улични боеве, издигане на барикади, издигане на улични клади и продължителни демонстрации около правителствени учреждения, чието местоположение фактически съвпада с главните туристически зони на големите каталунски градове.  \r\nГоляма е опасността именно местата с основните забележителности да станат сцена на размирици и насилие.  \r\nПрепоръчваме на българските граждани да не предприемат без неотложна необходимост пътувания до Каталуния преди и по време на обявената за петък генерална стачка, а постоянно пребиваващите в областта български граждани или туристи да избягват районите, в които се организират протестни мероприятия.  \r\nОстават в сила и предишните предупреждения и съобщения от Министерството на външните работи на България.  \r\nГенералното ни консулство в Барселона и посолството ни в Мадрид следят ситуацията и са готови да оказват съдействие при необходимост. Българските граждани могат да се свържат с ГК Барселона на телефон: +34 937 969 950, както и на телефона за спешни случаи: +34 619 217 097 и с посолството в Мадрид на телефони: +34 913 455 761; +34 913 456 651 и на дежурния телефон в извън работно време: + 34 678 013 846.", "date": "2019.10.17", "title": "МВнР съветва българите да не предприемат пътувания до Каталуния заради очаквани протести"}
{"url": "http://www.focus-news.net/news/2019/10/17/2709291/politsiyata-razsledva-proyava-na-agresiya-ot-23-godishna-zhena-kam-chetiri-detsa-v-dvor-na-uchilishte-v-selo-benkovski.html", "text": "Полицията разследва проява на агресия от 23-годишна жена към четири деца в двор на училище в село Бенковски. Това съобщиха от пресцентъра на  ОДМВР – Кърджали . Проверка по чл.325, ал.1 от Наказателния кодекс за хулиганство е започната в РУ-Кирково във връзка с инцидент в двора на училището в село Бенковски. По първоначални данни около 14 часа вчера 23-годишна жена нанесла удари с ръце по тялото на четири деца на 9, 11, 12 и 15 години в училищен автобус. Според събраната до момента информация агресивното поведение на жената било предшествано от разправия между брат ѝ и дете от потърпевшата група. Полицейски инспектор и инспектор от Детска педагогическа стая в РУ-Кирково са започнали работа веднага след подадения сигнал. Материалите по случая са докладвани в Районната прокуратура в Момчилград.", "date": "2019.10.17", "title": "Полицията разследва проява на агресия от 23-годишна жена към четири деца в двор на училище в село Бенковски"}
{"url": "http://www.focus-news.net/news/2019/10/17/2709292/mestni-izbori-2019-anton-kodzhabashev-abv-tryabva-obshtinskiyat-savet-da-se-vzeme-v-ratse-i-da-napravim-promeni-za-oblekchenie-na-litsenzionnite-rezhimi.html", "text": "Трябва общинският съвет да се вземе в ръце и да направим промени за облекчение на лицензионните режими. Това каза водачът на листата за общински съветници на АБВ в Бургас Антон Коджабашев в интервю за  Агенция „Фокус“  за местните избори, проблемите на града и програмата на партията. \r\n„Проблемът е, че малкият и средният бизнес в Бургас в момента изнемогват. Има едни страшно много разрешителни и лицензионни режими. Говореше се за електронно правителство, за облекчение на всички тези неща, ние виждаме едно утежнение. Много хора в Бургас местят бизнеса си другаде. Други намалят своите работни места, обороти, обеми като бизнес. Имаме една чудесна перспектива в Бургас да има сериозен инвестиционен подем, тъй като имаме летище, пристанище, жп и автотранспорт. Имаме абсолютно всичко, от което се нуждае един град. Бургас разполага с това, но виждаме, че инвестициите в Бургас са страшно малко“, каза Коджабашев. Той изрази надежда с новия логистичен център, който правят, нещата да потръгнат. „Трябва наистина общинският съвет, където се надявам, че членовете на АБВ ще бъдем доста, да се вземем в ръце и да направим промени точно в тази насока“, обеща водачът на листата за общински съветници на АБВ в Бургас. \r\nДеница КИТАНОВА \r\n \r\n Пълния текст на интервюто четете по-късно в „Мнение“.", "date": "2019.10.17", "title": "Местни избори 2019: Антон Коджабашев, АБВ: Трябва общинският съвет да се вземе в ръце и да направим промени за облекчение на лицензионните режими"}
{"url": "http://www.focus-news.net/news/2019/10/17/2709294/prezidentat-rumen-radev-konkurentnite-natsii-nasarchavat-masoviya-sport-i-se-grizhat-za-fizicheskoto-i-psihicheskoto-zdrave-na-grazhdanite.html", "text": "От развитието на масовия спорт и патриотичното възпитание зависи дали България ще бъде конкурентоспособна нация в бъдеще. Това включва както демографията, здравословния начин на живот, образованието, така и високите технологии и науката в нашата страна. Това заяви президентът Румен Радев при откриването на конференция „Спортът, децата и бъдещето“, съобщиха от  прессекретариата на държавния глава . Кръглата маса се организира от обществения съвет „Физическо възпитание и спорт“ към президента и е под егидата на държавния глава.  \r\nРумен Радев призова за развитието на масовия спорт у нас и то от най-ранна детска възраст. Според президента именно масовият спорт изгражда умения и дух, необходими за предизвикателствата на съвременното ежедневие. Бъдещето принадлежи на онези далновидни и активни нации, които не само развиват иновации и високи технологии, но и се грижат за физическото и психическото здраве на гражданите си, заяви президентът. По думите му животът се превръща в „задъхано състезание“ с растящ стрес, за което са необходими воля, характер, устойчивост, дисциплина, но и чувството за колективен дух. „Необходимо е патриотично възпитание и любов към националния химн, флаг и родината, а това върви заедно и със спорта“, заяви Румен Радев.  \r\nПрезидентът посочи, че конференцията цели да бъдат посочени ефективни начини за подобряване на здравния и психическия статус на младите българи, как да се избегнат вредните фактори и да се подобрят условията за развитието на масовия спорт. Румен Радев отбеляза и ролята на семейството, училището, институциите в тези процеси. „Сега, в ежедневието ни, може да се сблъскваме с много проблеми, но се надявам, че те ще отшумят заедно с хората, които ги създават и консумират със користни цели“, заяви президентът и открои значението на дебата за бъдещето на младите хора и тяхното здраве.  \r\nВ конференцията, която се провежда в Националната спортна академия, участват експерти в областта на медицината, психологията, педагогиката, физическото възпитание, спортни дейци, преподаватели, студенти.  \r\nВ рамките на форума лекторите представят информация за здравния статус и физическата дееспособност на младежите у нас. Ще бъдат обсъдени начините за стимулиране на физическата активност, както и противодействието на агресията в училище, на зависимостите и обездвижването сред децата.", "date": "2019.10.17", "title": "Президентът Румен Радев: Конкурентните нации насърчават масовия спорт и се грижат за физическото и психическото здраве на гражданите"}
{"url": "http://www.focus-news.net/news/2019/10/17/2709298/sport-balgariya-nameri-ekzotichen-sapernik-za-kontrola-prez-noemvri.html", "text": "България намери съперник за приятелска среща, която да играе през ноември, съобщава „Труд“. По настояване на ФИФА родната федерация осигури контрола с Хаити за 13-ти или 14-ти ноември. По всяка вероятност мачът ще се проведе в София, а гостите ще получат и 150 хиляди евро. Имаше сериозна опасност световната футболна асоциация да наложи глоба на България от 250 хиляди франка, ако до края на месеца  не бе намерен противник за проверка на въпросната дата. \r\nПонастоящем Хаити е на 86-то място в световната ранглиста. Три дни след спаринга, „лъвовете“ се изправят срещу Чехия в последен мач от квалификациите за Евро 2020.", "date": "2019.10.17", "title": "Спорт: България намери екзотичен съперник за контрола през ноември"}
{"url": "http://www.focus-news.net/news/2019/10/17/2709297/tri-sela-v-oblast-plovdiv-sa-s-narusheno-vodopodavane-zaradi-avarii.html", "text": "Три села в област Пловдив са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от аварии са абонатите от населените места Войсил, Розино и Козаново. Не е посочен краен срок за възстановяване на нормалното водоподаване към засегнатите домакинства. \r\nС нарушено водоподаване днес са и голяма част от жителите на кварталите „Гонда вода“ и „Христо Ботев“ в град Асеновград, също живущите в района на ул. „Добрин Петков“ в град Пловдив. \r\nТони МИХАЙЛОВ", "date": "2019.10.17", "title": "Три села в област Пловдив са с нарушено водоподаване заради аварии"}
{"url": "http://www.focus-news.net/news/2019/10/17/2709299/katastrofa-e-stanala-predi-razklona-za-grad-mezdra.html", "text": "Катастрофа e станала преди разклона за град Мездра. Това потвърдиха за  Агенция „Фокус“  от ОДМВР – Враца. Пътят между Враца и Мездра в посока София е временно е затворен.", "date": "2019.10.17", "title": "Катастрофа e станала преди разклона за град Мездра"}
{"url": "http://www.focus-news.net/news/2019/10/17/2709296/vitseprezidentat-iliyana-yotova-shte-bade-gost-na-chestvaneto-na-10-iya-yubiley-na-balgarskoto-uchilishte-hristo-botev-v-strasburg.html", "text": "Вицепрезидентът Илияна Йотова ще бъде гост на тържественото отбелязване на 10-годишнината на Европейската асоциация „Кирил и Методий“ и създаденото към нея Българско училище „Христо Ботев“ в Страсбург. Това съобщиха от  прессекретариата на Държавния глава . Честването ще се състои на 19 октомври, събота.  \r\nПосещението на Илияна Йотова в Страсбург започва на 18 октомври, петък. Предвидени са срещи на вицепрезидента с председателя на Европейския съд по правата на човека, с генералния секретар на Съвета на Европа и с генералния секретар на Парламентарната асамблея на Съвета на Европа. През 2019 г. Съветът на Европа чества своята 70-годишнина, а Европейският съд по правата на човека – 60 години от създаването си. Илияна Йотова ще разговаря с български служители в Съвета на Европа и с български студенти в Страсбург.", "date": "2019.10.17", "title": "Вицепрезидентът Илияна Йотова ще бъде гост на честването на 10-ия юбилей на Българското училище „Христо Ботев“ в Страсбург"}
{"url": "http://www.focus-news.net/news/2019/10/17/2709301/nikolay-radev-balgarska-stopanska-kamara-dobrich-tryabva-da-se-obarne-vnimanie-na-obrazovanieto-pri-analizi-na-neobhodimostta-ot-rabotna-raka.html", "text": "На първо място трябва да се обърне внимание на образованието при анализи на необходимостта от работна ръка. Това заяви на работната среща председателят на Българска стопанска камара – Добрич Николай Радев, предаде кореспондентът на  Радио „Фокус” – Варна . Областна комисия по заетост в Добрич проведе заседание за съгласуване на проведеното второ за годината анкетно проучване за нуждата от работна ръка сред работодатели. Според Николай Радев все още няма ясно дефиниране на взаимоотношението между работодатели и образование. Съществува идея за въвеждане на паралелки за електрическа мобилност, което според мнозина е безспорно бъдеще. От следващата седмица местният бизнес е осигурил дарение за Професионалната гимназия по механотехника и електротехника „М. Ломоносов“ в Добрич – електромобил изцяло за учебни цели. Николай Радев посочи, че по отношение на необходимостта от подкрепа от страна на Община и Областна управа в посока на насърчаване на професионалните училища, които подготвят кадри за местната индустрия. По думите му в момента се обучава свръхинтелигентно поколение, то обаче няма нужната квалификация според икономическата специфика на региона.  \r\nПроведено е второ анкетно проучване сред работодателите в областта за нуждите им от работна ръка. Отчита се добра активност като участие – 88.8%. Резултатите сочат, че в следващите 12 месеца в областта ще се търсят и наемат хора на работа в сферата на услугите. Търсени ще са кадри в областта на туризма, медицината, педагогиката, селското и горско стопанство. По-рано през седмицата Координационна група за учене през целия живот прие Правилник за дейността си. Тя има за цел да съдейства за сътрудничеството, да координира и консултира Областна администрация, органите на местно самоуправление, териториалните административни структури, социалните партньори и неправителствени организации за реализиране на областната политика за учене през целия живот. В Координационната група има представители на общини от областта, на читалища, на Статистическото бюро в Добрич, на Регионална библиотека „Дора Габе“ и на Дирекция „Регионална служба по заетост“.  \r\nЖулиета НИКОЛОВА", "date": "2019.10.17", "title": "Николай Радев, Българска стопанска камара – Добрич: Трябва да се обърне внимание на образованието при анализи на необходимостта от работна ръка"}
{"url": "http://www.focus-news.net/news/2019/10/17/2709295/", "text": "Регионална инспекция по околна среда и водите – Смолян извърши 15 проверки във връзка с нерегламентирано изгаряне на отпадъци от дейността на автосервизи, дървообработващи, текстилни и други предприятия. Това съобщиха от   РИОСВ – Смолян . При извършените до момента проверки не са констатирани нарушения, но проверките на екоинспекцията продължават.  \r\nВ началото на отоплителния сезон РИОСВ – Смолян припомня, че изгарянето на излезли от употреба гуми, масла, отпадъци от текстил, дървени дограми, отпадъци от мебелни производства и други леснозапалими материали, отделящи вредни вещества в атмосферата, е забранено.  \r\nПри констатиране на нерегламентирано изгаряне и третиране на отпадъци от физически или юридически лица законът предвижда санкции в размер до 5000 лева за неопасни и до 50 000 лева за опасни отпадъци.", "date": "2019.10.17", "title": "РИОСВ – Смолян извърши 15 проверки за нерегламентирано изгаряне на отпадъци"}
{"url": "http://www.focus-news.net/news/2019/10/17/2709293/mestni-izbori-2019-kaloyan-pargov-parite-na-horata-ot-danatsi-i-taksi-tryabva-da-im-se-vrashtat-pod-formata-na-grizha.html", "text": "Парите на хората от данъци и такси трябва да им бъдат връщани под формата на грижа от страна на Столична община. Това каза лидерът на БСП - София и водач на листата на социалистите за общински съветници Калоян Паргов в ефира на БНТ, съобщиха от пресцентъра на  БСП - София . Той коментира и възможността за повече свобода на районните кметове в управлението на бюджетните средства. Калоян Паргов отбеляза, че това е идея на БСП от над 20 години. \r\n„Има два начина това да се случи“, обясни той. „Първият е чисто законодателен. За това обаче липсва необходимото мнозинство в Народното събрание, което да гласува промени в серия от закони. Тоест няма политическа воля в парламента. Вторият е по-лесен. За него е необходима политическа воля в Столичния общински съвет. Защо между 20 и 40% от данъците и таксите, които влизат в централния бюджет от районите, да не бъдат връщани там под формата на инвестиции? Мога да дам конкретен пример. В „Лозенец\", да речем, сумата от данъци и такси, които плащат живеещите там, е 25 милиона лева. Говоря условно. Защо например 30% от тях да не бъдат връщани в района под формата на инвестиции за ремонт на вътрешнокварталните улици, за облагородяване на междублоковите пространства, за изграждане на детски площадки. Ето така част от данъците и таксите, които гражданите плащат, може да влизат в бюджета на района под формата на капиталови инвестиции. По този начин хората ще видят грижата на Столична община за тях\", посочи той. \r\nКалоян Паргов отново заяви, че БСП няма никакво намерение да вдига данъците и таксите. Според него, бюджетът на Столична община в последните години е напълно достатъчен, а проблемът е в начина на разходването му. „Затова е необходима промяна в модела на управление на Столична община и по-ефективно планиране на разходите с цел решаване на конкретни проблеми на хората“, обясни той. \r\n„Откакто през 2015 година БСП насочи вниманието към кварталите, кметът Фандъкова все влиза в тях. И до ден-днешен влиза“, коментира Калоян Паргов. „Ние нямаме нищо против, че и другите партии експлоатират тази тема. Това показва, че ние сме открили голям проблем, който всички заедно трябва  да решим\", добави Паргов. \r\nЛидерът на БСП - София направи елементарна сметка за ремонт на километър от квартална улица. Според него, ако всяка година Столична община планира 50 милиона лева в бюджета за ремонт на кварталната инфраструктура, за предстоящия 4-годишен мандат на новия Столичен общински съвет ще бъдат оправени 400 км от уличната мрежа в София. \r\n„Защо да не планираме изграждането на 10 чисто нови детски градини през следващите 4 години? Цената за строителството на една е около 2,5 милиона лева. Така ще имаме малко над 1000 нови места за деца в градините и ще намалим недостига, с който Столична община се бори толкова години и все не може да се справи\", каза Калоян Паргов. \r\nСпоред него широко разтвореното ветрило за подкрепа на гражданския кандидат за кмет на София Мая Манолова е доказателство за голямата нетърпимост на хората към досегашното управление на Столична община. „Мая Манолова се заяви в последните години като гласът на народа, коментира Калоян Паргов - Като личността, която обръща внимание и на най-малките проблеми и търси начини да ги решава. Мая Манолова има огромния шанс след 3-ти ноември да продължи да го прави, но вече в ролята си на кмет на София\", посочи той. \r\nКалоян Паргов добави, че провалът в управлението на ГЕРБ в София през последните години се дължи на липсата на прозрачност, професионализъм и грижа за хората. Той се обърна и към служителите в администрацията на Столична община, за да ги успокои, че няма да има \"червена метла\", ако Мая Манолова стане кмет и БСП, а не ГЕРБ, има мнозинство в СОС. „Знам, че плашат хората с уволнения. Искам да им кажа да бъдат спокойни. Няма нищо вярно в тези твърдения. Професионализмът и експертизата на служителите ще бъдат основен принцип в работата, а не партийната принадлежност\", заяви Калоян Паргов.", "date": "2019.10.17", "title": "Местни избори 2019: Калоян Паргов: Парите на хората от данъци и такси трябва да им се връщат под формата на грижа"}
{"url": "http://www.focus-news.net/news/2019/10/17/2709289/ognyan-zlatev-ek-vazhno-e-da-imame-data-za-nachaloto-na-pregovorite-za-prisaedinyavane-na-albaniya-i-severna-makedoniya-kam-es.html", "text": "За момента това, което е важно за всички нас, е да имаме дата за началото на преговорите за присъединяване на Албания и Северна Македония, не можем да си представим Европа без Западните Балкани като интегрирана част от нея. Това каза ръководителят на представителството на Европейската комисия в Загреб Огнян Златев в интервю за  Агенция „Фокус“ . Той допълни, че много би искал да има разширяване на ЕС и това е амбицията на всички, работещи за тази кауза. „Аз работя и вярвам в тезата, че не може да има сигурност и стабилност в Европа, ако в нея не бъдат включени и нашите съседи. Това мога да го твърдя убедено, включително още от годините, преди да започна работа в Европейската комисия. Особено в последните години с всички тези заплахи и предизвикателства за Европейския съюз, които ни заобикалят“, добави той. Златев посочи, че решението за разширяване обаче е политическо и зависи от решенията на различните държави-членки. „Знаете, че някои от тях продължават да имат някакви съображения. И никой не знае кога най-накрая ще постигнем единодушно решение. Нека не забравяме, че чисто формално, за да се случи това, е необходим консенсус между всички държави-членки. Не може този въпрос да се реши с мнозинство“, добави той. \r\nТеодора ПАВЛОВА \r\n \r\n Пълния текст на интервюто четете по-късно в „Мнение“", "date": "2019.10.17", "title": "Огнян Златев, ЕК: Важно е да имаме дата за началото на преговорите за присъединяване на Албания и Северна Македония към ЕС"}
{"url": "http://www.focus-news.net/news/2019/10/17/2709304/sporten-kompleks-dobrotitsa-v-dobrich-shte-bade-s-dostapna-arhitekturna-sreda-za-horata-s-uvrezhdaniya.html", "text": "Спортен комплекс „Добротица“ в Добрич ще бъде с достъпна архитектурна среда за хората с увреждания. Това съобщиха от пресцентъра на  Общината . Това ще стане факт след като днес беше подписан Договор за финансиране на проектно предложение „Създаване на елементи за достъпна среда при спортен комплекс „Добротица“ в Добрич“ от зам.-кмета Росица Йорданова и изпълнителния директор на Агенцията за хората с увреждания Минчо Коралски. Проектът на Община Добрич е финансиран от Агенцията и неговата основна цел е изграждане на достъпна архитектурна среда за хората с увреждания. Предвидената безвъзмездна финансова помощ е 22 614 лв. за строително-монтажни работи.     \r\nПроектното предложение, с което кандидатства Община град Добрич, е оценено с 37,25 точки съгласно изискванията на утвърдена Методика за финансиране на проекти на АХУ. В агенцията са постъпили 16 проектни предложения, 15 от които са допуснати до оценка. В резултат на работата на комисията ще бъдат финансирани 10 проекта, сред които Община град Добри се нарежда на трето място по точки, а по размер предоставеното безвъзмездно финансиране е на второ. Проектът ще даде възможност да се изгради рампа за достъп  към централният вход на комплекса и да се обособи зона за хора с намалена подвижност и хора с увреждания, включително и достъп към нея в залата за волейбол и баскетбол.", "date": "2019.10.17", "title": "Спортен комплекс „Добротица“ в Добрич ще бъде с достъпна архитектурна среда за хората с увреждания"}
{"url": "http://www.focus-news.net/news/2019/10/17/2709306/raboten-forum-na-glavnite-prokurori-na-balkanskite-darzhavi-se-otkriva-v-izmir.html", "text": "В турския град Измир се открива първият „Работен форум на Главните прокурори на Балканските държави“, съобщиха от пресцентъра на  прокуратурата . Той събира на едно място главните прокурори на държави от региона и цели да постави началото на ползотворно и перспективно сътрудничество между правоприлагащите органи, които играят основна роля в опазване на стабилността и сигурността на полуострова.  \r\nБългарската прокуратура се представлява от г-н Борислав Сарафов – заместник на главния прокурор по разследването и директор на Националната следствена служба. На форума присъства и завеждащият отдел „Международен“ във ВКП г-н Цветомир Йосифов. Главният прокурор Сотир Цацаров отсъства поради служебен ангажимент в Съединените щати.    \r\nИнициативата е съвместно дело на главните прокурори на България Сотир Цацаров и на Турция Мехмет Акарджа и бе обсъдена за първи път при посещението на българския главен прокурор в Анкара през ноември 2018 г.    \r\nСъздаването на работен форум на обвинителите от балканските държави се обуславя от необходимостта от ефективно противодействие на съвременните рискове пред сигурността като транснационалната престъпност и в частност нелегалната търговия на наркотици, оръжия и трафика на хора. Действията на организираните криминални групи днес лесно прехвърлят националните граници и излагат на риск стабилността на целия регион, което налага обединяване на усилията и безусловен ангажимент на компетентните институции на национално, регионално и международно ниво. По време на форума ще бъдат обсъдени по-тясното сътрудничество между прокурорите от Балканския полуостров по наказателноправни въпроси, както и общата рамка и условия за взаимодействие. Форматът предвижда още регулярни срещи и обмен на добри практики в превенцията и противодействието на трансграничната организирана престъпност.", "date": "2019.10.17", "title": "Работен форум на Главните прокурори на Балканските държави се открива в Измир"}
{"url": "http://www.focus-news.net/news/2019/10/17/2709308/romanat-pod-vulkana-na-malkalm-louri-shte-bade-predstaven-v-burgas-na-2-noemvri.html", "text": "Писателят и журналист Слави Томов ще представи романа на Малкълм Лоури „Под вулкана“ в Бургас. Събитието ще се проведе на 2 ноември в Дома на писателя. Това съобщиха от пресцентъра на  Община Бургас .  \r\nМалкълм Лоури е роден на 28 юли 1909 г. в Ню Брайтън, Мърсисайд, Англия. Четвърти син на Евелин Бодън и Артър Лоури, памучен брокер от Къмбърланд. Отличен ученик в училището-интернат „Лейс“ и колежа „Сейнт Катерина“ в Кеймбридж. Вторият и последен завършен роман на Лоури – „Под вулкана“, разказва за британския консул алкохолик в мексикански град в Деня на мъртвите през 1938 година. Книгата е написана първоначално през 1940 година, когато самият Лоури живее в Мексико и преминава през криза на алкохолизъм, но през следващите години е непрекъснато преработвана, а след като ръкописът е унищожен при пожар през 1944 година, е изцяло пренаписана. Романът е издаден на български през 1982 година в превод на Спас Николов. През 1947 г. е издаден многократно преработваният роман „Под вулкана“. Първоначално той няма успех, а придобива световна известност едва след смъртта му. Смятан е за един от световните литературни шедьоври и е включен в Списъка на 100-те книги на 20 век според Монд, както и в много други класации. През 1984 г. е екранизиран от Джон Хюстън в успешния едноименен филм с участието на Албърт Фини, Жаклин Бисет и Антъни Андрюс. След романа „Под вулкана“ той пише много, но не завършва ръкописите си. Темите му за изгнанието и отчаянието, собствената му страст към пътешествия и хаотичния му начин на живот, го превръщат в икона за късните поколения писатели. Малкълм Лоури умира от злоупотреба с алкохол и барбитратно отравяне, определено като „смърт при злополука“, на 26 юни 1957 г. във вилата си в Райп, Източен Съсекс, Англия. Голямата част от ръкописите и писмата му са публикувани след смъртта му със съдействието на вдовицата му и други писатели. През 1976 г. от Национален филмов съвет на Канада е направен документалния филм „Вулканът: проучване на живота и смъртта на Малкълм Лоури“ режисиран от Доналд Брайтейн и Джон Крамър. С четене на откъси от романа на Лоури от Ричард Бъртън се представя живота на писателя на фона на гледки от Мексико, САЩ, Канада и Англия.", "date": "2019.10.17", "title": "Романът „Под вулкана“ на Малкълм Лоури ще бъде представен в Бургас на 2 ноември"}
{"url": "http://www.focus-news.net/news/2019/10/17/2709302/afp-dzhonsan-i-yunker-sa-razgovaryali-za-nachinite-za-deblokirane-na-sporazumenieto-za-brekzit.html", "text": "Премиерът на Обединеното кралство Борис Джонсън и председателят на Европейската комисия Жан-Клод Юнкер са провели телефонен разговор в пореден опит да деблокират пътя за постигане на споразумение за излизане на Великобритания от структурите на Общността, предава  AFP . \r\nЮнкер „току-що е говорил с Борис Джонсън. Всеки час и минути се брои\" преди срещата, заяви говорителят на ЕС Мина Андреева в социалната мрежа „Туитър“. \r\n„Искаме споразумение\", увеи Андреева, като добави, че контактите между преговарящите екипи на ЕС и Великобритания продължават дори часове преди срещата на лидерите на ЕС в Брюксел. \r\n \r\n Тереза Герова", "date": "2019.10.17", "title": "AFP: Джонсън и Юнкер са разговаряли за начините за деблокиране на споразумението за Брекзит"}
{"url": "http://www.focus-news.net/news/2019/10/17/2709310/nyakolko-dushi-sa-postradali-pri-4-katastrofi-na-glaven-pat-e-79-mezhdu-vratsa-i-mezdra.html", "text": "Временно е затворено движението по главен път Е-79 между Враца и Мездра в посока София. Това съобщиха от  ОДМВР - Враца . При катастрофите има няколко пострадали лица, които са с повърхности наранявания. Причината са 4 катастрофи на различни места по трасето, станали за времето от 09.50 часа до настоящия момент.   \r\nДвижението на леки автомобили в посока София се осъществява по временен маршрут: с. Паволче - с. Челопек - с. Ребърково с излаз на главен път Е-79. Тежкотоварните автомобили временно са спрени и ще бъдат пренасочени по друг обходен маршрут: с. Моравица - гр. Мездра с излаз на главен път Е-79.", "date": "2019.10.17", "title": "Няколко души са пострадали при 4 катастрофи на главен път Е-79 между Враца и Мездра"}
{"url": "http://www.focus-news.net/news/2019/10/17/2709303/es-ratifitsiraneto-na-sporazumenieto-za-brekzit-do-31-oktomvri-e-nevazmozhno.html", "text": "Завършването на процеса по ратифицирането на споразумението за излизане на Великобритания от структурите на Общността в срок до 31 октомври няма да бъде възможно, дори ако сделката бъде постигната в рамките на започващата в Брюксел двудневна среща на върха на Европейския съюз. Това предупреди представител на Брюксел, предава  TACC . \r\n\"Дори ако сделката бъде сключена (на срещата на върха на ЕС), приключването на нейното ратифициране вероятно няма да бъде невъзможно до края на октомври\", заяви говорител на ЕС, чиято самоличност не се уточнява. \r\nДържавните и правителствените лидери на страните от Европейския съюз се събират на двудневна среща на върха в Брюксел, на която – въпреки разпространения дневен ред от няколко точки, вниманието ще бъде приковано към финалните усилия за постигане на споразумение за излизане на Обединеното кралство от структурите на Общността преди крайния срок – 31 октомври 2019 г. \r\nВ последните дни на интензивни преговори Брюксел и Лондон постигнаха значителен напредък в преговорите за споразумението за Брекзит, но такова към настоящия момент не е договорено. Все пак мнозина се надяват на щастлива развръзка в следващите два дни. Разговорите „напредват, но все още не са достигнали целта“, подчерта Меркел пред германските депутати в Бундестага в реч, изнесена часове преди срещата на върха в Брюксел, на която ще бъде направен пореден опит за постигане на споразумение за организиран Брекзит преди крайния срок на 31 октомври. \r\nСпоразумение за предстоящото излизане на Великобритания от Европейския съюз изглежда „близко, но не е гарантирано\". Това обяви заместник-министърът на външните работи на Франция. „Надяваме се на сделка и ако може да бъде обявена в следващите часове, това би било перфектно\", заяви Жан-Батист Лемойн пред медии в Париж. \r\n \r\n Тереза Герова", "date": "2019.10.17", "title": "ЕС: Ратифицирането на споразумението за Брекзит до 31 октомври е невъзможно"}
{"url": "http://www.focus-news.net/news/2019/10/17/2709309/evrokomisaryat-yohanes-han-otritsatelnoto-glasuvane-za-albaniya-bi-povliyalo-na-dialoga-mezhdu-kosovo-i-sarbiya.html", "text": "Комисарят по европейска политика за съседство и преговори за разширяване Йоханес Хан поиска от Брюксел да подкрепи предложението на ЕК и да вземе положително решение за започването на преговори за присъединяване на Северна Македония и Албания към Общността, предава  RTK . \r\n„Ако дори и след като всички тези задължения, които са изпълнили, двете държави не бдъат възнаградени по подходящ начин, няма начин Сърбия и Косово да започнат съществения диалог за бъдещо съвместно съществуване на двете страни, след като единствената причина да направят това е европейска перспектива“, предупреди Хан. \r\n \r\n Тереза Герова", "date": "2019.10.17", "title": "Еврокомисарят Йоханес Хан: Отрицателното гласуване за Албания би повлияло на диалога между Косово и Сърбия"}
{"url": "http://www.focus-news.net/news/2019/10/17/2709313/mbal-dobrich-shte-razpolaga-savsem-skoro-s-artroskopska-sistema-neobhodima-za-otdelenieto-po-ortopediya.html", "text": "Съвсем скоро Многопрофилната болница за активно лечение (МБАЛ)  – Добрич ще разполага с артроскопска система, необходима за отделението по ортопедия, съобщиха от лечебното заведение. Друг вид апаратура и техника на стойност 104 000 лв. вече е доставена в Многопрофилната болница в добруджанския град. Във Второ вътрешно отделение е инсталирана нова ехографска система. Тя е на стойност 35 000 лв. ,а средствата са отпуснати от Община Генерал Тошево. С ехографската система ще бъдат проследявани пациенти със заболяване на гастроинтестиналният тракт. В отделението по физикална и рехабилитационна медицина е доставена нова съвременна апаратура за компресотерапия. Тя ще се използва при пациенти със застой на лимфата и вследствие на оперативна интервенция. До този момент в град Добрич нито едно здравно заведение не е разполагало с такава апаратура, посочват от болницата. В МБАЛ - Добрич са доставени също пациентски монитор, инфузионни помпи и инфузомати.", "date": "2019.10.17", "title": "МБАЛ – Добрич ще разполага съвсем скоро с артроскопска система, необходима за отделението по ортопедия"}
{"url": "http://www.focus-news.net/news/2019/10/17/2709311/mestni-izbori-2019-globa-ot-2-do-5-hilyadi-leva-mozhe-da-poluchi-edna-ot-partiite-uchastvashti-v-izbornata-nadprevara-v-obshtina-veliko-tarnovo.html", "text": "Глоба за разпространение на агитационни материали, които не отговарят на изискванията на Изборния кодекс грози една от партиите, участващи в изборната надпревара в общината. Размерът на санкцията може да е от 2 до 5 хиляди лева, а нарушението е, че надписът „Купуването и продаването на гласове е престъпление“ не заема 10% от площта на целия плакат. Това съобщават за  Радио „Фокус“ – Велико Търново  от Общинската избирателна комисия в града. От там уточняват, че сигналът е подаден от представител на друга политическа формация. Според него агитационни материали на местна коалиция, поставени на билборди на ул. „Магистрална“, на бул. „България“ срещу бензиностанцията, на ул. „Н. Габровски“ до МОБАЛ „Д-р Стефан Черкезов“, на бул. „България“ до НВУ „Васил Левски“ и на ул. „Христо Ботев“ до Автогара-Юг, не отговарят на изискванията на Кодекса. \r\nСлед извършена проверка от двама членове на ОИК от различни квоти е установено, че нарушение има на четири от посочените места. Поради това е разпоредено партията да приведе агитационните материали в съответствие с изискванията до 24 часа. Ако това не се случи кметът на община Велико Търново може да наложи санкция от 2 до 5 хиляди лева, а за повторно нарушение от 5 до 15 хиляди. \r\nРешението подлежи на обжалване пред ЦИК. \r\n „Фокус“ припомня , че това е четвъртият уважен от ОИК – Велко Търново сигнал за неправомерна агитация. При останалите три констатираните проблеми бяха отстранени. Имаше и случай на заличен кандидат за общински съветник, поради липса на настоящ адрес в България. \r\nЛуиза ТРАНЧЕВА", "date": "2019.10.17", "title": "Местни избори 2019: Глоба от 2 до 5 хиляди лева може да получи една от партиите, участващи в изборната надпревара в община Велико Търново"}
{"url": "http://www.focus-news.net/news/2019/10/17/2709307/yordanka-ananieva-zam-kmet-na-burgas-obshtinata-raboti-mnogo-po-svarzanostta-na-razlichnite-uslugi.html", "text": "Общината работи много по свързаността на различните услуги. Това каза пред журналисти зам.-кметът по образованието Йорданка Ананиева по време на Третата национална конференция SMARTTOURISM.BG, предаде репортер на  Радио „Фокус“ – Бургас . „Много се радвам, че едно от направленията, които ще се обсъждат на днешната конференция е обвързано с училищата, които са свързани с туризма. В Бургас има Професионална гимназия по туризъм, която обнови своята производствена база ресторант „Младост“. Смятам, че сме добър пример по отношение на реновирането на базата и предлагането на нови продукти като дейност в подкрепа на практическото обучение на нашите ученици“, добави Ананиева. По думите ѝ Колежът по туризъм също се е модернизирал, който предлага нови проекти и нови програми, които да са от полза за хората, които се обучават там и за тяхното включване впоследствие в реалния туристически сектор. „Искам да подчертая, че по-голямата част от всички мобилни приложения от всички дейности, които разработва Общината, са насочени първо към гражданите на Бургас, защото те ги ползват ежедневно, като те са достъпни и за туристите и могат да се ползват и от тях, за да подобрят обслужването в града. Хубаво е, когато се провеждат форуми, на които се чуват различните нови идеи“, заяви Йорданка Ананиева. \r\nМария КУРТЕВА", "date": "2019.10.17", "title": "Йорданка Ананиева, зам.-кмет на Бургас: Общината работи много по свързаността на различните услуги"}
{"url": "http://www.focus-news.net/news/2019/10/17/2709312/makfaks-makedoniya-nepalnoleten-otvleche-avtobus-ot-obshtestveniya-transport-v-belgrad.html", "text": "Младо момче, по непотвърдена информация непълнолетно, отвлече автобус по линия 59 в сръбската столица Белград по време на блокадата на таксиметровите шофьори, предава македонската информационна агенция  „Макфакс“ . \r\nШофьорите бързо забелязали, че автобусът липсва, извикали полиция и „крадецът“ бил хванат.  \r\n„Недалеч от стадиона на „Цървена звезда“ видях паркиран автобус с номер 59. Бях малко изненадан, че е паркиран, защото всички линии бяха прекъснати поради протестите. Но ми беше странно, когато същият автобус, чиито водач аз познавам, потегли. Там не беше моят колега, а един млад мъж“, разказва друг шофьор от обществения транспорт в Белград.  \r\nНе се знае точно колко души са били в автобуса по време на инцидента. Информацията е противоречива. Уточнява се, че момчето – вероятно 17-годишно, е било задържано. Срещу него ще бъдат повдигнати обвинения за неразрешено използване на чуждо превозно средство. \r\nЗа щастие случаят е завършил без сериозни последици, като се има предвид факта, че младежът не е разполагал със свидетелство за управление на МПС. \r\n \r\n Тереза Герова", "date": "2019.10.17", "title": "„Макфакс“ (Македония): Непълнолетен отвлече автобус от обществения транспорт в Белград"}
{"url": "http://www.focus-news.net/news/2019/10/17/2709305/mestni-izbori-2019-pp-gerb-i-sds-v-plovdiv-sklyuchiha-sporazumenie-za-podkrepa-na-kandidata-za-kmet-na-grada-zdravko-dimitrov.html", "text": "ПП ГЕРБ и СДС в Пловдив сключиха споразумение за подкрепа на кандидата за кмет на града Здравко Димитров. Това бе обявено на специална пресконференция днес от члена на ИК на ГЕРБ Менда Стоянова, предаде репортер на  Радио „Фокус“ - Пловдив . На пресконференцията присъстваха още кандидатът за кмет на ГЕРБ Здравко Димитров, както и Илия Лазаров, главен секретар на СДС и Тони Симидчиева, водач на листата на партията за общински съветник в Пловдив.  \r\nМенда Стоянова обяви, че това споразумение идва след като на национално ниво Изпълнителната комисия на ГЕРБ и ръководството на СДС са подписали рамково споразумение за взаимна подкрепа и работа по места, като са дали свобода на всяка една от структурите си да организира тези взаимоотношения. Според Стоянова това е логично продължение на свършеното за евроизборите и това е правилният път, по който трябва да се върви, а именно консолидация на всички десни демократични формации в България, не само за избори, но и когато се правят политиките. „Ние сме сестрински партии, и в ЕП сме заедно, ценностите и целите ни са сходни и това ни дава основание да осъществяване подобни споразумения“, каза Менда Стоянова. „В Пловдив СДС има своите кандидати за кметове в три от районите, има и листа за общински съветници, но по отношение на избора за кмет те подкрепят категорично нашият кандидат, в лицето на Здравко Димитров“, добави Стоянова. \r\nИлия Лазаров обяви, че по отношение на политиката СДС категорично подкрепя кандидатите на ГЕРБ в петте големи града у нас – София, Пловдив, Варна, Бургас и Стара Загора, с решение на Националния изпълнителен съвет. „Смятаме, че е важно да се застане за кандидата на ГЕРБ, тъй като това показва, че дясното се обединява и е недопустимо да се дава възможност на БСП да трупа дивиденти, ако сме разделени. Според него е важно вторият по големина град Пловдив да има десен кмет и това е кандидатът на ГЕРБ Здравко Димитров. Илия Лазаров предаде в аванс, че зад кандидатурата на Здравко Димитров, без никакво колебание, застава и президентът Петър Стоянов. Той ще бъде в града, за да обяви официално това. \r\nМенда Стоянова припомни, че Пловдив, след демократичните промени е бил винаги един от най-сините и демократични градове, а БСП досега никога не е печелила избори в града. Стоянова припомни още, че през управлението на Славчо Атанасов БСП са влезли в управлението през задния вход и това не бива да се допуска отново. „За да се развива правилно и да продължи Пловдив да бъде индустриалното сърце на България е важно гражданите да гласуват за правилните политики“, добави Менда Стоянова. \r\nКандидатът за кмет на Пловдив от ГЕРБ Здравко Димитров благодари за подкрепата на „първото и истинското СДС“. „Ние сме партии от едно семейство и това е едно нормално продължение на нещата. И за в бъдеще ще работим така, за да продължи градът ни да се управлява от десни партии. Пловдив е синята крепост и трябва да продължим доброто развитие на града и през следващите четири години“, каза още Димитров. „Гарантираме, че това, което се случва, е добро и то ще проличи през следващите години“, добави Здравко Димитров. \r\nМеждувременно стана ясно, че според социологически проучвания симпатизантите на СДС за София са между 25 - 30 000, а за Пловдив се очаква да са между 3 и 5 000 гласа. \r\nМенда Стоянова отбеляза, че не е правилно да се правят подобни аритметики, тъй като решението за споразумение е взето не заради аритметики, а заради ценности, политики и това е едно начало на една отделна формация, каквато е ГЕРБ и СДС. \r\n„Избирателите на СДС припознават ГЕРБ като сродна партия“, каза Здравко Димитров и показа бюлетина още от създаването на СДС, подарена му от една жена по време на приемна. „Смятаме, че сме вземи правилното решение и вървим в правилната посока, което ще доведе до добри резултати“, посочи кандидатът за кмет на Пловдив от ГЕРБ Здравко Димитров. \r\nЦветана ТОНЧЕВА", "date": "2019.10.17", "title": "Местни избори 2019: ПП ГЕРБ и СДС в Пловдив сключиха споразумение за подкрепа на кандидата за кмет на града Здравко Димитров"}
{"url": "http://www.focus-news.net/news/2019/10/17/2709319/tri-kashti-i-dva-avtomobila-sa-goreli-v-oblast-gabrovo-prez-izminaloto-denonoshtie.html", "text": "Три къщи и две коли са гасили пожарникари от Габровска област през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. В 21.16 часа вчера на тел. 112 е получен сигнал за пожар в три къщи в севлиевското село Дамяново. Причината за инцидента е неправилно ползване на нагревателен уред. Сериозни материални щети не са нанесени. Данни за пострадали граждани също няма. Около 10 минути след полунощ е регистрирано и обаждане за запалени два леки автомобила на улица „Васил Априлов“ в Трявна. Голяма част от превозните средства са унищожени. Пожарът е потушен от екип на Районната служба, като няма пострадали. По случая се води разследване. \r\nЗа последните 24 часа е регистриран и инцидент със запалила се газова бутилка, при който няма щети. Габровските огнеборци за оказали и техническа помощ при два инцидента в областния център. \r\nРени АТАНАСОВА", "date": "2019.10.17", "title": "Три къщи и два автомобила са горели в област Габрово през изминалото денонощие"}
{"url": "http://www.focus-news.net/news/2019/10/17/2709315/v-101-vi-alpiyski-polk-smolyan-se-provezhda-den-na-otvorenite-vrati-v-chest-na-praznika-na-voennoto-formirovanie.html", "text": "Ден на отворените врати се провежда днес в 101-ви Алпийски полк. Това каза за  Радио „Фокус“ – Смолян  командирът на военното формирование полк. Димитър Кацаров. „Проявата се организира традиционно в навечерието на Празника на Смолян и е част от събитията, посветени на празника на полка, наследник на 21-ви пехотен Средногорски полк, който начело с полковник Владимир Серафимов е донесъл свободата на Родопите през 1912 година“, поясни той. На 14 октомври военнослужещи от 101-во Алпийски полк са организирали поход до връх Средногорец, където са почистила района около паметника и са поднесли венци в знак на признателност към смелите воини.  \r\nСпоред полк. Кацаров в началото на деня на отворените врати идват децата от детските градини в Смолян, а по-късно през деня формированието се посещава и от ученици от града. „При посещението се при нас, първо гледат филм за дейността на полка, после има показ на различни военни техники, които са интересни за тях, изкарваме няколко бронирани и колесни автомобили, правим и показ на стрелкови оръжия, с които водим занятия. Ще има показ на алпийско и ски оборудване, което е специфично и характерно за нас“, поясни полк. Кацаров.  \r\nТой допълни, че през тези дни военнослужещи от полка участват в редица мероприятия, свързани с честването на 107 години от Освобождението на Родопите. „Честванията на празника на военното формирование продължават и на 18 октомври, когато ще има тържествен водосвет пред гарнизонния военен клуб. След това ще има тържествено събрание-концерт, ще бъдат наградени военнослужещи със заповед на командира на Сухопътни войски и мои заповеди. Ще има кратка музикална програма и коктейл за гостите на празника“, посочи полк. Кацаров.  \r\nТой отбеляза, че за всички военнослужещи в 101-ви Алпийски полк е голяма отговорност и задължение да бъдат наследници на легендарния 21-ви пехотен Средногорски полк. „Много е трудно да стигнеш и да се сравняваш с хора, които са давали живота си България. Мисля, че засега всички задачи, които са ни поставени сме ги изпълнили с много голямо желание и с по-високи резултат от очакваните. Продължаваме да следваме политиката си за подготовка на личния състав и неговата мотивация. Имаме отлично подготвени сержанти, офицери и войници, които трябва да знаят, че служат на България. Това е основният ни мотив и както обичам да казвам винаги – продължаваме да постигаме целите си и да вървим напред и нагоре“, каза още полк. Димитър Кацаров. \r\nНели ГЕРГЬОВСКА", "date": "2019.10.17", "title": "В 101-ви Алпийски полк – Смолян се провежда ден на отворените врати в чест на празника на военното формирование"}
{"url": "http://www.focus-news.net/news/2019/10/17/2709318/izpalnitelniyat-direktor-na-slanchev-bryag-ad-zlatko-dimitrov-shte-vzeme-uchastie-v-treta-natsionalna-konferentsiya-smartourismbg-v-burgas.html", "text": "На 18 октомври от 11.30 часа изпълнителният директор на „Слънчев бряг“ АД Златко Димитров ще вземе участие в Трета национална конференция „SMARTOURISM.BG“. Това съобщиха от пресцентъра на  дружеството . Конференцията се провежда в Експоцентър „Флора“. По време на презентацията си изпълнителният директор на „Слънчев бряг“ АД ще представи инвестициите на дружеството в системата за охрана и видео наблюдение като част от иновативните модели в управлението на най-големия курорт у нас.", "date": "2019.10.17", "title": "Изпълнителният директор на „Слънчев бряг“ АД Златко Димитров ще вземе участие в Трета национална конференция „SMARTOURISM.BG“ в Бургас"}
{"url": "http://www.focus-news.net/news/2019/10/17/2709317/vazstanoveno-e-dvizhenieto-po-pat-i-5-ruse-byala.html", "text": "Възстановено е движението по път I-5 Русе – Бяла. Това съобщиха от пресцентъра на  Агенция \"Пътна инфраструктура\" .", "date": "2019.10.17", "title": "Възстановено е движението по път I-5 Русе – Бяла"}
{"url": "http://www.focus-news.net/news/2019/10/17/2709320/ognyan-miladinov-dekan-v-nsa-balgarskite-detsa-ne-sportuvat-dostatachno.html", "text": "Българските деца не спортуват достатъчно. Това каза на конференция на тема: „Спортът, децата и бъдещето“ деканът в НСА проф. Огнян Миладинов, предаде репортер на  Агенция „Фокус“ .По думите на декана на НСА теорията и практиката на физическото възпитание и спорта има основни елементи, които имат различия помежду си, но всички те се обединяват от едно – необходимостта от изпълнението на физически упражнения. На въпроса „спортуват ли българските деца?“ възможните отговори са два – „да“ и „не“. Някои от тях спортуват, други не се занимават с физическа активност. Ако поставим обаче въпроса така: „Спортуват ли достатъчно българските деца?“, категоричният отговор ще бъде „не“. Но спортуващите деца спортуват достатъчно и това го доказват успехите на национално и международно ниво.   „Действията, които следва да се предприемат, е да се провеждат периодични обучения за повишаване квалификацията на учителите по физическо възпитание и треньорите, да се осигурят допълнителни стимули за децата и учениците, за да искат да спортуват и нивото на физическата дееспособност да се отчита като фактор в професионалното развитие на учениците“, посочи той. Според Миладинов чрез тези методи ще се подобри здравето на тези ученици. \r\nЗорница КОСТАДИНОВА", "date": "2019.10.17", "title": "Огнян Миладинов, декан в НСА: Българските деца не спортуват достатъчно"}
{"url": "http://www.focus-news.net/news/2019/10/17/2709321/komisar-mariya-gabriel-balgariya-poluchi-priznanie-za-talanta-na-momichetata-v-tehnologichniya-svyat.html", "text": "10-годишната Тайра Ридваева спечели европейска награда за Дигитално момиче на годината, съобщават от  Отдел \"Преса и медии\" на Представителство на ЕК в България. \r\nГордея се, когато младите български таланти покоряват европейските и световни сцени. Поздравявам от все сърце Тайра  Ридваева, която спечели европейската награда ADA на Института за дигитално лидерство в категорията до 10-годишна възраст. Познавам Тайра още от първите й сериозни стъпки в света на технологиите. Тази награда, учредена като признание за таланта на жени и момичета в технологичния свят, е напълно заслужена. Това коментира българският еврокомисар за цифровата икономика и общество Мария Габриел, която снощи даде началото на церемонията за връчването на престижното отличие. Тазгодишното шесто издание на конкурса се проведе под неин патронаж.  \r\nТя поздрави всички финалисти в трите категории (до 10 г., 11-14 г. и 15-17 г.) и ги насърчи да продължават да надхвърлят с действията си своите мечти. „Тези момичета са нашите шампиони не само в технологиите, но и символ на една по-всеобхватна цифрова Европа, където всяко момиче и жена намира своето място. Те проправят пътя за други момичета и жени, служейки им като модел за подражание. Така, както графиня Аугуста Ада Кинг – първият в света програмист, на чието име е наградата ADA. По-малко декларации, повече действия – това е подходът ми относно жените в технологиите от вече две години. Изключителният талант, креативност и решителност на финалистите, които видях на церемонията, ми дават допълнителна увереност, че това е правилната посока“, заяви още българският еврокомисар.", "date": "2019.10.17", "title": "Комисар Мария Габриел: България получи признание за таланта на момичетата в технологичния свят"}
{"url": "http://www.focus-news.net/news/2019/10/17/2709316/ogranicheno-e-dvizhenieto-po-pat-i-1-vratsa-mezdra-poradi-katastrofa.html", "text": "Ограничено е движението по път I-1 Враца-Мездра, поради ПТП. Това съобщиха от пресцентъра на  Агенция \"Пътна инфраструктура\" . Обходният маршрут е по направлението Враца - София движението се извършва по път III-1002 Враца-Челопек - Лютиброд.", "date": "2019.10.17", "title": "Ограничено е движението по път I-1 Враца-Мездра, поради катастрофа"}
{"url": "http://www.focus-news.net/news/2019/10/17/2709323/publikatsiyata-s-karta-na-turtsiya-obhvashtashta-teritorii-i-ot-balgariya-be-dokladvana-na-ministar-ekaterina-zaharieva.html", "text": "Във връзка с публикации в български медии за карта на Република Турция, обхващаща територии и от Република България, поместена във фейсбук профил, свързан с Хулуси Акар, министър на националната отбрана на Турция, МВнР информира, че още в сряда в ранния следобед публикацията бе докладвана на вицепремиера и министър на външните работи Екатерина Захариева. Тя се разпореди незабавно зам.-министър Петко Дойков да се свърже с турския посланик Хасан Улусой. Това съобщиха от пресцентъра на  Министерството на външните работи .  \r\nПосланикът направи проверка и потвърди, че този профил няма нищо общо с министър Акар, като се предполага, че той се поддържа от група хора. Посланик Улусой обеща да предостави допълнителна информация, след като турската страна направи допълнителни проверки.", "date": "2019.10.17", "title": "Публикацията с карта на Турция, обхващаща територии и от България бе докладвана на министър Екатерина Захариева"}
{"url": "http://www.focus-news.net/news/2019/10/17/2709322/antoaneta-bares-nkiz-kogato-davame-zemya-na-investitor-vzimame-garantsiya-che-toy-shte-si-izpalni-proekta.html", "text": "Нашата компания работи по специфичен режим – когато даваме земя на инвеститор, взимаме гаранция, че той ще си изпълни проекта. Това каза в Благоевград изпълнителният директор на „Национална компания Индустриални зони“ Антоанета Барес, предаде репортер на  Радио „Фокус“ – Пирин . „В нашите договори има включени клаузи. Първо, ако в рамките на три години те не построят обекта си, то ние си връщаме терена обратно. Това гарантира предотвратяването на спекула, тоест да се изкъпят терени с инфраструктура, които са калкулирани на цени да бъдат атрактивни и на тях да не се случи нищо, след което някой да ги препродава на по-висока цена. В договорите имаме включена клауза за забрана – три години след като се прави инвестицията, предприятията да бъдат продавани, като за същото ние взимаме банкова гаранция, тоест обезпечение“, каза още Барес. Тя подчерта, че всичко това се прави, за да се гарантира, че ако не се изгради нищо на терена „Национална компания Индустриални зони“ ще може да си върне терена обратно. „Другото, което е по този начин се гарантира устойчивост, тоест три години след изграждане, те да осъществяват дейността си“, подчерта Барес. Тя коментира, че в договорите има клаузи, с които се забранява в шест годишен период терените и предприятията да бъдат ипотекирани. \r\nЛивия НИНОВА", "date": "2019.10.17", "title": "Антоанета Барес, НКИЗ: Когато даваме земя на инвеститор, взимаме гаранция, че той ще си изпълни проекта"}
{"url": "http://www.focus-news.net/news/2019/10/17/2709324/dete-e-postradalo-v-katastrofa-vav-varna.html", "text": "Дете е пострадало в катастрофа във Варна. Това съобщават от  Областната дирекция на МВР . Инцидентът е станал около 21.50 часа снощи на едно от кръстовищата на бул. „Цар Освободител“. 46-годишният водач на лек автомобил, поради неспазване на достатъчна дистанция, застига и блъска друго превозно средство. Вследствие на инцидента е пострадало дете от втория автомобил, което е получило контузни наранявания, няма опасност за живота му.", "date": "2019.10.17", "title": "Дете е пострадало в катастрофа във Варна"}
{"url": "http://www.focus-news.net/news/2019/10/17/2709314/ognyan-zlatev-ek-evrointegratsiyata-na-zapadnite-balkani-shte-prodalzhi-da-e-prioritet-i-na-harvatskoto-predsedatelstvo.html", "text": "Евроинтеграцията на Западните Балкани ще продължи да е приоритет и на Хърватското председателство. Това каза ръководителят на представителството на Европейската комисия в Загреб Огнян Златев в интервю за  Агенция „Фокус“   във връзка с приоритетите на предстоящото Хърватско председателство на Съвета на Европейския съюз. Той посочи, че амбицията на Хърватия е да доведе този процес до някакви по-конкретни резултати. „Още повече, че както ние по време на Българското председателство отчетохме 15 годишнината след Срещата на върха в Солун, когато темата за разширяването отново беше поставена на дневен ред, а пък Хърватия през 2020 година ще отбележи 20 години от така наречената Загребска среща на високо равнище, на която всъщност въпросът за разширяването също така застана на много високо равнище за обсъждане“, добави още Златев. От думите му стана ясно още, че приоритетите на Хърватското председателството са общо четири на брой, като те са  „Европа, която расте и се развива“, „Европа, която свързва“, „Европа, която пази и защитава“, а четвъртият е свързан с засилване на ролята на Европа като глобален играч в международната политика. „Първата е свързана с растежа на икономиката и подобряването на жизнения стандарт на европейските граждани, втората област е отново свързана с повишаване на свързаността на всеки един аспект на държавите-членки на Европейския съюз не само помежду си, но също така и с близките на ЕС региони. Третият приоритет, който разбира се вече присъства неотклонно в програмите на няколко поредни председателства, той е свързан със сигурността на Европа, а четвъртият: засилване на ролята на Европа като глобален играч в международната политика. Знаете, че през последните няколко години бяхме свидетели на  силна динамика в международната политика с доста кризи, които се случват в съседни на Европа региони. И съвсем очаквано ние също като континентът с най-силната икономика е да искаме и нашият глас също да се чува в решаването на международните проблеми, а не само като най-големия донор например на хуманитарна помощ, а също така да участваме и в решаването на самите проблеми“, добави още Златев.  \r\nТеодора ПАВЛОВА \r\n \r\n Пълния текст на интервюто четете по-късно в „Мнение“", "date": "2019.10.17", "title": "Огнян Златев, ЕК: Евроинтеграцията на Западните Балкани ще продължи да е приоритет и на Хърватското председателство"}
{"url": "http://www.focus-news.net/news/2019/10/17/2709326/predvideni-sa-novi-merki-za-po-visoka-biosigurnost-v-zhivotnovadnite-obekti-zaradi-afrikanskata-chuma-po-svinete.html", "text": "Нови мерки за по-висока биосигурност в животновъдните обекти предвиждат изменения в Наредба № 44 от 2006 г. за ветеринарномедицинските изисквания към животновъдните обекти. Това съобщиха от пресцентъра на  Министерството на земеделието, храните и горите . Тя е публикувана на сайта на Министерство на земеделието, храните и горите за обществено обсъждане.   \r\nВъв връзка с навлязлото в страната заболяване африканска чума по свинете бяха преразгледани и оценени действащите към момента изисквания за биологична сигурност в животновъдните обекти. Разработени са допълнителни изисквания при отглеждане на свинете в личните стопанства, фамилните и индустриалните ферми, с които да се минимизират рисковете от проникване и разпространение на заразни заболявания.  \r\nС цел подобряване на биосигурността ще бъде намалена бройката на отглежданите свине в личните стопанства от пет на три, като предназначението на животните ще бъде само за угояване. При тези обекти е необходимо да обособят ограждения за биологична сигурност, както и осигуряване на постоянен достъп до вода, място за съхранение и обеззаразяване на тор и място или съоръжение за дезинфекция.  \r\nВъв фамилните ферми ще могат да се отглеждат до 10 свине майки и приплодите им, но не повече от 200 броя свине общо. Въвеждат се и изисквания, свързани с определяне на площ, фронт на хранене, достъп на хора и животни, дезинфекция и съхранение на тор.  \r\nПри фамилни и индустриални ферми трябва да има обособени места и/или съоръжения за съхранение на фуража, които трябва да са покрити и заградени. Всяка сграда за отглеждане на животните трябва да има филтър, помещение или място на изхода за почистване, измиване и дезинфекция на транспортни средства. Животновъдните обекти – пасища, също трябва да имат ограждения, осигуряващи безопасност, навеси, съоръжения за бързо залавяне и фиксиране на животни. Всички отвори в индустриалните ферми за свине трябва да са обезопасени с мрежи. В случай, когато в обекти животни се разпределят в две или повече самостоятелни производствени групи, е необходимо да се въведат отделни мерки за биосигурност за всяка група.  \r\nСобствениците на люпилни и животновъдни обекти с индустриален характер за отглеждане на птици и свине и фамилна ферма за свине се задължават да имат изготвени индивидуален план за биосигурност. В него трябва да са  определени критичните контролни точки в обекта и процедури за тяхното управление. Необходимо е стопаните да имат  план за прилагане на спешни мерки при констатиране на заразно заболяване, одобрени от БАБХ.  \r\nС цел повишаване на биосигурността в обектите за свине, е необходимо да се предприемат мерки за ограничаване достъпа на външни лица във фермите, особено за тези, които извършват дезинфекция, дезинсекция и дератизация в животновъдните обекти. Същото се отнася и за обекти за отглеждане на птици и люпилните във връзка със заболяването „Инфлуенца по птиците“. Предвидено е люпилните и животновъдните обекти с индустриален характер за отглеждане на птици и свине да имат програма за почистване, дезинфекция, дезинсекция и дератизация, одобрена от БАБХ.", "date": "2019.10.17", "title": "Предвидени са нови мерки за по-висока биосигурност в животновъдните обекти заради африканската чума по свинете"}
{"url": "http://www.focus-news.net/news/2019/10/17/2709329/vav-fonda-na-regionalen-istoricheski-muzey-dobrich-se-pazi-metalna-urna-s-prast-ot-rodnoto-myasto-na-marshal-tolbuhin.html", "text": "Във фонда на Регионален исторически музей – Добрич се пази метална урна с пръст от родното място на маршал Толбухин. Днес се навършват 70 години от смъртта на маршал Фьодор Толбухин. Град Добрич носи неговото име близо 41 години, предаде кореспондент на  Радио „Фокус” – Варна . Преименуването на града става с Указ № 871 на президиума на Народното събрание, публикуван на 25 октомври 1949 г., без да се направи допитване до местното население. Името Толбухин градът носи до 1990 г., когато след организирана подписка от жителите с Указ № 87 на президента Жельо Желев, публикуван в брой 77 на Държавен вестник от 25 септември 1990 г., връща старото Добрич. Маршал Толбухин е съветски военачалник от времето на Втората световна война, командвал Трети украински фронт по времето, когато съветската армия навлиза на територията на България след обявяване на война. На 24 декември 1946 г. добричката общинска управа, по предложение на кмета Димитър Върбанов, обявява маршала за почетен гражданин на град Добрич. През 1959 г., в градинката срещу сградата на общината, е издигнат бронзов бюст-паметник на Фьодор Толбухин. Негов автор е скулпторът Иван Димов. Днес този паметник се съхранява в Регионален исторически музей – Добрич. През 1979 г. на маршал Толбухин е присъдено почетното звание „Герой на Народна република България“ – посмъртно. Урната, която се съхранява във фонда на Регионален исторически музей – Добрич, е предадена от генерал Иван Желев, участник с българската армия в заключителният етап на Втората световна война, познавал се лично с маршал Толбухин. В музея се пазят и много копия на документи и снимки, свързани с живота на военачалника. Част от тях могат да се видят във временна гостуваща изложба, експонирана в Санаторно-оздравителен комплекс „Камчия“ край град Варна. \r\nЖулиета НИКОЛОВА", "date": "2019.10.17", "title": "Във фонда на Регионален исторически музей – Добрич се пази метална урна с пръст от родното място на маршал Толбухин"}
{"url": "http://www.focus-news.net/news/2019/10/17/2709327/biser-mihaylov-oblasten-upravitel-na-blagoevgrad-izgrazhdaneto-na-industrialna-zona-v-grada-e-porednoto-izpalneno-obeshtanie-na-pravitelstvoto-i-premiera-boyko-borisov.html", "text": "Днес се случва нещо много позитивно – даваме началото на процедурата по изграждането на Индустриална зона в Благоевград. Това каза областният управител на Благоевград Бисер Михайлов след подписването на Меморандум за сътрудничество между Община Благоевград и „Национална компания Индустриални зони“, предаде репортер на  Радио „Фокус“ – Пирин . „Искам да отбележа, че това е поредният изпълнен ангажимент на правителството към област Благоевград. Това и поредният лично изпълнен ангажимент от министър-председателя Бойко Борисов. Даването на възможност за създаването на работни места е изключително важно за нас. Искам да отворя и една скоба – това е и възможност, която ще позволи на Благоевград допълнително да използва оперативните програми, които са по трансгранично сътрудничество между България и Гърция и България и Македония“, каза още Михайлов. Той отбеляза, че приоритет в тези програми за следващата година ще бъде стимулирането на малкия и среден бизнес, така че Индустриална зона ще предостави прекрасна възможност на фирмите да използват тези инструменти. \r\nЛивия НИНОВА", "date": "2019.10.17", "title": "Бисер Михайлов, областен управител на Благоевград: Изграждането на Индустриална зона в града е поредното изпълнено обещание на правителството и премиера Бойко Борисов"}
{"url": "http://www.focus-news.net/news/2019/10/17/2709328/ostava-tezhko-sastoyanieto-na-stefan-danailov.html", "text": "Остава тежко състоянието на Стефан Данаилов. Това съобщи пред журналисти доведеният му син Росен Цанков, предаде репортер на  Агенция „Фокус“ . Стефан Данаилов е в реанимацията на ВМА. „Той бе със затруднено дишане и пункция на белия дроб. Наложи се да бъде на апаратно дишане и по лекарски избор да бъде в медикаментозна кома“, уточни той.", "date": "2019.10.17", "title": "Остава тежко състоянието на Стефан Данаилов"}
{"url": "http://www.focus-news.net/news/2019/10/17/2709330/mestni-izbori-2019-oblastna-administratsiya-shumen-shte-poluchi-byuletinite-za-mestnite-izbori.html", "text": "При строги мерки за сигурност днес в Областна администрация - Шумен ще пристигнат бюлетините за местните избори. Това съобщиха от  пресцентъра на Областната администрация . В присъствието на представители на десетте общински избирателни комисии ще бъдат приети бюлетините за кметове на общини, общински съветници и за кмет на кметство за предстоящите на 27 октомври избори на територията на област Шумен. Днес ще бъдат доставени и изборни книжа и материали – протоколи за работа на секционните комисии в изборния ден, чернови от протоколи, отличителни знаци на СИК. Бюлетините и книжата ще бъдат раздадени на общинските администрации по график през следващата седмица. Дотогава те ще се съхраняват в специално помещение, определено със заповед на областния управител, охранявано от органите на ОДМВР - Шумен.", "date": "2019.10.17", "title": "Местни избори 2019: Областна администрация - Шумен ще получи бюлетините за местните избори"}
{"url": "http://www.focus-news.net/news/2019/10/17/2709334/v-blagoevgrad-beshe-otkrita-nova-detska-ploshtadka-izgradena-ot-obshtinata-i-chez-elektro-balgariya-ad.html", "text": "В града бе открита нова детска площадка, изградена от Общината и „ЧЕЗ Електро България“ АД, предаде репортер на  Радио „Фокус“ – Пирин . Инициативата е част от кампанията „Моята електронна фактура помага“. По време на събитието стана ясно, че дружеството инвестира спестените от печат на хартиени фактури средства в значими социални и еко проекти. Детската площадка в Благоевград е заключителна част от кампанията „Моята електронна фактура помага“ за 2019 г., която популяризира екологичните и социалните ползи от използването на съвременния начин за получаване на месечни сметки. По време на кампанията Дружеството ежегодно ще реализира проекти и инициативи, свързани с грижата за природата и облагородяването на градската среда. На събитието присъстваха Карел Крал, регионален мениджър на ЧЕЗ за България, Димчо Станев, изпълнителен директор на „ЧЕЗ Електро България“ АД, Соня Григорова, мениджър „Корпоративно планиране“ в Дирекция „Продукти и покупки на електроенергия“ на „ЧЕЗ Електро България“ АД, Иво Николов, в.и.д кмет на Община Благоевград, представители на общинска администрация, народният представител и областен координатор на ПП ГЕРБ – Благоевград Даниела Савеклиева, както ѝ десетки граждани. \r\nЛивия НИНОВА", "date": "2019.10.17", "title": "В Благоевград беше открита нова детска площадка, изградена от Общината и „ЧЕЗ Електро България“ АД"}
{"url": "http://www.focus-news.net/news/2019/10/17/2709332/emiliya-zornishka-direktor-na-panorama-plevenska-epopeya-uspeshno-priklyuchi-restavratsiyata-na-hudozhestvenoto-platno-v-zala-panorama.html", "text": "Успeшно приключи реставрацията на художественото платно в зала „Панорама”. Това каза за  Радио „Фокус“  Емилия Зорнишка, директор на Панорама \"Плевенска епопея\". \"Подобна дейност се осъществява за първи път, откакто емблематичният обект е построен. Освен реставрация и консервация на художественото платно, беше извършено и почистване и възстановяване на предметния план“, каза Емилия Зорнишка. Тя уточни, че дейностите са били изпълнени в рамките 45 дни. \"Реставрацията в Панoрaмата се осъществи със средствата, събрани от дългосрочната национална кампания хранителна верига. Проектът стартира през 2016 г. по инициатива на търговската верига в подкрепа на значими исторически паметници и природни забележителности, част от 100-те национални туристически обекта, които се нуждаят от възстановяване или поддръжка“, допълни Емилия Зорнишка Тя подчерта, че художественото платно в панорамната зала е един от най-впечатляващите елементи в Панорамата. \"Радваме се, че благодарение на кампанията ще успеем да го съхраним за следващите поколения. Тази реставрация беше необходима и сме щастливи, че се случи с подкрепата на толкова много българи. Сърдечно благодарим  на търговската верига и на всички, които се включиха в инициативата”, заяви Емилия Зорнишка. \r\n \r\nВиолета КРЪСТЕВА", "date": "2019.10.17", "title": "Емилия Зорнишка, директор на Панорама \"Плевенска епопея“: Успeшно приключи реставрацията на художественото платно в зала „Панорама”"}
{"url": "http://www.focus-news.net/news/2019/10/17/2709333/sport-opasnost-ot-bezreditsi-predi-el-klasiko.html", "text": "Напрегнатата политическа обстановка в Каталуня може да повлияе върху провеждането на предстоящото Ел Класико между Барселона и Реал Мадрид. Дербито е предвидено да се проведе на \"Hoy Камп\" на 26 октомври. От Ла Лига вече официално поискаха разрешение от Испанската футболна федерация домакинството в този мач да бъде предоставено на Реал Мадрид и срещата да се проведе на \"Сантяго Бернабеу\". Причината е, че за тази дата е предвиден голям протест в каталунската столица. Той е срещу тежките присъди на местни политически активисти (сепаратисти), които бяха обявени наскоро. От Ла Лига се опасяват, че увеличаващото се политическо напрежение може да окаже пряко влияние на дербито.  \r\nОт Барселона настояват двубоят да се проведе на техния стадион, докато в Реал Мадрид предпочитат срещата да бъде преместена на друга дата, отколкото да са домакини в нея.", "date": "2019.10.17", "title": "Спорт: Опасност от безредици преди \"Ел Класико\""}
{"url": "http://www.focus-news.net/news/2019/10/17/2709325/hristo-smolenov-ekspert-po-antiterorizam-rusiya-turtsiya-i-iran-shte-nalozhat-sobstvenoto-si-vizhdane-za-razvoya-v-blizkiya-iztok.html", "text": "Смятам, че тройната коалиция: Русия, Турция и Иран, въпреки естествените противоречия, които могат да съществуват в нея, ще наложи собственото си виждане за развоя региона на Близкия Изток. Това каза в интервю за  Агенция „Фокус“  експертът по антитероризъм Христо Смоленов. Смоленов посочи, че турският президент Ердоган очевидно решава въпроси, които имат особено значение за ръководената от него държава. „От друга страна той го прави в един много сложен контекст в условия, които са силно нелинейни, както би казал един математик. Тоест връзката между причина и следствие там не е нито еднозначна, нито пряка, нито изобщо проследима в много случаи. Основният му проблем е да гарантира връщането на тези милиони сирийски бежанци по родните им места или поне по границите на Сирия. Затова аз смятам, това е една хипотеза, която не бива да се преувеличава като значение, не твърдя, че съм непогрешим, но имам усещането, че идеята му за формиране на зона за сигурност е по-скоро повод, претекст той да започне връщане на тези бежанци на сирийска територия. И обстоятелствата, които се развиват в момента ще благоприятстват едни по-нататъшни преговори между Турция и Сирия с такава цел. Получи се нещо изключително интересно. В Североизточна Сирия се беше формирало териториално образувание, контролирано от кюрдите, което като че ли имаше намерение да се отцепи от сирийската държава. Три години поред там не беше стъпвал край на сирийски военнослужещ. Говоря за законната сирийска армия на Сирия, ръководена от Башар Асад. Но въпреки опитите да бъдат противопоставени сирийци и кюрди за дълго време, и някои от тези опити бяха успешни, се стигна до странното положение сега връщащата се в тези територии сирийска армия да бъде посрещана едва ли не като освободителка. Вижте колко бързо се сменят полюсите в политическите формули, които ни позволяват да се ориентираме в толкова сложната обстановка в Близкия Изток“, добави експертът. \r\nТеодора ПАВЛОВА \r\n \r\n Пълния текст на интервюто четете по късно в „Мнение “", "date": "2019.10.17", "title": "Христо Смоленов, експерт по антитероризъм: Русия, Турция и Иран ще наложат собственото си виждане за развоя в Близкия Изток"}
{"url": "http://www.focus-news.net/news/2019/10/17/2709337/hristo-smolenov-ekspert-po-antiterorizam-mislya-che-mirat-na-globalno-ravnishte-e-zaplashen-nova-migrantska-valna-bi-bila-po-opasna-ot-predishni.html", "text": "Мирът на глобално равнище сега е големият залог и аз мисля, че той е заплашен, нова мигрантска вълна би била по-опасна отпреди. Това каза в интервю за  Агенция „Фокус“  експертът по антитероризъм Христо Смоленов. Той изрази надежда да не се стигне до голямо военно противопоставяне между свръхсилите и посочи, че ставащото в Сирия като че ли разчиства основата за един перспективен дипломатически издържан диалог. Важно е, и е това  отношение ще се солидаризирам с оценката на Съвета по сигурността, важно е да не се допусне там нова хуманитарна криза. Важно е по чисто човешки съображения“, добави още Смоленов. Той коментира, че нова бежанска вълна би се различавала от тези досега, тъй като ще представлява още по-голяма заплаха. „Тази мигрантска вълна ще бъде доста по-различна от първата, защото сега останките от „Ислямска държава“, разбитите, но все още насложили оръжие или готвещи се да се евакуират по някакъв начин от Сирия терористи в масов мащаб ще се опитат да се слеят с хората, които бягат от войната.  „Интерпол“ доказа, че 12 000 такива терористи са се смесили с предишните вълнички и вълни на мигранти и са влезли в Европа. Това по същество е една цяла дивизия. Това е военновременния щат на цяла дивизия. Представете си всички тези хиляди, които най-фанатично са държали оръжие до последния момент, които вече няма накъде да отстъпват, тези хора, които са окървавени, някои от тях са специално обучавани, за да нанасят тежки щети на противника. Някои от тях са не просто изявени в своята диверсионна и терористична подготовка, но са и допълнително мотивирани от остатъчен фанатизъм. Всички тези хора ще намерят начин да се впишат, слеят с вълната на един евентуален мигрантски поток. Това прави обстановката съвсем различна, дори в сравнение с онази тежка обстановка, която ние съумяхме по един или друг начин да менажираме преди време. Това е една допълнителна заплаха, към която трябва да се отнесем с изключителна сигурност. И аз бих казал, че тепърва нашият народ ще се наложи да проявява свръхбдителност, отговорност към себе си, към съдбата на собствените си деца и към територията на своята родина, защото трябва да опазим страната ни от тази най-непосредствена и най-голяма опасност“, добави още експертът.  \r\nТеодора ПАВЛОВА \r\n \r\n Пълния текст на интервюто четете по късно в „Мнение “", "date": "2019.10.17", "title": "Христо Смоленов, експерт по антитероризъм: Мисля, че мирът на глобално равнище е заплашен, нова мигрантска вълна би била по-опасна от предишни"}
{"url": "http://www.focus-news.net/news/2019/10/17/2709335/d-r-tsvetelina-totomirova-vma-zatlastyavaneto-pri-detsata-mozhe-da-dovede-do-diabet-tip-2-i-sardechno-sadovi-zabolyavaniya-v-zryala-vazrast.html", "text": "В световен мащаб статистиката сочи, че затлъстяването се е повишило три пъти спрямо 1975 г. Затлъстяването не засяга само външния вид, то води и до много здравословни проблеми. Те могат да засегнат всички органи и системи в организма. Такива са диабет тип 2 и сърдечно-съдови заболявания. Това каза ендокринологът от ВМА д-р Цветелина Тотомирова на конференция на тема: „Спортът, децата и бъдещето“, предаде репортер на  Агенция „Фокус“ . „Други последствия от затлъстяването са ниската самооценка на такива деца, по-често страдат от подигравки от страна на съученици и приятели, пропускат часове в училище и др.“, допълни Тотомирова. По думите ѝ причините за затлъстяването при децата са различни - една от тях е прекаленият прием на хранителни вещества и недостатъчният разход на енергия в ежедневието. „Нашите деца прекарват доста време пред екрана. Освен това и родителите често не дават личен пример за физическа активност в ежедневието“, подчерта д-р Тотомирова. Според еднокринолога децата трябва да се научват да обичат спорта, не да го практикуват по задължение.  „Вредните хранителни навици от детска възраст се запазват за дълго и остават като навик и в бъдеще. Разбира се, нужен е баланс между сладкото и полезната храна“, отбеляза тя.  \r\nЗорница КОСТАДИНОВА", "date": "2019.10.17", "title": "Д-р Цветелина Тотомирова, ВМА: Затлъстяването при децата може да доведе до диабет тип 2 и сърдечно-съдови заболявания в зряла възраст"}
{"url": "http://www.focus-news.net/news/2019/10/17/2709338/sastezanie-momicheta-programirat-shte-se-provede-v-su-panayot-volov-v-shumen.html", "text": "Състезание „Момичета програмират“ ще се проведе в СУ „Панайот Волов“ в Шумен, съобщиха от  учебното заведение . Проявата се организира в рамките на Европейската седмица на програмирането 14 - 20 октомври. Два отбора - гостуващи участници от НЧ „Напредък-1869“ и клуб по „Роботика“ от СУ „Панайот Волов“ ще премерят сили в игра „Намери пътя“, програмирайки и конструирайки два робота - Мио и Рио. Участниците ще покажат, че програмирането е забавно и интересно, както и че всяко препятствие може да бъде преодоляно чрез знание. Предвидени са игри и с публиката. Състезанието ще се проведе от 13.10 часа в СУ „Панайот Волов\".", "date": "2019.10.17", "title": "Състезание „Момичета програмират“ ще се проведе в СУ „Панайот Волов“ в Шумен"}
{"url": "http://www.focus-news.net/news/2019/10/17/2709331/kommersanta-zdravinata-na-turskata-stomana-shte-bade-podlozhena-na-test.html", "text": "Военната операция на Турция в Северна Сирия предизвика нова сериозна криза в отношенията между Анкара и САЩ и нейните съюзници в НАТО. С цел да ограничи операцията, администрацията на американския президент Доналд Тръмп наложи санкции срещу две турски министерства и няколко членове на висшето ръководство на страната, а също и повиши митата за износ на турска стомана. В отговор Анкара заяви, че не възнамерява да прекрати операцията, въпреки засиления натиск от западните съюзници. Според експерти, цитирани от руския вестник  „Коммерсантъ“ , едно от основните последствия от новата война на санкциите ще бъде по-нататъшното сближаване между Турция и Русия. \r\nТурция ще продължи операцията „Извор на мира“, която започна на 9 октомври в граничните райони на Сирия и няма да се поддаде на нарастващия натиск от страна на САЩ и нейните европейски съюзници. Това увери по-рано тази седмица председателят на парламента в Анкара Мустафа Сентоп. \r\n„Те смятат, че могат да контролират международната политика чрез налагане на санкции, но грешат. Санкциите не са начинът за постигане на резултати в международната политика“, предупреди Сентоп. Той изрази увереност, че ограничителните мерки, наложени от администрацията на Доналд Тръмп срещу Анкара, насочени към ограничаване на турската операция, ще имат обратен ефект. Говорейки за целите на операция „Извор на мир“, Мустафа Сентоп отбеляза, че Турция се стреми „да поддържа териториалната цялост и политическия суверенитет на Сирия, но няма да позволи създаването на коридор за терористите на нейните граници“. \r\nПотвърждение на тези думи беше информацията, получена във вторник за продължаването на турската операция в северната част на съседната й държава и новите артилерийски атаки срещу позициите на кюрдските сили в провинция Хасака. \r\nМинистерството на отбраната на Руската федерация също обяви променяща се ситуация в зоната на конфликта във вторник, като публикува карта със съотношението на силите на официалната си интернет страница. Към вторник вечерта турските сили се приближиха до позициите на сирийските военни, окупирайки стратегически важния град Манбидж. Контактната линия между двете страни се патрулира от руската военна полиция. \r\nВъв връзка с ескалацията на конфликта по инициатива на страните от ЕС, които са членове на Съвета за сигурност на ООН - Белгия, Франция, Германия, Великобритания и Полша - органът проведе закрити консултации относно турската операция. В навечерието на дискусията френският премиер Едуар Филип нарече операцията на Анкара „разрушителна за сигурността“ и изрази увереност, че действията на Турция „ще доведат до възраждане на „Ислямска държава“ в Сирия и вероятно в Северозападен Ирак“. Във връзка с това френският външен министър Жан-Ив Льо Дриан обяви, че възнамерява да обсъди с кюрдските лидери как да се осигури задържането на хиляди заловени членове на близкоизточната радикална групировка в лагерите и затворите в Сирия. Според него терористите могат да се възползват от ситуацията, „ако лагерите не се охраняват правилно\", и да излязат на свобода. По-рано представители на кюрдите вече съобщиха за бягството на няколко стотици бойци от „Ислямска държава“, контролирани до този момент от тях. \r\n„Тази неприемлива инвазия подкопа успешната международна мисия за унищожаване на „Ислямска държава“ и доведе до освобождаването на много опасни пленени нейни членове“, заяви американският министър на отбраната Марк Еспер на френския министър-председател. Дори увереността на турския президент Реджеп Тайип Ердоган, че „нито един джихадист няма да напусне Сирия\", не може да облекчи страховете на западните съюзници на Анкара. \r\nДемонстрирайки отхвърлянето на действията на Анкара, западните съюзници засилиха натиска върху турското ръководство, търсейки бързото приключване на операцият „Извор на мира“. \r\nКакто следва от изявление на Едуар Филип, за да упражняват натиск върху Анкара, Франция и редица европейски държави „вече са спрели доставката на оръжие в Турция“. Една от първите страни от НАТО, които замразиха издаването на лицензии за доставки на оръжие в Турция, беше Великобритания. „Няма да издаваме нови лицензии за износ на модели, които могат да бъдат използвани по време на военната операция в Сирия“, предупреди британският външен министър Доминик Рааб. Той обаче поясни, че Лондон „няма да налага санкции на Турция по примера на САЩ\". Така той даде да се разбере, че Великобритания се въздържа от по-радикални стъпки, подобни на тези, които американската администрация предприе срещу Анкара във вторник вечерта. \r\nСпоред държавния секретар на САЩ Майк Помпео, подписаният от Тръмп указ дава право на Министерството на финансите и на Държавния департамент да „налагат санкции на лица, организации или лица, свързани с турското правителство\", които участват във военната операция на Анкара. Изпълнявайки заповедта на лидера на Белия дом, финансовият отдел на САЩ вече включи в списъка си за санкции Министерството на националната отбрана и Министерството на енергетиката и природните ресурси на Турция, както и ръководителите на тези ведомства Хулуси Акар и Фатих Дьонмез, и министърът на вътрешните работи Сюлейман Сойлу. Включването на водещите турски ведомства и техните ръководители в черния списък на Вашингтон означава замразяване на активите им в САЩ, както и забрана на американските граждани и компании да правят бизнес със съответните лица.  \r\nОсвен това администрацията на Тръмп реши да върне отменените преди това мита за износ на турска стомана и да спре работата по подготовката на мащабно търговско споразумение с Анкара. „Тарифите за стомана отново ще бъдат увеличени до 50%. \tСАЩ незабавно ще прекратят преговорите, водени от министъра на търговията Уилбър Рос, който посети Турция миналия месец по отношение на търговска сделка на стойност 100 милиарда долара\", заяви високопоставен служител на Белия дом по време на телефонен брифинг във Вашингтон. \r\nПрез май тази година САЩ намалиха митата върху турската стомана от 50% на 25%, след което Анкара предприе стъпкИ към помирение с Вашингтон - намали наполовина вносните мита за 22 вида американски стоки, внасяни в Турция.  \r\nНовите рестриктивни мерки, които Тръмп беше принуден да предприеме във връзка с консенсуса на демократите и републиканците във Вашингтон, които искат да се увеличи натискът върху Анкара, означават началото на друга, по-дълбока криза в американско-турските отношения. \r\nИнтересно е, че председателят на Камарата на представителите на Конгреса на САЩ Нанси Пелоси вече изрази разочарование от мерките, въведени срещу Анкара, считайки ги за чисто символични. „Президентът Тръмп отприщи ескалация на хаоса и нестабилността в Сирия. Неговото изявление относно пакет от санкции срещу Турция е крайно недостатъчно, за да се обърне тази хуманитарна катастрофа“, заяви Пелоси, като допълни, че ще се стреми да наложи нови санкции срещу Анкара. \r\nМеждувременно, в условията на бързо развиващ се конфликт в отношенията между Турция и САЩ и европейските съюзници в НАТО, основната интрига е въпросът какъв може да бъде отговорът на Турция, на чиято територия се намира стратегически важната авиобаза „Инджирлик“, използвана от ВВС на САЩ и НАТО. \r\n „Турция има много ограничена способност да упражнява натиск върху западните съюзници, с които е свързана с хиляди нишки. Такава радикална стъпка, като отказване на съюзниците от правото да използват базата „Инджирлик“, би имала катастрофални последици за самата Анкара, тъй като би нанесла тежък удар върху сътрудничеството й в областта на отбраната с НАТО. САЩ обаче също имат ограничения за евентуален натиск върху Турция. Вашингтон не може да си позволи да превърне съюзник в непримирим противник“, обясни пред изданието Виктор Надейн-Раевски, старши сътрудник в Института за световна икономика и международни отношения при Руската академия на науките. \r\n„Въвеждането на нови американски санкции срещу Анкара беше поредното потвърждение, че турската политика на Вашингтон става заложник на ескалиращата вътрешнополитическа борба в САЩ. Президентът Ердоган, който не иска да стане жертва на размириците в американския елит, не може да не разбира това. В тази връзка една от основните последици от новата санкционна война, стартирана от Вашингтон, ще бъде по-нататъшното сближаване между Турция и Русия“, добави Руслан Пухов, директор на Центъра за анализ на стратегии и технологии в интервю за „Коммерсантъ“. \r\n \r\n Тереза Герова", "date": "2019.10.17", "title": "„Коммерсантъ“: Здравината на турската стомана ще бъде подложена на тест"}
{"url": "http://www.focus-news.net/news/2019/10/17/2709336/vladimir-chukov-arabist-poredna-provokatsiya-e-publikatsiyata-s-karta-na-turtsiya-obhvashtashta-teritorii-i-ot-balgariya-no-tya-ne-e-bez-istoricheska-obosnovka.html", "text": "Поредна провокация е публикацията с карта на Турция, обхващаща територии и от България, но тя не е без историческа обосновка. Това каза в коментар за  Агенция „Фокус“  арабистът Владимир Чуков във връзка с публикацията с карта на Турция, обхващаща територии и от България. “Подобно нещо не би могло да ни изненада. През 6-7 години се появяват всякакви форми на Турция като наследник на Османската империя. Нека да кажем следното, че последният османски парламент утвърждава границата на Турция и в рамките на тази държава влизат територии на съседни държави, част от които е и България. Трябва да кажем, че има различни формати колко са българските земи, които влизат вътре. Понякога е чак до Пловдив, по някой път са малко над сегашното турско-българска граница. Ние виждаме тази Турция с различни варианти било то за България, било то за Гърция. Ето например тези седемте острова гръцки, които те априори не признават, че са гръцки, винаги са вътре. Само че има карти, които са с много повече острови“, посочи той. Чуков добави, че преди се е водел огромен дебат, който се е провел при провеждането на Операция „Маслинова клонка“, когато Африн беше окупиран. „Тогава цяла Северна Сирия влиза в тази османо-турска държава, също така и части от Северен Ирак, като вътре отиват чак до Мосул, който е обект на исторически претенции от страна на Турция. Ето тук вече е начин на интерпретиране. Така че много често съвременни турски политици казва: „Това няма никакво значение, това са спекулации, не гледайте подобно нещо“, но има акт на последния османски парламент, с който части от настоящите български територии са част от Турция“, допълни още арабистът. Чуков добави още, че по темата съществуват международни споразумения. „Например в споразумението от /…/ се определят българо-турските граници и парадоксът е, че България тогава не присъства на тази много важна международна конференция за определянето на границите на Турция. И това е всъщност част от проблемите, които произтичат още от началото на миналия век: къде всъщност са границите, които консенсусно трябва да бъдат признати от турската страна. И поради тази  причина ту са малко по на север, по на юг, но части от тази територия, която в момента е в България, влиза в последния акт на османския парламент, оттам идва“, добави още той. \r\n \r\n \r\nТеодора ПАВЛОВА", "date": "2019.10.17", "title": "Владимир Чуков, арабист: Поредна провокация е публикацията с карта на Турция, обхващаща територии и от България, но тя не е без историческа обосновка"}
{"url": "http://www.focus-news.net/news/2019/10/17/2709339/der-spiegel-balgariya-i-rumaniya-se-reklamirat-za-noviya-zavod-na-folksvagen.html", "text": "България и Румъния се надяват на милиардната инвестиция на „Фолксваген“, след като германският концерн отмени плановете си за изграждане на новия си завод на турска територия заради новата, трета по ред военна операция на Анкара в Северна Сирия, отбелязва изданието  Der Spiegel . \r\nНе само базираният във Волфсбург производител на автомобили следи събитията в Сирия с „голяма загриженост \". Премиерът на Долна Саксония Щефан Вайл (ГСДП) също заяви, че с оглед на турската инвазия в Сирия, той не очаква „Фолксваген“ да реализира новия си завод близо до град Измир. „Не мога да си представя, че „Фолксваген“ ще инвестира милиарди в Турция при тези условия\", цитира изданието думите на Вайл, който е и член на Надзорния съвет на компанията.  \r\nСпоред доклад на Frankfurter Allgemeine Zeitung (FAZ) , други страни биха могли да се възползват от колебанието на шефовете на концерна.  „Намерихме начин да предложим на „Фолксваген Груп“ вместо 135 милиона евро от 250 до 260 милиона евро“, заяви бившият държавен глава Росен Пленелиев в интервю за германския национален ежедневник. В момента той е председател на Българския автомобилен клъстер в София. Столицата на България би трябвало да е първата алтернатива на плановете за новия завод.  \r\nНа „Фолсваген“ е била изпратена подходяща оферта, отговорът все още се очаква, подчерта Плевнелиев.  Той увери, че предложените средства са съгласувани с ЕК. Турция заобикаля някои правила, „но България обаче играе по тях“, продължи Плевнелиев. „Ние сме стабилна, демократична правова държава в ЕС, в която „Фолксваген“ може да произвежда при благоприятни условия с високо образована работна сила\". Преговорите с Волфсбург така и не са били прекратявани - дори след основаването на дъщерното дружество на „Фолксваген“ в турския град Маниса по-рано този месец. „Докато не бъде подписан договора с Турция, ние ще бъдем на разположение ден и нощ, за да заработи нов завод в България\", увери Плевнелиев. \r\nСъседна Румъния също се предложи за новия завод на германския автомобилен производител. „Започнахме нови разговори с „Фолксваген Груп\", съобщи румънският всекидневник Ziarul Financiar, цитирайки министъра на търговията Стефан Раду Опреа. Румъния има „много добри\" технически условия и няма проблем с наемането на работници. Също така в страната вече се произвежда „Дачия“, собственост на френския гигант „Рено“.   \r\nВ края на август Надзорният съвет на „Фолксваген“ бе взел окончателно решение за новия си завод в Турция. Според съобщенията, обектът в провинция Маниса край град Измир трябваше да има годишен капацитет от 300 000 превозни средства. Началото на строителството беше планирано за края на 2020 г., началото на производството за 2022 г. Разходите по проекта бяха оценени на около 1,5 милиарда евро. \r\n \r\n \r\n Тереза Герова \r\n \r\n \r\n Последните информации по темата: \r\n \r\n HAZ: Към момента изграждането на завод на „Фолксваген“ в Турция е немислимo, призна Щефан Вайл \r\nМинистър-председателят на федералната провинция Долна Саксония Щефан Вайл, който е член на Надзорния съвет на германския концерн „Фолксваген“, коментира за изданието Hannoversche Allgemeine Zeitung информацията за отлагане на решението за изграждане на нов завод на компанията в Турция. „С оглед настоящите условия, не си го представям“, гласи отговорът на Вайл на съответния въпрос. Той описа новата, трета по ред военна офанзива на Анкара в Северна Сирия като „шамар в лицето на човешките права и международното право“. \r\nЗа Надзорния съвет на „Фолксваген“ предстоят „фундаментални обсъждания“ на проекта за новия завод, обяви и министърът на икономиката на Долна Саксония Бернд Алтхусман, също член на ръководния орган на германския концерн. \r\n„Фолкваген“ обмисля от месеци къде да открие новия си завод, като освен Турция, сред потенциалните кандидати бе и България. В предходните седмици в медиите се появиха множество публикации, в които се твърдеше, че германският концерн е избрал района около Измир за новия си завод. Окончателното решение се очакваше в началото на текущия месец. \r\nПо-рано икономическото издание Das Handelsblatt, позовавайки се на свои източници от компанията, съобщи, че германският автомобилен концерн отлага реализирането на плана за изграждане на завод в Турция заради военна операция на Анкара в Сирия. При новосъздалата се ситуация не може да има „зелена светлина“ за изграждане на завода в района на Измир, разкриха източниците от автомобилния производител. Националният ежедневник Die Zeit цитира говорител на „Фолксваген“, който подчерта единствено: „Следим ситуацията с голяма загриженост“. Други подробности не бяха представени. \r\n \r\n Reuters: „Фолксваген“ отложи окончателното решение за завода в Турция заради операцията в Северна Сирия \r\n„Фолксваген“ отложи окончателното решение за изграждането на автомобилен завод в Турция на фона на международните критики срещу военната операция на Анкара в Северна Сирия и опасенията от евентуални щети върху репутацията на компанията, предава Reuters. \r\nКакто заяви пред Handelsblatt говорител на германския автомобилен концерн, компанията „наблюдава ситуацията с голяма загриженост“. \r\nПо-рано този месец „Фолксваген“ регистрира дъщерно дружество в западната турска провинция Маниса, независимо че от компанията твърдят, че все още са в заключителен етап на преговорите и все още не са взели окончателното решение къде да изградят завода. \r\n \r\n Die Sueddeutsche Zeitung: България се ядоса на решението на „Фолксваген“ за откриването на дъщерна фирма в Турция \r\nБългария реагира с разочарование и критика на решението на германския концерн „Фолксваген“ да създаде дъщерно дружество на компанията на територията на Турция, което се счита за допълнителна стъпка към изграждането на планирания завод, отбелязва баварският ежедневник Die Sueddeutsche Zeitung, най-тиражираният вестник във ФРГ. \r\n„Това беше изключително неравностойна битка с Турция\", цитира изданието думите на бившия президент на България Росен Плевнелиев. България, която граничи с Турция, бе сред кандидатите за изграждането на новия завод на германския концерн. От седмици обаче се говори, че „Фолксваген“ е в „заключителни разговори\" с Анкара за строеж на завод близо до турския град Измир. Там трябва да бъдат произвеждани новите модели „Пасат“ и „Шкода Супърб“.", "date": "2019.10.17", "title": "Der Spiegel: България и Румъния се рекламират за новия завод на „Фолксваген“"}
{"url": "http://www.focus-news.net/news/2019/10/17/2709341/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.10.17", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/10/17/2709345/pregled-na-mezhdunarodnite-novini-do-1300-chasa-agentsiya-fokus.html", "text": "България и Румъния се надяват на милиардната инвестиция на „Фолксваген“, след като германският концерн отмени плановете си за изграждане на новия си завод на турска територия заради новата, трета по ред военна операция на Анкара в Северна Сирия, отбелязва изданието  Der Spiegel . \r\nНе само базираният във Волфсбург производител на автомобили следи събитията в Сирия с „голяма загриженост \". Премиерът на Долна Саксония Щефан Вайл (ГСДП) също заяви, че с оглед на турската инвазия в Сирия, той не очаква „Фолксваген“ да реализира новия си завод близо до град Измир. „Не мога да си представя, че „Фолксваген“ ще инвестира милиарди в Турция при тези условия\", цитира изданието думите на Вайл, който е и член на Надзорния съвет на компанията.  \r\nСпоред доклад на Frankfurter Allgemeine Zeitung (FAZ) , други страни биха могли да се възползват от колебанието на шефовете на концерна.  „Намерихме начин да предложим на „Фолксваген Груп“ вместо 135 милиона евро от 250 до 260 милиона евро“, заяви бившият държавен глава Росен Пленелиев в интервю за германския национален ежедневник. В момента той е председател на Българския автомобилен клъстер в София. Столицата на България би трябвало да е първата алтернатива на плановете за новия завод.  \r\nНа „Фолсваген“ е била изпратена подходяща оферта, отговорът все още се очаква, подчерта Плевнелиев.  Той увери, че предложените средства са съгласувани с ЕК. Турция заобикаля някои правила, „но България обаче играе по тях“, продължи Плевнелиев. „Ние сме стабилна, демократична правова държава в ЕС, в която „Фолксваген“ може да произвежда при благоприятни условия с високо образована работна сила\". Преговорите с Волфсбург така и не са били прекратявани - дори след основаването на дъщерното дружество на „Фолксваген“ в турския град Маниса по-рано този месец. „Докато не бъде подписан договора с Турция, ние ще бъдем на разположение ден и нощ, за да заработи нов завод в България\", увери Плевнелиев. \r\nСъседна Румъния също се предложи за новия завод на германския автомобилен производител. „Започнахме нови разговори с „Фолксваген Груп\", съобщи румънският всекидневник Ziarul Financiar, цитирайки министъра на търговията Стефан Раду Опреа. Румъния има „много добри\" технически условия и няма проблем с наемането на работници. Също така в страната вече се произвежда „Дачия“, собственост на френския гигант „Рено“.   \r\nВ края на август Надзорният съвет на „Фолксваген“ бе взел окончателно решение за новия си завод в Турция. Според съобщенията, обектът в провинция Маниса край град Измир трябваше да има годишен капацитет от 300 000 превозни средства. Началото на строителството беше планирано за края на 2020 г., началото на производството за 2022 г. Разходите по проекта бяха оценени на около 1,5 милиарда евро. \r\n*** \r\n \r\n  Завършването на процеса по ратифицирането на споразумението за излизане на Великобритания от структурите на Общността в срок до 31 октомври няма да бъде възможно, дори ако сделката бъде постигната в рамките на започващата в Брюксел двудневна среща на върха на Европейския съюз. Това предупреди представител на Брюксел, предава  TACC . \r\n\"Дори ако сделката бъде сключена (на срещата на върха на ЕС), приключването на нейното ратифициране вероятно няма да бъде невъзможно до края на октомври\", заяви говорител на ЕС, чиято самоличност не се уточнява. \r\nДържавните и правителствените лидери на страните от Европейския съюз се събират на двудневна среща на върха в Брюксел, на която – въпреки разпространения дневен ред от няколко точки, вниманието ще бъде приковано към финалните усилия за постигане на споразумение за излизане на Обединеното кралство от структурите на Общността преди крайния срок – 31 октомври 2019 г. \r\nВ последните дни на интензивни преговори Брюксел и Лондон постигнаха значителен напредък в преговорите за споразумението за Брекзит, но такова към настоящия момент не е договорено. Все пак мнозина се надяват на щастлива развръзка в следващите два дни. Разговорите „напредват, но все още не са достигнали целта“, подчерта Меркел пред германските депутати в Бундестага в реч, изнесена часове преди срещата на върха в Брюксел, на която ще бъде направен пореден опит за постигане на споразумение за организиран Брекзит преди крайния срок на 31 октомври. \r\nСпоразумение за предстоящото излизане на Великобритания от Европейския съюз изглежда „близко, но не е гарантирано\". Това обяви заместник-министърът на външните работи на Франция. „Надяваме се на сделка и ако може да бъде обявена в следващите часове, това би било перфектно\", заяви Жан-Батист Лемойн пред медии в Париж. \r\n*** \r\n \r\n  И третият ден на протести в Каталуния бе белязан от безредици и сериозни инциденти, съобщава испанският национален ежедневник  El Pais .  \r\nСъгласно разпространената информация, ситуацията е ескалирала след полунощ, когато в Барселона са подпалени дузина автомобили, а срещу полицейски хеликоптер са изстреляни пиротехнически средства. Съобщава се също за употребата на киселина и коктейли „Молотов“ срещу правоохранителните органи. Постъпили са 45 сигнала за пожар, предизвикани най-вече от групи „млади хора с качулки“, които са подпалвали контейнери за отпадъци.  \r\nРавносметката след повече от пет часа на насилие – най-малко 20 задържани и 52-ма, потърсили медицинска помощ. По данни на изданието броят на участниците в демонстрацията е бил около 22 хил. души. Първоначално тя е преминавала спокойно.  \r\nОсвен в Барселона, безредици е имало също в Жирона, Тарагона, Силс и други градове. \r\n*** \r\n  Държавният глава на Румъния Клаус Йоханис възложи на председателя на най-голямата опозиционна партия в страната задачата да състави следващото правителство в Букурещ, след като кабинетът на Виорика Дънчила не преодоля вота за недоверие, отбелязва изданието  Politico  в европейската си редакция. \r\nАко Людовик Орбан от Националнолиберална партия (НЛП), член на Европейската народна партия (ЕНП), успее да състави правителство, ще отговаря за номинирането на следващия кандидат на страната за Европейската комисия. \r\nПървият кандидат на Румъния Рована Плум беше отхвърлена миналия месец от Европейския парламент. Ако Орбан определи някого от собствената си партия за заместник на Плумб, това увеличава шансовете на ЕНП да получи допълнително място в следващата комисия за сметка на Партията на европейските социалисти (ПЕС). \r\nНапускащото правителство на Дънчила предложи за поста Дан Ника, но новоизбраният председател на ЕК Урсула фон дер Лайен отказа да го номинира.  \r\nЙоханис, бивш лидер на НЛП, заяви, че „тя е единствената партия, която е дошла на консултациите и е заявила директно, че въпреки трудностите е готова да поеме управлението през този преходен период\". \r\nЙоханис заяви, че новият кандидат за министър-председател ще има кратък мандат, тъй като се предвижда провеждането на предсрочни парламентарни избори. Редовното гласуване трябваше да се проведе в края на 2020 г. или в началото на 2021 г., но сега вероятно ще бъдат насрочени за началото на следващата година. Следващият месец гражданите на Румъния ще избират нов президент.  \r\nОрбан разполага с 10 дни, за да предложи на румънския парламент кабинет и план за управление. Той обаче ще се нуждае от подкрепата на мнозинството депутати, за да встъпи в длъжност.  \r\nЕвропейската комисия и правителствата на Запада обвиниха администрацията на Дънчила в отстъпление пред корупцията и върховенството на закона. Дънчила отвърна на удара, като обвини критиците си в прилагането на двойни стандарти. \r\nОрбан, 56-годишен бивш министър, заяви, че неговото правителство ще предложи на румънците „честност, компетентност, почтеност, всеотдайност в обслужването на обществения интерес и решения на големите проблеми\". \r\n*** \r\n \r\n  Ръководената от Горан Ракич партия на сръбското малцинство в Косово „Сръбска листа“ определи операцията, проведена от полицията на най-младата държава на Балканите в северната част на страната като компенсация за провала на членството в Интерпол, съобщава електронното издание на прищинския ежедневник  Gazeta Express . \r\nKосовската полиция извърши операция в Северна Митровица и арестува двама местни сърби, заподозрени в укриване на доказателства, свързани с разследване на убийството на сръбския политик Оливер Иванович. \r\nВластите издирват още един заподозрян. Според партията на Ракич, действията на косовската полиция са с цел разсейване на общественото внимание, след като страната за пореден път не успя да събере необходимата подкрепа, за да стане част от международната полицейска организация. В съобщение до медиите, ръководителите на „Сръбска листа“ подчертават, че политиците в Косово се опитват да компенсират своите провали, като преследват и арестуват „невинни граждани без каквито и да било доказателства“. Те също така заявиха, че въпреки инцидентите в тази част на страната международната общност продължава да мълчи. \r\n„Призоваваме лицата, които бяха арестувани несправедливо, да бъдат незабавно освободени. Отговорността за този регион и грижата за гражданите е на ЮНМИК, КФОР и ЕУЛЕКС“, се казва в съобщението за пресата. \r\nОт редакцията подчертават, че партията на Горан Ракич е политическо образувание, контролирано от Белград. \r\n***", "date": "2019.10.17", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/17/2709343/abonamentni-karti-za-gradskite-linii-v-sliven-shte-se-izdavat-na-kasata-v-avtogarata.html", "text": "Абонаментни карти за градските линии ще се издават на касата в автогарата в Сливен. Това съобщиха от пресцентъра на  Община Сливен . От 21 октомври абонаментни карти за градските линии ще се издават на касата в автогарата. Причината са ремонтни дейности на спирка „Център“, срещу ДКЦ-2, бивша Трета поликлиника.", "date": "2019.10.17", "title": "Абонаментни карти за градските линии в Сливен ще се издават на касата в автогарата"}
{"url": "http://www.focus-news.net/news/2019/10/17/2709344/v-plovdiv-shte-bade-otbelyazan-denyat-na-voenniya-parashutist-s-reditsa-meropriyatiya.html", "text": "Силите за специални операции на Българската армия ще честват 75-ата годишнина от първия боен ден на парашутната дружина и 18-ти октомври – Ден на военния парашутист с редица мероприятия в град Пловдив, предаде репортер на  Радио „Фокус“ – Пловдив . Честването ще започне в 14.30 часа днес с тържествен строй с поднасяне на венци и цветя на паметниците на загиналите военни парашутисти при изпълнение на воинския си дълг в мирно време в район №2 на бригадата. Програмата продължава на площад „Централен“ в 15.30 часа с тържествен строй с приветствия и награждаване, след което ще бъде отслужен Благодарствен молебен от Негово Високопреосвещенство пловдивски митрополит Николай. В 16.30 часа на централния площад ще бъдат поднесени венци и цветя пред паметника на военнослужещите, доблестно изпълнили воинския си дълг. За времето от 16.00 до 18.30 часа жителите и гостите на града ще могат да наблюдават демонстрация на способности на силите за Специални операции в рамките на кампанията „Бъди войник“. Ще има статичен показ на въоръжение, екипировка и техника на въоръжение в Специалните сили, ще се състои и динамичен показ на способности, включващи техники по стрелба с маркиращи боеприпаси, директна акция за неутрализиране на терористи и освобождаване на заложник, военни ръкопашни техники и демонстративни парашутни скокове. \r\nУтре проявите ще продължат в град София. \r\nТони МИХАЙЛОВ", "date": "2019.10.17", "title": "В Пловдив ще бъде отбелязан Денят на военния парашутист с редица мероприятия"}
{"url": "http://www.focus-news.net/news/2019/10/17/2709346/v-kazanlak-se-provede-obuchenie-za-spetsialisti-po-programa-prilozhen-povedencheski-analiz.html", "text": "Обучителен курс за специалисти и педагози се проведе в Дневния център за деца с увреждания, предаде кореспондент на  Радио „Фокус” . В рамките на два дни бяха разисквани темите: \"Въведение в Приложен поведенчески анализ” и \"Функция на поведението и защо трябва да я познаваме\". В обучението взеха участие 46 специалисти и педагози от община Казанлък. Курсът бе воден от Анн Андрюс и Хана Ембри - Денвър, специални педагози, сертифицирани поведенчески аналитици. \r\n„Приложен поведенчески анализ” е програма, по която специалистите от Дневния център в Казанлък работят от години. Директорът Веска Мараджиева подчерта, че екипът на центъра е обучаван от Анн Андрюс в продължение на две години. „Колегите ми се научиха да прилагат този метод не само в работата с деца с аутизъм, както е разработена тази програма, а и в работата си с всички деца, при които е доказано, че имат нужда от целенасочени действия по тази програма. При нея същественото е, че всяка дейност, всяка цел, която се поставя, се развива на малки стъпки и това позволява усвоявайки всяка стъпка от умението, от областта, която трябва да развият, да даде възможност да се покриват нови цели и нови дейности”, допълни тя.  \r\nДневният център за деца с увреждания е създаден в Казанлък преди 11 години. За годините, в които работи Центърът през него са преминали 122 деца. С тях са проведени хиляди терапии. Извършени са редица дейности, в това число и съвместни с други организации на територията на Казанлък и страната. С децата са реализирани 9 проекта, 15 съвместни дейности. Центърът има сключени споразумения с шест университета, стажували са 25 студенти, работили са и много доброволци. „В последните години към нашия център като услуги проявяват интерес други градове в страната, които идват при нас, за да се запознаят с програма, по която ние работим, за да я прилагат и те в своята практика”, каза Мараджиева. \r\nСлавяна ГАЙДАРОВА", "date": "2019.10.17", "title": "В Казанлък се проведе обучение за специалисти по програма „Приложен поведенчески анализ”"}
{"url": "http://www.focus-news.net/news/2019/10/17/2709342/fotografska-izlozhba-semeystvo-romanovi-tsarstvenite-strastoterptsi-se-otkriva-dnes-v-panorama-plevenska-epopeya.html", "text": "Фотографска изложба \"Семейство Романови. Царствените страстотерпци“ се открива в Панорама \"Плевенска епопея“. Това каза за  Радио „Фокус“  Галин Димитров, уредник в Регионалния военноисторически музей по повод изложбата, която се открива днес от 17.00 часа. \"Изложбата е изготвена от фотографа художник Дмитрий Остроумов през 2018 г.  по повод 100 г. от трагичната гибел на последния руски император Николай II. Организацията на експонирането е от подворието - представителството на Руската православна църква в София“, каза Галин Димитров. Той подчерта, че за първи път изложбата е експонирана в Руския-културно информационен център през 2018 г. \"Имаме честта, да бъде разположена при нас в Регионалния военноисторически музей-Плевен. Изложбата се дели най-общо на две части, едната включва портретна, а другата - колажи от снимки, интересни исторически документи, свързани с управлението на император Николай II. Тя е гостуваща, но РВИМ Плевен добавя още два ценни експоната - албум, спомен от войната и пръст от гроба на последния руски император“, каза още Галин Димитров.  \r\n \r\nВиолета КРЪСТЕВА", "date": "2019.10.17", "title": "Фотографска изложба \"Семейство Романови. Царствените страстотерпци“ се открива днес в Панорама ,,Плевенска епопея“"}
{"url": "http://www.focus-news.net/news/2019/10/17/2709347/bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП \"Малко Търново\". Това съобщи за  Радио \"Фокус\" - Бургас  дежурният на пункта. Към момента няма образувани колони от автомобили по пунктовете на българо-турската граница.  \r\nМария ПОПЧЕВА", "date": "2019.10.17", "title": "Безпроблемно се осъществява преминаването през ГКПП \"Малко Търново\""}
{"url": "http://www.focus-news.net/news/2019/10/17/2709300/angela-merkel-germaniya-nyama-da-dostavya-orazhie-na-turtsiya-pri-segashnite-usloviya.html", "text": "Канцлерът на ФРГ Ангела Меркел отново призова Турция да прекрати военната си операция в Североизточна Сирия и подчерта, че Германия няма да я снабдява с оръжия при сегашните условия. Съответното тя обяви в реч пред Бундестага преди отпътуването си за Брюксел за срещата на върха на Европейския съюз, предава  TACC . \r\n„Днес и утре, разбира се, ще обсъдим отношенията с Турция. Ситуацията [с операцията на Анкара в Сирия] директно влияе на всички нас. Многократно, включително в личен разговор с [турския] президент призовавах за незабавно прекратяване на военната операция в Северна Сирия срещу кюрдските сили. И това го повтарям тук\", цитира агенцията думите на германския лидер.  \r\nМеркел отбеляза, че при цялото разбиране на интересите за сигурност на Анкара, „военната операция в Сирия води само до нови човешки страдания\" и жертви. „Това е хуманитарна драма със сериозни геополитически последици“, предупреди канцлерът на ФРГ. \r\n„Следователно, при сегашните условия германското правителство няма да доставя оръжия на Турция. Радвам се, че тази позиция се споделя от европейските партньори\", подчерта Меркел, като посочи, че военната операция на Турция може да обезсили успеха, постигнат в борбата срещу терористичната организация „Ислямска държава“.  \r\nВ същото време тя засегна темата и за турските сондажи в Източното Средиземноморие. „Не можем да приемем Турция да пренебрегва териториалната цялост на държавата-членка на ЕС [Кипър]. Ще обявим това на срещата на върха на ЕС\", увери Меркел. \r\n \r\n . \r\n \r\n Тереза Герова", "date": "2019.10.17", "title": "Ангела Меркел: Германия няма да доставя оръжие на Турция при сегашните условия"}
{"url": "http://www.focus-news.net/news/2019/10/17/2709350/karel-kral-chez-balgariya-za-15-godini-sme-podkrepili-poveche-ot-120-initsiativi-s-okolo-1-mln-lv.html", "text": "Много се радвам, че в Благоевград имаме възможността да открием нова детска площадка. Това каза Карел Крал, регионален мениджър на ЧЕЗ за България при откриването на съоръжението, предаде репортер на  Радио „Фокус“ – Пирин . Той отбеляза, че за ЧЕЗ корпоративно-социална отговорност не е само формула за бизнес, това е тяхна мисия. Крал отбеляза, че за тези 15 години, в които са в България, са подкрепили с почти 1 млн. лв. повече от 120 инициативи. „Те бяха свързани с образование, здравеопазване, градска среда, опазването на природата, засаждането на дървета. Ние помагаме не само с пари, но и с доброволческия труд на нашите служители“, каза още Крал. Той добави ,че се радват и на факта, че могат да помагат на младите хора. „Много активно си съдейства с Техническата гимназия в Благоевград. Имаме и стипендиантска програма, в която има и стипендианти от Благоевград. Ще продължим да работим по този начин. Мога да обещая, че това няма да е последната детска площадка, която изграждаме. Благодаря на Община Благоевград, че успяхме да реализираме проекта заедно“, подчерта Крал. \r\n \r\nЛивия НИНОВА", "date": "2019.10.17", "title": "Карел Крал, ЧЕЗ България: За 15 години сме подкрепили повече от 120 инициативи с около 1 млн. лв."}
{"url": "http://www.focus-news.net/news/2019/10/17/2709354/dimcho-stanev-chez-elektro-balgariya-ad-35-hil-zhiteli-na-blagoevgrad-sa-se-registrirali-v-initsiativata-moyata-elektronna-faktura-pomaga.html", "text": "35 хил. жители на Благоевград са се регистрирали в инициативата „Моята електронна фактура помага“. Това каза Димчо Станев, изпълнителен директор на „ЧЕЗ Електро България“ АД при откриването на нова детска площадка в Благоевград, предаде репортер на  Радио „Фокус“ – Пирин . Той отбеляза, че самата инициатива е продължение на тяхна идея, която се е зародила като такава, но е прераснала в дългосрочен проект. Според Станев общия брой на клиентите на ЧЕЗ, които получават електрони фактори и които помагат за опазването на природата е 440 хил. В тази връзка от дружеството са взели решение да организират и състезание. „Беше интересно и амбициозно. Решихме да видим кой от градовете има най-много електронни фактури. Безспорно София беше първа, затова и миналата година направихме едно социално-значимо събитие, а именно залесихме опожарена гора в близост до столицата. Вторият град след София е Благоевград с 35 хил. електрони фактури, за което мога само да благодаря. Това са 35 хил. ваши съграждани, които се възползват от това удобство, но и помагат на природата. В резултат на това днес сме заедно тук и влагаме малка част, малък принос за бъдещето на града и за това да расте социално отговорно общество“, каза още Станев. Той добави, че в района на детската площадка е поставена информационна табела, на която са представени интересни и любопитни факти, свързани с дърветата. Станев изрази надежда, че тя ще привлича вниманието на децата, които още от малки интуитивно, без насилие ще започнат да вярват малко повече в природата и дървета и ще пораснат като отговорни хора. Той увери, че това е първата, но не и последната детска площадка, която се изгражда с тяхното финансово подпомагане, а кой ще бъде следващия град зависи от това колко граждани ще се регистрират в инициативата „Моята електронна фактура помага“. \r\nЛивия НИНОВА", "date": "2019.10.17", "title": "Димчо Станев, „ЧЕЗ Електро България“ АД: 35 хил. жители на Благоевград са се регистрирали в инициативата „Моята електронна фактура помага“"}
{"url": "http://www.focus-news.net/news/2019/10/17/2709352/zhan-klod-yunker-postignato-e-spravedlivo-i-balansirano-sporazumenie-za-brekzit.html", "text": "Председателят на Европейската комисия Жан-Клод Юнкер обяви, че Брюксел е постигнал споразумение с Великобритания за излизането й от структурите на Общността, което ще бъде представено на лидерите на ЕС на започващата среща на върха, предава  AFP . \r\n„Там, където има воля, има и сделка - ние имаме такава! Това е справедливо и балансирано споразумение между ЕС и Обединеното кралство, която свидетелства за нашия ангажимент да намерим решения\", написа Юнкер в социалната мрежа „Туитър“. \r\n„Препоръчвам да se одобри тази сделка\", подчерта люксембургският политик, визирайки срещата на върха на лидерите на държавите-членки, които се срещат в Брюксел по-късно през деня.  \r\nПремиерът на Обединеното кралство Борис Джонсън първи обяви постигането на „велика, нова сделка“ за излизане на страната от структурите на Европейския съюз. „Имаме страхотна, нова сделка“, написа Джонсън в социалната мрежа „Туитър“, като призова депутатите в Лондон да одобрят споразумението на извънредното заседание на парламента в събота. \r\nДемократическата юнионистка партия на Северна Ирландия (ДЮП) обаче подчерта, че остава против споразумението за Брекзит. Източник от партията заяви пред AFP, че ДЮП не може да подкрепи съгласуваните митнически въпроси, както и споразуменията за данък върху продажбите. \r\n \r\n Тереза Герова", "date": "2019.10.17", "title": "Жан Клод-Юнкер: Постигнато е справедливо и балансирано споразумение за Брекзит"}
{"url": "http://www.focus-news.net/news/2019/10/17/2709349/zadarzhani-sa-dve-zheni-za-sauchastie-pri-telefonni-izmami-v-oblast-pazardzhik.html", "text": "Две жени, участвали в схеми за телефонни измами, са установени и задържани от служители на РУ - Пазарджик, съобщиха от  ОДМВР - Пазарджик . Те са изпълнявали ролята на мулета, които да вземат и придвижат паричните суми по веригата. В края на ноември миналата година жертва на телефонна измама станала 72-годишна жителка на Пазарджик. Спрямо нея била използвана добре известната вече схема, при която извършителите се представят за полицейски служители, които разследват подобен род престъпления. Под предлог, че ще извършат арест на телефонни измамници те поискали от възрастната жена да им даде наличните си пари, като сумата после щяла да и бъде възстановена. Пенсионерката хвърлила през терасата на жилището си сумата от 11 300 лева и не след дълго разбрала, че е станала жертва на измама. С разследването се заели служителите от сектор „Криминална полиция“ при РУ - Пазарджик. След няколкомесечна работа по случая те установили, че паричната сума е била взета от 23-годишна жена от Троян и нейната съучастничка на 20 г. от Добрич. Първата е криминално проявена, разследвана е от полицаите в региона и за други случаи на участие в телефонни измами. Установени са извършени от нея престъпления на територията на Панагюрище и Пещера. Двете жени са задържани в ареста на РУ - Пазарджик за срок от 24 часа. С постановление на наблюдаващ прокурор от Районната прокуратура в областния град срокът на задържането им е удължен със 72 часа. Работата по документиране на престъпната им дейност продължава, води се полицейско производство.", "date": "2019.10.17", "title": "Задържани са две жени за съучастие при телефонни измами в област Пазарджик"}
{"url": "http://www.focus-news.net/news/2019/10/17/2709351/darzhaven-arhiv-sliven-otbelyaza-60-godini-ot-sazdavaneto-si.html", "text": "Държавен архив-Сливен отбеляза 60 години от създаването си. По този повод заместник-кметът Румен Иванов поздрави всички служители в отдела. Това съобщиха от пресцентъра на  Община Сливен . \r\n„Приемете моите най-сърдечни поздравления по повод юбилея. Създаването на Държавен архив-Сливен преди 60 години е историческо събитие за нашата община. Изключително съм щастлив, че благодарение на Вашия труд, се опазва, съхранява и не спира да се обогатява сливенския архив. На всички Вас пожелавам здраве, успехи и лично щастие!“, каза Румен Иванов. \r\nТой подари плакет на Община Сливен на началника на отдела Ваня Койчева. Тя от своя страна благодари за доброто сътрудничество. \r\n„Ние работим много добре с общината и сме Ви много благодарни. Надяваме се за напред доброто сътрудничество да продължи“, заяви Ваня Койчева. \r\nАрхивът е създаден  през 1959 година в резултат на административно-териториалната реформа. От 1961 година е на административно подчинение на Окръжен народен съвет-Сливен, от 1988-а е в структурата на Община Сливен. През 1992 година преминава на пряко административно подчинение на Главно управление на архивите при Министерския съвет. От 1978-а получава статут на дирекция, а през 2010 година е преструктуриран в отдел.", "date": "2019.10.17", "title": "Държавен архив-Сливен отбеляза 60 години от създаването си"}
{"url": "http://www.focus-news.net/news/2019/10/17/2709348/afp-dzhonsan-obyavi-strahotna-nova-sdelka-za-brekzit.html", "text": "Премиерът на Обединеното кралство Борис Джонсън обяви постигането на „страхотна, нова сделка“ за излизане на страната от структурите на Европейския съюз, предава  AFP . \r\n„Имаме страхотна, нова сделка“, написа Джонсън в социалната мрежа „Туитър“, като призова депутатите в Лондон да одобрят споразумението на извънредното заседание на парламента в събота. \r\nДемократическата юнионистка партия на Северна Ирландия (ДЮП) обаче подчерта, че остава против споразумението за Брекзит. Източник от партията заяви пред AFP, че ДЮП не може да подкрепи съгласуваните митнически въпроси, както и споразуменията за данък върху продажбите. \r\n \r\n Тереза Герова", "date": "2019.10.17", "title": "AFP: Джонсън обяви „страхотна, нова сделка“ за Брекзит"}
{"url": "http://www.focus-news.net/news/2019/10/17/2709355/mestni-izbori-2019-oik-velingrad-obrazuva-edna-sektsiya-za-glasuvane-s-podvizhna-izbiratelna-kutiya.html", "text": "ОИК - Велинград определи броя и номерацията на подвижните избирателни секции на територията на общината, съобщиха от  Комисията . В решението е посочено, че с писмо от кмета на Община Велинград, се уведомява за постъпили в община Велинград заявления за гласуване с подвижна избирателна кутия, както следва: за с. Грашево – 10 броя; за с. Цветино – 1 брой; за гр. Велинград – 2 броя. Общо 13 броя. Налице е изискуемият минимум от 10 броя за образуване на избирателна секция за гласуване с подвижна избирателна кутия – чл. 90, ал. 1 от ИК. С оглед на това ОИК - Велинград образува една секция за гласуване с подвижна избирателна кутия.", "date": "2019.10.17", "title": "Местни избори 2019: ОИК - Велинград образува една секция за гласуване с подвижна избирателна кутия"}
{"url": "http://www.focus-news.net/news/2019/10/17/2709359/komisiyata-po-zaetost-v-kyustendil-obsadi-rezultatite-ot-anketnoto-prouchvane-sred-rabotodatelite.html", "text": "Комисията по заетост в Кюстендил обсъди резултатите от анкетното проучване сред работодателите, предаде репортер на  Радио „Фокус” – Кюстендил . Проучването е относно потребностите на работодателите от работна сила. То е извършено в периода 1 август – 20 септември 2019 година. Това е второто идентично проучване, организирано от Агенцията по заетостта за настоящата 2019 година. То се провежда на основание на Закона за насърчаване на заетостта, съгласно който Комисията по заетост към Областния съвет за развитие участва пряко в провеждане на изследването. В изпълнение на законовите и нормативни регламенти, от Комисията по заетостта и Областният управител, в качеството им на регионален орган по заетостта, са осъществени необходимите организационни и координационни дейности. След обобщаване на резултатите от анкетното проучване на национално ниво, информацията ще бъде достъпна на официалната страница на Агенция по заетостта, където към момента е налична информация за предходните две проучвания – за 2018 година и 2019 година. \r\nВенцеслав ИЛЧЕВ", "date": "2019.10.17", "title": "Комисията по заетост в Кюстендил обсъди резултатите от анкетното проучване сред работодателите"}
{"url": "http://www.focus-news.net/news/2019/10/17/2709340/mestni-izbori-2019-d-r-atanas-kambitov-kandidat-za-kmet-novata-detska-ploshtadka-v-blagoevgrad-izgradena-ot-obshtinata-i-chez-e-dokazatelstvo-za-dobrata-ni-savmestna-rabota.html", "text": "Новата детска площадка в Благоевград, изградена от Общината и „ЧЕЗ Електро България“ АД, е доказателство за добрата ни съвместна работа. Това каза кандидатът за кмет на Община Благоевград д-р Атанас Камбитов, издигнат от ПП ГЕРБ по време на откриването на съоръжението, предаде репортер на  Радио „Фокус“ – Пирин . Той отбеляза, че всички заедно полагат усилия Благоевград да става все по-красив. „Благодаря Ви за инициативата. Тази детска площадка е в полза на гражданите, но също така е доказателство за добрата съвместна работа между ЧЕЗ и Община Благоевград. ЧЕЗ не е просто компания, не е просто бизнес, защото Вие имате голяма икономическа, но и социална роля. Новата детска площадка е показателна за Вашето отношение към Благоевград и гражданите“, каза още д-р Атанас Камбитов. Той пожела на всички успех и изрази надежда, че и за в бъдеще ще продължат да работят така добре заедно. \r\nПо-късно кандидатът за кмет д-р Атанас Камбитов получи плакет, свързан с кампанията „Моята електронна фактура помага“, в рамките на която е изградено детското съоръжение. Веднага след това той, заедно с Карел Крал, регионален мениджър на ЧЕЗ за България и Димчо Станев, изпълнителен директор на „ЧЕЗ Електро България“ АД прерязаха лентата на новата детска площадка. \r\nВ края на събитието тримата засадиха няколко дръвчета, чрез които района около съоръжението е облагороден допълнително \r\nЛивия НИНОВА", "date": "2019.10.17", "title": "Местни избори 2019: Д-р Атанас Камбитов, кандидат за кмет: Новата детска площадка в Благоевград, изградена от Общината и ЧЕЗ, е доказателство за добрата ни съвместна работа"}
{"url": "http://www.focus-news.net/news/2019/10/17/2709360/otets-sevastiyan-imame-radostta-v-burgas-da-se-poklonim-na-ikonata-sv-bogoroditsa-kasperovskaya-za-hram-sv-sv-kiril-i-metodiy-tova-e-golyama-chest.html", "text": "Иконата, която пристига от град Ананиев, е копие на чудотворната икона. „Реално иконата е в по-малък мащаб, от тази, която пристига днес, но е също чудотворна. Това каза пред журналисти отец Севастиян Йорданов, архиерейски наместник на Бургаската духовна околия по повод донесената чудотворната икона „Св. Богородица Касперовская“ от град Ананиев – Украйна в храм „Св. св. Кирил и Методий“, предаде репортер на  Радио „Фокус“ - Бургас . \r\n„Имаме радостта в нашия град да се поклоним на иконата „Св. Богородица Касперовская“ от град Ананиев – Украйна. За нашия храм е доста голяма чест, защото ние също имаме копие на тази икона, тя е подарена от руските войни, които идват при нас и освобождават град Бургас. Но за нас е радост, защото нашето копие на чудотворната икона също има своето чудотворство“, каза още отец Севастиян. По думите му преди 4 - 5 години храмът „Св. св. Кирил и Методий“ е бил затворен и в този момент копието на иконата „Св. Богородица“, намиращо се в църквата, се е просълзило, което според думите му е било знак, че Богородица е страдала от факта, че храмът ще бъде затворен толкова време. „Така че ние имаме радостта двете икони да бъдат заедно и ще се надявам жителите и гостите на град Бургас да дойдат да се поклонят и да изпросят благодат от „Св. Богородица“ както за тях, така и за своите сродници и близки“, заяви отец Севастиян. \r\nНа въпроса с какво тази икона се отличава от останалите икони на „Света Богородица“, той уточни, че в руската традиция има различни видове Света Богородица, т.е. наричани по различен начин – „Радост на всички скърбящи“, „Касперовская“, „Утоли моята печал“. „Това са различни видове образи на Света Богородица, която помага в различни случаи“, посочи отец Севастиян и обясни, че към тези икони има изработени молитвени правила, с които християните се обръщат към Богородица в конкретен случай. „Ние се обръщаме към иконата „Св. Богородица Касперовская“, която е закрилница на целия Черноморски район. И както ние сме град, който се намира на брега на Черно море, ние се обръщаме към нея за всички жители на град Бургас“, каза още отецът. По думите му иконата ще остане до събота на обяд. „Тогава ще я изпратим в град Поморие, там ще престои един ден, след това се връща в Приморско, след това в град Созопол. Иконата е придружава от двама души от Украйна“, коментира архиерейският наместник. \r\nДеница ДИМИТРОВА", "date": "2019.10.17", "title": "Отец Севастиян: Имаме радостта в Бургас да се поклоним на иконата „Св. Богородица Касперовская“, за храм „Св. св. Кирил и Методий“ това е голяма чест"}
{"url": "http://www.focus-news.net/news/2019/10/17/2709353/sky-news-leybaristkata-partiya-nyama-da-podkrepi-novoto-sporazumenie-za-brekzit.html", "text": "Водената от Джереми Корбин Лейбъристката партия няма да подкрепи новото споразумение за Брекзит, което бе постигнато между Брюксел и Лондон, предава телевизионният канал  Sky News . \r\nОт партията подчертаха, че ще настояват за втори референдум за излизането на страната от структурите на Европейския съюз. \r\nДемократическата юнионистка партия на Северна Ирландия (ДЮП) също подчерта, че остава против споразумението за Брекзит. Източник от партията заяви, че ДЮП не може да подкрепи съгласуваните митнически въпроси, както и споразуменията за данък върху продажбите. \r\n \r\n Тереза Герова", "date": "2019.10.17", "title": "Sky News: Лейбъристката партия няма да подкрепи новото споразумение за Брекзит"}
{"url": "http://www.focus-news.net/news/2019/10/17/2709362/bulgartransgaz-ead-otkriva-razshirenieto-na-gazoprenosnata-mrezha-po-traseto-na-balkanski-potok-do-kompresorna-stantsiya-strandzha.html", "text": "„Булгартрансгаз“ ЕАД ще открие разширението на газопреносната мрежа по трасето на „Балкански поток“ в участъка от българо-турската граница до компресорна станция „Странджа“. Това съобщиха от пресцентъра на  Министерство на енергетиката . Трасето включва газоизмервателна станция „Странджа“ и 11 км новоизграден преносен газопровод. Събитието ще се проведе на 21 октомври от 10.00 часа на площадката на ГИС „Странджа“ в с. Горска поляна, община Болярово, област Ямбол. За участие в откриването са поканени министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и други.", "date": "2019.10.17", "title": "„Булгартрансгаз“ ЕАД открива разширението на газопреносната мрежа по трасето на „Балкански поток“  до компресорна станция „Странджа“"}
{"url": "http://www.focus-news.net/news/2019/10/17/2709356/hristo-smolenov-ekspert-po-antiterorizam-ne-mislya-che-shte-se-stigne-do-impiychmant-na-donald-tramp.html", "text": "Не мисля, че ще се стигне до импийчмънт на Доналд Тръмп, но ми е много странно колко сериозен е бил този геополитически сценарий, който е работел в интерес на фамилия Клинтън и техните приближени. Това каза в интервю за  Агенция „Фокус“  експертът по антитероризъм Христо Смоленов. Той посочи, че смятам, че американският президент може да използва създалата се в Сирия ситуация, за да продължи своята борба срещу тези, които искат реално да му попречат да влезе така във власт, както това се случва от няколко години в САЩ. „ Там според мен се води една студена гражданска война между представители на Демократическата партия и нейните медии и от друга страна една доста действена и важна за икономиката на САЩ страна, която подкрепя не просто Републиканската партия, а действията на Доналд Тръмп. Реално всеки един американски президент досега, с изключение на Доналд Тръмп, е започвал за първите години на своето управление в качеството на президент на САЩ, война. Доналд Тръмп не го прави засега, което значи, че в някаква степен той се опитва да е верен на своите предизборни обещания, защото той обещаваше изтегляне от тези горещи региони и прекратяване на тази практика да се водят необозримо дълги, неподлежащи на спечелване войни, каквито Америка води от доста време. Виждам доста последователна линия на поведение. Тръмп се опитва да се върне към своите обещания към избирателите от периода на предизборните кампании“, добави още експертът.  \r\nТеодора ПАВЛОВА \r\n \r\n Пълния текст на интервюто четете по късно в „Мнение “", "date": "2019.10.17", "title": "Христо Смоленов, експерт по антитероризъм: Не мисля, че ще се стигне до импийчмънт на Доналд Тръмп"}
{"url": "http://www.focus-news.net/news/2019/10/17/2709365/sport-mesi-poluchi-porednata-zlatna-obuvka.html", "text": "На специална церемония вчера супер звездата на Барселона Лионел Меси получи своята рекордна шеста \"Златна обувка\", след като стана най-добрият голмайстор в европейските първенства за сезон 2018/19. Аржентинецът си заслужи приза със своите 36 попадения в Ла Лига през миналата кампания. Предишните му пет такива награди са за сезоните 2009/10, 2011/12, 2012/13, 2016/17 и 2017/18. Интересното е, че церемонията съвпадна с навършването на 15 години от официалния дебют на Меси за Барселона. \"Златната обувка\" му бе връчена от неговите синове Тиаго и Матео. \"Благодаря на всички присъстващи, че сте тук, най-вече на семейството ми. Тук са Луис Суарес и Жорди Алба - двама от големите виновници за това, че получавам тази награда. Без моите съотборници не бих могъл да спечеля нито една. Това признание е за цялата съблекалня. Разбира се, че Шампионската лига е нещо специално и всяка година искаме да я спечелим, но най-важно е първенството. То те прави добър в Европа и за Купата. Въпреки че говорим много за Шампионската лига, никога не забравяме Ла Лига и Купата. В Барселона винаги се целим във всичко\", заяви Меси при получаването на наградата.", "date": "2019.10.17", "title": "Спорт: Меси получи поредната „Златна обувка\""}
{"url": "http://www.focus-news.net/news/2019/10/17/2709363/72-e-ravnishteto-na-bezrabotitsa-v-oblast-kyustendil.html", "text": "7.2% е равнището на безработица в област Кюстендил. Това каза пред журналисти Станислава Поповска, директор на Регионална дирекция по заетостта – Благоевград, предаде репортер на  Радио „Фокус” – Кюстендил . Данните сочат, че общият брой на регистрираните безработни лица в областта е 4 115 души. „Тенденцията е към плавно понижаване на броя на регистрираните безработни лица. Общините с най-ниска безработица са Бобошево и Дупница, съответно с 5.6% и 5.9% равнище на безработица”, каза Станислава Поповска. По думите ѝ различни са длъжностите, обявени като свободни работни места в двете бюра по труда – Кюстендил и Дупница. Обявени свободни работни места има в сферите на шивашката и обувната промишленост, на търговията, хотелиерството и ресторантьоството. Търсят се и много шлосери, заварчици и монтьори. „Палитрата е много разнообразна и поради тази причина апелираме търсещите работа да се срещат с на място с трудовите посредници, за да бъдат насочени към конкретните работни места като позиции”, каза Станислава Поповска. \r\nВенцеслав ИЛЧЕВ", "date": "2019.10.17", "title": "7.2% е равнището на безработица в област Кюстендил"}
{"url": "http://www.focus-news.net/news/2019/10/17/2709364/rumen-petkov-abv-nyakoy-rachno-upravlyava-bulgargaz-situatsiyata-v-energiyniya-sektor-e-izklyuchitelno-trevozhna.html", "text": "Някой ръчно управлява „Булгаргаз“, ситуацията в енергийния сектор е изключително тревожна. Това каза лидерът на АБВ Румен Петков по време на пресконференция, предаде репортер на  Агенция „Фокус“ . Той поздрави кандидата за кмет на столицата Йорданка Фандъкова за позицията й в телевизионен дебат. „Те беше дотам откровена да каже, че „Булгаргаз“ рекетира ТЕЦ-София, тоест тя се присъедини към АБВ, искайки оставката на ръководството на ТЕЦ-София и в една или друга степен, искайки оставката на ръководството на „Булгаргаз“ в една или друга степен потвърди нашата позиция, че „Булгаргаз“ се управлява абсолютно неефективно и непрозрачно“, посочи Петков. Той заяви, че стратегически извод на АБВ е, че управлението на обществения доставчик на „Булгаргаз“  е без дългосрочна перспектива и ясна визия. „Това прави индустрията ни неконкурентоспособна, не дава възможност на нашата индустрия да планира в средносрочен и дългосрочен план ценовата си политика на базата на гарантирани прилични доставки на газ, ценово добре ориентиран. Начинът на закупуване на алтернативен природен газ е непрозрачен и в разрез с международните практики и в този начин за закупуване на алтернативни доставки липсва обвързващ ценови механизъм с ликвидните пазари на Европа“, добави той. Петков припомни, че през март 2019 година от АБВ са алармирали, включително и със сигнал до КЕВР, за непрозрачната процедура за диверсификация на природен газ, обявена от обществения доставчик „Булгаргаз“ в резултат, на която, се е закупил руски газ, но от Гръцката държавна компания. „За съжаление, КЕВР не оцени, че това е абсолютно непрозрачна сделка, което ни кара да сезираме Агенцията за сътрудничеството между регулаторите на ЕС, защото впоследствие „Булгаргаз“ закупи допълнителни обеми, този пък без каквато и да е процедура, без каквато и да е обществена поръчка, без ценови предимства и ги закупи от фирми, които префактурират газта на българска виртуална точка.  \r\nПетков коментира и посрещането на новоназначения американски посланик в България, като посочи, че правителството я е поставило в злепоставяща ситуация.  „За първи път посланик, който не си е връчил акредитивните писма на президента на страната, бива посрещнат на правителствения ВИП. Това е израз на ярко безгръбначие и откровена неспособност . В момента г-жа Мустафа е само гост на страната, тъй като не се е легитимирала пред институции, начинът, по който правителството я посрещна, я злепоставя,. Ние трябва да се извиним за просташкия слогинаж, който нашето правителство прояви във вчерашния ден. То обижда и България и поставя в лошо положение посланика, който не е встъпил в длъжност“, посочи той.  \r\nТеодора ПАВЛОВА", "date": "2019.10.17", "title": "Румен Петков, АБВ: Някой ръчно управлява „Булгаргаз“, ситуацията в енергийния сектор е изключително тревожна"}
{"url": "http://www.focus-news.net/news/2019/10/17/2709366/su-dimitar-talev-v-dobrich-se-vklyuchva-v-mezhdunaroden-proekt-za-sazdavane-na-digitalni-medii-s-uchastieto-na-uchenitsi.html", "text": "СУ „Димитър Талев“ в Добрич се включва в международен проект за създаване на дигитални медии с участието на ученици, предаде кореспондентът на  Радио „Фокус” – Варна . В тези дигитални медии ученици от различни страни ще могат да публикуват свои статии и аудио материали. Представената информация ще е свързана с теми, важни за участниците. Участието в проекта ще даде възможност на младите хора да развиват умения за работа с информационни технологии и да подобрят своите езикови познания по роден и чужди езици, като английския. Към това се добавя възможност за изграждане на собствена активна позиция на младежите като бъдещи граждани на света. Талевци ще си партнират с училища от Испания, Италия и Гърция. Това е 21-ят международен проект, по който училището в добруджанския град ще си партнира. Предстои първа работна среща в периода от 18 до 22 ноември в град Рокетас де Мар,Испания. Там ще бъдат обсъдени основни аспекти на проекта, а те са отговорности на партньорите, мениджмънт, разпространение на резултатите и критерии за избор на участници в мобилностите. Според директора на училището Весела Панчева важен е шансът за преподаватели и учители да се възползват от възможностите за работа и сътрудничество с партньори от други държави, а проектите  по програма „Еразъм +“  придават международно измерение на образованието на учениците. Координатор на проекта е Даринка Миткова. Гимназистите в Добрич вече са получили информационни флаери, запознали са се с партньорските институции и предстоящите мобилности. Учениците са поканени да се присъединят към Фейсбук групата на проекта и да попълнят онлайн въпросник за интересите и темите, които вълнуват младите хора, както и да мотивират повече свои връстници да се включат в проучването. Дейностите са обединени в заглавие „Медии на бъдещето“.  \r\nЖулиета НИКОЛОВА", "date": "2019.10.17", "title": "СУ „Димитър Талев“ в Добрич се включва в международен проект за създаване на дигитални медии с участието на ученици"}
{"url": "http://www.focus-news.net/news/2019/10/17/2709367/v-haskovo-byaha-nagradeni-otlichenite-s-priza-lekar-na-godinata.html", "text": "Вр. и. д. кмет на Хасково Велин Балкански поздрави с предстоящия празник лекарите присъстващи на тържество в зала „Хасково“ на Общината. Това съобщиха от пресцентъра на  Община Хасково . В словото си той заяви: „Благодаря Ви, за всеотдайния труд в името на здравето и живота на хората. Вие сте избрали трудна и обсебваща професия, но всъщност професията избира вас, защото не всеки може да бъде лекар, това е признание и начин на живот. Пожелавам Ви да имате все тази неизчерпаема сила, енергия и професионализъм да се грижите за здравето и да се борите за живота на хората“. \r\nСъбитието бе организирано от Лекарския съюз в Хасково по повод 19 октомври - Ден на българския лекар и връчването на призовете „Лекар на годината“ . \r\n„Обръщам се специално към лекарите които днес са отличени с приза „Лекар на годината“. Това безспорно е признание, което е гордост за всеки лекар, то е ценно когато е дадено от колеги и най-истинско, когато го виждате ежедневно в очите на своите пациенти. Пожелавам Ви го от сърце!“, каза още Велин Балкански. \r\nЗа „Лекар на годината „ бе отличен доктор Георги Дражев, награди получиха хирурзите доктор Кристина Гавраилова и доктор Бончо Димов. \r\nТе бяха поздравени от председателя на Български лекарски съюз в Хасково доктор Николай Колев и от присъстващите в залата техни колеги.", "date": "2019.10.17", "title": "В Хасково бяха наградени отличените с приза „Лекар на годината“"}
{"url": "http://www.focus-news.net/news/2019/10/17/2709371/rumen-petkov-abv-gazovata-vrazka-balgariya-gartsiya-se-okaza-tezhko-nedorazumenie.html", "text": "Газовата връзка България-Гърция, изключително силно рекламирана, изключително силно пропагандирана, се оказа тежко недоразумение. Това каза лидерът на АБВ Румен Петков по време на пресконференция, предаде репортер на  Агенция „Фокус“ . Той посочи, че при предвидените 3 милиарда кубика пренос годишно посока Гърция-България в момента има подписани договори за 50 %. „Много силно пропагандираното участие на чужди компании за съжаление се оказа несъстоятелно, невярно. Една от американските компании, които бяха предварително силно пропагандирани, че ще използват това трасе, просто блесна с отсъствието си. На този етап петдесетпроцентовото натоварване на трасето означава, че в него няма икономика, че потенциалните доставчици на газ не виждат смисъл да транспортират газ по това трасе. И оттук излиза въпросът защо България инвестира огромни пари в трасе, в което доставчиците предварително оценяват като икономически неизгодно. Това са въпроси, на които „Булгаргаз“ трябва да даде ясен отговор. Очевидно е, че потенциалните доставчици виждат ресурса за доставка другаде“, посочи Петков. Той изрази задоволство от това, че сигналът, който  миналата година ноември месец е бил внесен от ПП АБВ в Комисията за противодействие на корупцията, засягащ конфликта на интереси при г-н Петьо Иванов, член тогава на Съвета на директорите на БЕХ и член на Съвета на директорите на „Булгаргаз“ вече е разгледан и комисията се произнесла, че г-н Иванов е в конфликт на интереси. „Вече са наложени и конкретните санкции“, добави Петков.  \r\nТеодора ПАВЛОВА", "date": "2019.10.17", "title": "Румен Петков, АБВ: Газовата връзка България-Гърция се оказа тежко недоразумение"}
{"url": "http://www.focus-news.net/news/2019/10/17/2709370/tass-turtsiya-shte-uvelichi-razhodite-za-otbrana-prez-2020-g-s-5-miliarda-dolara.html", "text": "Проектобюджетът на Турция за 2020 г. предвижда увеличение на разходите за отбрана и сигурност с 5 милиарда долара. Данните бяха обявени от телевизионния канал Haber Turk във връзка с представянето на съответния законопроект от ръководителя на стратегическото и бюджетното управление на администрацията на президента Реждеп Тайип Ердоган - Наджи Агбал, предава  TACC . \r\nПрез 2020 г. се предлага да се отпуснат 141 млрд. турски лири (23,9 млрд. долара) за финансиране на всички структури, свързани с отбраната и сигурността. В бюджета на правителството за 2019 г. бяха предвидени 18,8 милиарда долара за правоприлагащите органи. Чрез корекции властите трябваше да рефинансират силите за сигурност с още 3-4% от първоначалната сума. \r\nВ същото време Агбал даде да се разбере, че увеличението на разходите за отбрана е свързано по-специално с военната операция на Турция в Сирия. „Изцяло сме осигурили източници за финансиране на структурите за отбрана и сигурност, като вземем предвид продължаващата операция. Ако е необходимо, ще можем да отделим допълнителни средства\", увери той. \r\nВече втора година стратегическото и бюджетното управление на президентската администрация разработва основния финансов документ на страната. Такива правомощия са му предоставени съгласно  приетите през 2017 г. изменения в Конституцията. \r\nОсвен това Агбал заяви, че общите бюджетни разходи за следващата година се очаква да бъдат 186 млрд. долара. Бюджетният дефицит се очаква да бъде 23,4 млрд. долара. Анкара ще изразходва 16% от бюджета за образование (29,8 млрд. долара за 2020 г. спрямо 19 млрд. долара през 2019 г.) и 31 млрд. долара за здравеопазване (8,2 млрд. долара за 2019 г.). \r\n \r\n . \r\n \r\n Тереза Герова", "date": "2019.10.17", "title": "ТАСС: Турция ще увеличи разходите за отбрана през 2020 г. с 5 милиарда долара"}
{"url": "http://www.focus-news.net/news/2019/10/17/2709369/inzh-rumen-raykov-vik-stara-zagora-drastichno-namalyavane-na-avariite-v-grada-se-ochakva-sled-predstoyashtiya-remont-po-opos.html", "text": "По-малко загуби и драстично намаляване на авариите се очакват в Стара Загора след предстоящия ремонт по Оперативна програма „Околна среда“ на части от канализационната и водопреносната мрежа в града. Това каза за предаването „Екологичен резонанс“ на  Радио „Фокус“  инж. Румен Райков, управител на ВиК - Стара Загора. „Преди 15 години загубите бяха 91% и градът нямаше около 10 часа вода всяко денонощие в продължение на 40 години. Това отдавна е забравено, няма режим на водата, но реално паднаха до 50% загубите, а ние ще се постараем да ги намалим с още около 3-4%. За нас приоритет е да има качествена вода и да бъде непрекъснато водоподаването“, коментира инж. Румен Райков. Той обясни още, че общо около 100 км водопреносна мрежа, до голяма степен в централната градска част, ще бъдат ремонтирани. Финансирането на проекта е от Оперативна програма „Околна среда“ и 12 милиона лева собствени средства на ВиК - Стара Загора, уточни инж. Райков. \r\nЙоланда ПЕЛОВА", "date": "2019.10.17", "title": "Инж. Румен Райков, ВиК - Стара Загора: Драстично намаляване на авариите в града се очаква след предстоящия ремонт по ОПОС"}
{"url": "http://www.focus-news.net/news/2019/10/17/2709368/anton-peychev-mosv-za-da-bade-efektiven-prehodat-ni-kam-kragova-ikonomika-tryabva-da-osaznaem-kato-potrebiteli.html", "text": "За да бъде ефективен преходът ни към кръгова икономика и за да рециклираме по-голяма част от отпадъците ни, трябва да осъзнаем като потребители. Това каза за предаването „Екологичен резонанс“ на  Радио „Фокус“  Антон Пейчев, главен експерт в дирекция „Управление на отпадъците“ към Министерството на околната среда и водите. Данните към 2017 година показват, че страната ни изостава сериозно в преработката на биоотпадъци, а от битовите отпадъци 35% се рециклират. „Това включва от една страна материалното рециклиране – пластмаса, хартия, метал и от друга страна включва компостирането на биоотпадъци. При материалното рециклиране, процентите на България са около и над средните за Европейския съюз. При нас все още изостава процентът на рециклирането на биоотпадъците. Не разполагаме с официални данни, за да видим как се предвижват конкретните отчетни резултати. Но това, което е цялостната политика и в програмните документи, и в програмирането на Оперативната програма „Околна среда“, е поставен акцентът върху тях, върху биоотпадъците. Вече тече изграждането на редица компостиращи инсталации, които бяха договорени в сегашния програмен период. Като резултат очакваме значително нарастване на компостираните биоотпадъци и да изпълним успешно целта до 2020 година за 50% рециклиране на отпадъци“, обясни Антон Пейчев. Той припомни, че след две години в Европейския съюз ще бъде забранено разпространяването на пластмасовите продукти за еднократна употреба. Експертът обясни, че въпреки стремежа към разделно събиране, рециклиране и промяна на дизайна на продуктите, което е заложено в ервопейските директиви и стратегията за пластмасата, се оказва, че е необходимо някои от продуктите да бъдат забранени. \r\nЙоланда ПЕЛОВА", "date": "2019.10.17", "title": "Антон Пейчев, МОСВ: За да бъде ефективен преходът ни към кръгова икономика, трябва да осъзнаем като потребители"}
{"url": "http://www.focus-news.net/news/2019/10/17/2709361/glavniyat-pregovaryasht-na-bryuksel-za-brekzit-mishel-barnie-sdelkata-e-chestna-i-razumna.html", "text": "Главният преговарящ на Европейския съюз по въпросите за Брекзит Мишел Барние приветства постигнатото в последната минута споразумение за излизане на Обединеното кралство от структурите на Общността, като го определи като „честен и разумен компромис“, който защитава европейските интереси, предава  AFP . \r\n„Ние постигнахме споразумение, което е справедливо и разумно и отговаря на нашите принципи\", обяви Барние пред репортери, но призова за предпазливост, тъй като сделката все още трябва да премине през британския парламент. До този момент депутатите в Лондон  вече три пъти отхвърляха споразуменията за Брекзит.  \r\n \r\n Тереза Герова", "date": "2019.10.17", "title": "Главният преговарящ на Брюксел за Брекзит Мишел Барние: Сделката е „честна и разумна“"}
{"url": "http://www.focus-news.net/news/2019/10/17/2709374/festival-na-oreha-shte-se-provede-za-shesti-pat-v-selo-golyamo-dryanovo-obshtina-kazanlak.html", "text": "За шести пореден път, на 19 октомври, село Голямо Дряново ще бъде домакин на Националния фестивал на Ореха, предаде кореспондент на Радио „ Фокус”. Началото на проявата е от 10 часа в центъра на казанлъшкото село. В рамките на фестивала ще бъдат представени кулинарна изложба на ястия с орехи с благотворителна цел, изложение на производители на био продукти - мед, сирене и черупкови плодове като орехи и лешници, етнографска експозиция на автентични фолклорни носии, старинни бижута, платове и демонстрация на машини за преработка на черупкови плодове. След официалното откриване в 12 часа ще започне фолклорна проява с участието на камерна формация на Ансамбъл „Искра“, фолклорни читалищни формации и сдружение „Калиферови хайдути“. Организаторите призовават всеки, който може, да бъде облечен в народна носия. Фестивалът се провежда под патронажа на Националната асоциация на производителите и преработвателите на черупкови плодове и с подкрепата на земеделския производител Георги Василев, кметство Голямо Дряново и Народно читалище „Зора-1902“. \r\n \r\nСлавяна ГАЙДАРОВА", "date": "2019.10.17", "title": "Фестивал на ореха ще се проведе за шести път в село Голямо Дряново, община Казанлък"}
{"url": "http://www.focus-news.net/news/2019/10/17/2709372/mestni-izbori-2019-tsentralnata-izboratelna-komisiya-provede-obuchenie-na-obshtinskite-izbiratelni-komisii-v-oblast-pernik.html", "text": "Обучение на общинските избирателни комисии в област Перник във връзка с изборите за общински съветници и кметове на 27 октомври 2019 г., проведе Централната избирателна комисия, съобщиха от  областна администрация Перник . Инструкциите и новите моменти в изборния процес разясниха членовете на ЦИК Георги Баханов и Николай Николов. На срещата присъстваха още представители на „Информационно обслужване\" АД, на Териториалното звено на ГД \"ГРАО\", на органите на МВР и служба \"Пожарна и аварийна безопасност\", техническите екипи от Областна и от Общинските администрации, както и на други органи и институции ангажирани с произвеждането на изборите. Основни акценти в обучението бяха отделни моменти от указанията, свързани с изборния ден и работата на ангажираните в нея. Представителите на териториалните ведомства информираха, че подготовката за нормално протичане на изборния ден е в ход и е създадена необходимата организация по места. Методически указания на ЦИК за прилагане на Изборния кодекс от СИК са предадени от Областна администрация на общинските администрации. Бяха дискутирани още връзката и начините за добро взаимодействие на екипите в Секционните избирателни комисии /СИК/, бързината и точността при попълването на изборните книжа и протоколите, както и своевременната реакция по отношение краткия срок след първия тур и оперативността в общините и населените места, където се очаква да има балотажи между кандидати.Представителите на ЦИК насочиха вниманието на членовете на ОИК към новостите във вота: облекчаване възможността за гласуване на хора с увреждания и задължителното отбелязване на сгрешените протоколи. Те отправиха препоръки към членовете на секционни комисии да се запонаят добре с указанията, публикувани на сайта на ЦИК, както и да обърнат внимание на дигиталните материали в секция \"Разяснителна кампания\" на сайта.", "date": "2019.10.17", "title": "Местни избори 2019 : Централната изборателна комисия проведе обучение на общинските избирателни комисии в област Перник"}
{"url": "http://www.focus-news.net/news/2019/10/17/2709375/novi-standarti-pri-administrativnoto-obsluzhvane-shte-podobryat-obratnata-vrazka-s-potrebitelite.html", "text": "По предложение на вицепремиера Томислав Дончев стартират едномесечни обществени консултации по проект на Постановление за изменение и допълнение на Наредбата за административното обслужване. Това съобщиха от  правителствената информационна служба . Проектът има за цел да реформира изцяло системата за обратна връзка от потребителите и стандартите за качество на административната услуга и може да бъде открит на Портала за обществени консултации. \r\nЗадължителни за всички администрации стават анкетните проучвания, консултациите със служителите, наблюдението по метода „таен клиент“, както и проверки относно сигнали, жалби и медийни публикации.  \r\nВъв всички администрации се предвиждат общи стандарти по отношение на достъпността до и в центровете за обслужване, както и при комуникация с потребителите. Ще бъдат стандартизирани сроковете за отговор на запитвания и използването на опростени и лесни за попълване образци и формуляри.  \r\nИзмененията в Наредбата за административно обслужване ще дадат възможност на администрациите да усъвършенстват качеството на обслужване чрез постигане и на допълнителни собствени стандарти - за местоположение на центъра за обслужване, осигуряване на паркинг, онлайн комуникация с потребителя, онлайн проверки на статуса на услугата както и възможност за обслужване в извънработно време.", "date": "2019.10.17", "title": "Нови стандарти при административното обслужване ще подобрят обратната връзка с потребителите"}
{"url": "http://www.focus-news.net/news/2019/10/17/2709376/ombudsmanat-diana-kovacheva-izprati-preporaki-do-mrrb-i-mtsp-za-kachestvoto-i-zaplashtaneto-na-piteynata-voda.html", "text": "Омбудсманът Диана Ковачева изпрати две препоръки - до министъра на регионалното развитие и благоустройството Петя Аврамова във връзка с качеството и заплащането на водата за питейно-битови нужди и до министъра на труда и социалната политика Бисер Петков за подпомагане на лица с ниски доходи при плащане на водоснабдителни услуги. Това съобщиха от пресцентъра на  омбудсмана . \r\nПовод за препоръките станаха многобройните жалби на граждани срещу лошото качество на водата, в които настояват за намирането на по-справедливо решение при заплащане на услугата. \r\n„Когато доставяната вода е негодна за питейно-битови цели е налице неизпълнение на задължение на ВиК оператора, поради което и цената на водата следва да бъде като за вода с непитейни качества“, пише доц. Ковачева до регионалния министър. \r\nОмбудсманът настоява за изготвянето на ясна процедура, при която да се констатира в бърз срок лошото качество на водата за питейно-битови нужди и да се направи корекция на заплащаната цена. \r\nТя обръща внимание, че няма реални последствия след общественото обсъждане на Проекта на Наредба за условията и реда за присъединяване на потребителите и за ползване на водоснабдителните и канализационните системи. \r\n„Гражданите очакваха нова Наредба да регламентира и по-справедлив начин за разпределението на разход вода „общо потребление“ в сгради-етажна собственост“, пише още омбудсманът до министър Аврамова. \r\nВ препоръката до министър Петков доц. Диана Ковачева за втори път поставя въпроса за необходимостта от подпомагане на социално уязвими граждани при заплащане на услугите за вода. Водоснабдяването за питейно-битови нужди, като основна жизнена потребност, е извън обхвата на Закона за социалното подпомагане. \r\nОмбудсманът подчертава, че цената на водата се повишава непрекъснато, докато доходите на домакинствата намаляват и затова е наложително държавата да подпомогне социално слабите граждани – клиенти на ВиК, като им гарантира достъпа до вода, за да водят нормален и пълноценен живот.", "date": "2019.10.17", "title": "Омбудсманът Диана Ковачева изпрати препоръки до МРРБ и МТСП    за качеството и заплащането на питейната вода"}
{"url": "http://www.focus-news.net/news/2019/10/17/2709380/rayonen-sad-plovdiv-osadi-na-10-mesetsa-zatvor-73-godishen-mazh-za-bludstvo-s-nepalnoletno-momiche.html", "text": "Районен съд – Пловдив осъди подсъдимия Мехмед М. /на 73 г./, на лишаване от свобода за срок от 10 месеца при първоначален общ режим, като го призна за виновен в това, че на 2 май 1019 г. в гр. Пловдив е извършил действия с цел да възбуди полово желание без съвкупление по отношение на лице, ненавършило 14-годишна възраст, престъпление по чл. 149 ал.1 от НК вр. чл. 58а от НК вр. чл. 54 от НК.  Това съобщиха от пресцентъра на  Съдебна палата – Пловдив . Подсъдимият към момента на деянието е работил като кондуктор в градския транспорт, а пострадалата 13-годишна ученичка е била пътничка в автобуса. \r\nПрисъдата подлежи на обжалване и протест в 15-дневен срок пред Пловдивския окръжен съд.", "date": "2019.10.17", "title": "Районен съд – Пловдив осъди на 10 месеца затвор 73-годишен мъж за блудство с непълнолетно момиче"}
{"url": "http://www.focus-news.net/news/2019/10/17/2709357/prezidentat-rumen-radev-zapochva-initsiativa-za-nasarchavane-na-sporta-i-sotsialnoto-obshtuvane-pri-mladezhite.html", "text": "Президентът Румен Радев стартира нова инициатива за насърчаване на физическата активност и спорта сред децата и младите хора в България. Това съобщиха от  прессекретариата на държавния глава . „Важно е да излезем от говоренето за спорта като абстракция, време е да покажем на младежите лична ангажираност на всички нива“, заяви държавният глава. Той обяви началото на инициативата си „Спортувай с президента“ по време на конференция, която се състоя в Националната спортна академия „Васил Левски“.  \r\nИнициативата на президента Радев цели да стимулира практикуването на спорт за подобряване на здравето, развитието на двигателните умения и социалното общуване при младежите. Трябва да излезем от апатията на всички нива, подчерта президентът и призова за поощряване и популяризиране на физическата активност сред децата. Румен Радев отбеляза, че е важно младежите да излязат от опасностите на виртуалната мрежа и да бъдат приобщени към мрежа от съмишленици, с които да спортуват.  \r\n„Ако искаме да имаме здрава, трудоспособна нация, ние трябва да инвестираме изключително много в профилактиката и в спорта“, заяви Румен Радев. Той отбеляза, че това ще създаде предпоставки и за намаляване на финансовите ресурси, отделяни за лечение на заболявания. Новата инициатива на президента има за цел изграждането на мрежа от партньорства с училища, спортни организации, институции, родители, които, по думите на държавния глава, играят  водеща роля за подобряване на физическия и здравния статус сред младите хора. Държавният глава призова всички заедно да обединят усилия за здравето и физическата активност на децата.  \r\nПо време на конференцията водещи експерти в областта на медицината, психологията, педагогиката, физическото възпитание представиха данни за влошаване на здравния статус сред децата, произтичащо от обездвижване, както и намаляване на физическата дееспособност на учениците. Акцент в докладите на лекторите беше нарастващата опасност от създаване на зависимост към информационните технологии. Бяха представени добри практики от други европейски държави и методи за насърчаване на спорта сред децата.", "date": "2019.10.17", "title": "Президентът Румен Радев започва инициатива за насърчаване на спорта и социалното общуване при младежите"}
{"url": "http://www.focus-news.net/news/2019/10/17/2709379/sport-totnam-vleze-v-kontakt-s-zhoze-mourinyo.html", "text": "Ръководството на Тотнъм вече е влязло в контакт с Жозе Моуриньо относно мениджьрския пост в клуба, съобщава Soccerlink. Според френското издание президентът на шпорите Даниел Леви ще изгони Маурисио Почетино, ако резултатите не се подобрят скоро. Лондончани са доста неубедителни от старта на кампанията и имат 11 точки от първите си 8 двубоя във Висшата лига. В Шампионската лига пък са с 1 равен и 1 загуба. Това доста покачи напрежението около Почетино. Даниел Леви вече се е свързал с Моуриньо, за да обсъдят евентуално назначение на португалеца. Бившият мениджър на Манчестър Юнайтед наскоро отхвърли оферта на Лион, тъй като желанието му е да поеме именно Тотнъм. Специалния почти година е без работа, след като бе уволнен от \"Олд Трафорд\" през декември 2018-а.", "date": "2019.10.17", "title": "Спорт: Тотнъм влезе в контакт с Жозе Моуриньо"}
{"url": "http://www.focus-news.net/news/2019/10/17/2709377/shte-bade-proveren-napredakat-na-deynostite-po-razshiryavaneto-na-gazoprenosnata-infrastruktura-na-bulgartransgaz-ead.html", "text": "Напредъкът на строителните дейности по разширяване на газопреносната инфраструктура на „Булгартрансгаз“ ЕАД в района на град Кнежа ще бъде проверен на 21 октомври 2019 г. от 12.00 часа. Това съобщиха от пресцентъра на  Министерство на енергетиката . В инспекцията са поканени да участват министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и представители на местната власт, представите на изпълнителите и други. Ще бъде проверено изграждането на участъка от преносния газопровод на „Булгартрансгаз“ ЕАД на територията на общините Искър, Кнежа и Оряхово.", "date": "2019.10.17", "title": "Ще бъде проверен напредъкът на дейностите по разширяването на газопреносната инфраструктура на „Булгартрансгаз“ ЕАД"}
{"url": "http://www.focus-news.net/news/2019/10/17/2709382/kathimerini-dvoyka-turski-iztrebiteli-sa-narushili-vazdushnoto-prostranstvo-na-gartsiya.html", "text": "Два изтребителя F-16 на ВВС на Турция са навлезли в Атинския регион за полетна информация, прелитайки над островите Инусес и Панагия на височина от 28 000 фута, съобщава електронното издание на гръцкия ежедневник  Kathimerini . \r\nСпоред Генералния щаб на гръцката армия нерегламентираните прелитания са извършени малко преди 10:30 часа местно време (съвпада с българското време). Двойката турски изтребители е била прихваната и прогонена от въздушното пространство на Гърция, съгласно международните правила. \r\nПодобни прелитания бяха регистрирани в района и миналия петък, припомнят от редакцията. \r\n \r\n . \r\n \r\n Тереза Герова", "date": "2019.10.17", "title": "Kathimerini: Двойка турски изтребители са нарушили въздушното пространство на Гърция"}
{"url": "http://www.focus-news.net/news/2019/10/17/2709384/motopohod-sreshtu-domashnoto-nasilie-preminava-prez-veliko-tarnovo.html", "text": "Мотопоход срещу домашното насилие преминава през старата столица. Инициативата е на Зонта клубове от България, Румъния и Македония, и е посветена на 100-годишнината на организацията, която работи за по-добър живот на жените и момичетата. Това каза за  Радио „Фокус“ – Велико Търново  Красимира Коцева, председател на Зонта клуба в старопрестолния град. Тя допълва, че проявата има за цел да събуди общественото съзнание и да предизвика промяна на остарели стереотипи и социални настройки,  поради които  домашното насилие все още е неизменна част в много семейства. Ще бъде засегната и темата за агресията в училище, която също нараства с тревожни темпове, както и на проблема с ранните бракове и ранната бременност при момичета, ненавършили 18 години. \r\nМаратонът започна от София и мина  през Пловдив, Стара Загора, Бургас, Варна, Русе и Плоещ. Велико Търново е последната спирка. Днес дамите ще бъдат посрещнати при паметника на Асеневци, в района на Художествената галерия „Борис Денев“ в 17.30 часа. На специална церемония ще бъде предадено знамето на стогодишната организация, което ще приеме новия й президент. С този символичен акт ще бъде предадено и послание към следващите поколения – да съхраняват традициите. След приключване на похода реликвите ще бъдат предадени за съхранение в Националния исторически музей. \r\nЛуиза ТРАНЧЕВА", "date": "2019.10.17", "title": "Мотопоход срещу домашното насилие преминава през Велико Търново"}
{"url": "http://www.focus-news.net/news/2019/10/17/2709378/afp-makron-izrazi-uverenost-v-podkrepata-na-britanskite-deputati-za-novata-sdelka.html", "text": "Държавният глава на Франция Еманюел Макрон приветства новото споразумение за Брекзит, постигнато между Европейския съюз и Обединеното кралство, като изрази увереност, че депутатите в Лондон ще го подкрепят, предава  AFP . \r\nПреди началото на срещата на върха на ЕС Брюксел Макрон заяви, че е „достатъчно убеден, че (споразумението) може да бъде ратифицирано чрез гласуване на британския парламент“. \r\nСлед обявяването на новата сделка, всички очи ще бъдат насочени към Лондон, където ще стане ясно дали премиерът Борис Джонсън, който се ангажира да изведе Великобритания от ЕС до края на месеца, има достатъчно подкрепа, за да прокара споразумението в парламента. \r\n \r\n Тереза Герова", "date": "2019.10.17", "title": "AFP: Макрон изрази увереност в подкрепата на британските депутати за новата сделка"}
{"url": "http://www.focus-news.net/news/2019/10/17/2709358/reuters-mayk-pens-pristigna-v-turtsiya-za-obsazhdane-na-operatsiyata-v-severna-siriya.html", "text": "Вицепрезидентът на САЩ Майк Пенс пристигна на посещение в Турция, за да призове Анкара да прекрати новата си, трета по ред военна операция в Северна Сирия – „Извор на мира“, предава  Reuters . Ден по-рано държавният глава на САЩ Доналд Тръмп заплаши Турция с налагането на тежки санкции в отговор на офанзивата в Сирия. \r\nПенс ще се срещне с турския президент Реджеп Тайип Ердоган. Той пристигна в страната заедно с държавния секретар Майк Помпео и други официални представители на администрацията във Вашингтон, които ще проведат срещи с колегите си.  \r\nТръмп изпрати в Турция делегацията, след като в телефонен разговор Ердоган отхвърли призивите за прекратяване на огъня или посредничеството на Вашингтон. Целта на американците е да се опитат да убедят Анкара да прекрати настъплението си.  \r\n \r\n Тереза Герова", "date": "2019.10.17", "title": "Reuters: Майк Пенс пристигна в Турция за обсъждане на операцията в Северна Сирия"}
{"url": "http://www.focus-news.net/news/2019/10/17/2709385/api-vazstanoveno-e-dvizhenieto-po-pat-i-1-vratsa-mezdra-pri-km-158.html", "text": "Възстановено е движението по път I-1 Враца – Мездра при км 158+500. Това съобщиха от пресцентъра на  Агенция „Пътна инфраструктура“ .", "date": "2019.10.17", "title": "АПИ: Възстановено е движението по път I-1 Враца – Мездра при км 158"}
{"url": "http://www.focus-news.net/news/2019/10/17/2709381/rumen-petkov-abv-da-izlezem-i-da-kazhem-che-v-balgariya-rasizam-nyama-bi-bilo-neseriozno-zashtoto-toy-e-instituanaliziran.html", "text": "Да излезем и да кажем, че в България расизъм няма, би било несериозно, защото той е институанализиран, основната вина за расистките скандали е в правителството. Това каза лидерът на АБВ Румен Петков по време на пресконференция във връзка със създалото се напрежение след мача България – Англия, предаде репортер на  Агенция „Фокус“ . Румен Петков посочи, че основната вина е в институциите, защото със своето бездействие те са основният фактор в налагането на омразата. „Месец в английските средства за масова информация, английски спортни фактори, институции предупреждаваха, че в София на Стадион „Васил Левски“ ще има расистки ексцесии. Месеци наред беше нагнетявано това напрежение. Тази част от английския аспект на събитието на бива да бъде подминавана. Голямата част от английската агитка се държа естествено: дойдоха, изпонапиха се, сбиха се, един, за съжаление, почина. Цветът на кожата няма никакво значение, след като хулиганства и в неадекватно състояние, мястото му е в ареста. Аз не разбрах за арестувани англичани. Невзимането на мерки създава впечатление, че в България виждаме две категории във футбола: гостите, които могат да безчинстват и да правят, каквото искат и другите сме ние българите“, посочи Петков. Петков припомни, че на една част от агитката, използвала нацистки знаци, е била облечена  тениски с надпис „УЕФА, ФИФА No Respect”. “Защо ги допуснаха на стадиона? Какво правят те на стадиона?“, запита той. Петков посочи, че се е видяло, че те са напуснали стадиона организирано без каквато и да е намеса от страна на правоохранителната система. „За всеки един трезво мислещ човек няма съмнение, че тези хора са изпратени там за това. Тихомир Безлов от Центъра за изследване на демокрацията ясно казва, че при агитките нищо безплатно няма, аз имам известен опит, който ме кара да съм абсолютно съгласен с това. За себе си съм убеден, че това е организирано и то няма как да стане зад гърба на министър-председателя, отчитайки неговата чувствителност към подобен род изяви. Не може англичаните да предупреждават един месец и той да не вземе мерки. Не казвам, че непременно той е съучастникът е организацията, но като видим по-именитите фигури там, те са политически обвързани с Борисов. основната вина за расистките прояви е в политиката, политиците институциите, а в конкретния случай в правителството“, допълни той. Петков коментира действията на Бойко Борисов: искането на оставката на Боби Михайлов, пращането на ГДБОП в БФС. „Също каза и, че държавата ще страда заради шайка олигофрени, без да изрази собственото си място. Борисов заяви, че е разпоредил да спрат парите за българския футбол. Той въобще не знае какви пари дава държавата и накъде те отиват във футбола. От парите, които държавата дава, в професионалния футбол не влиза 1 стотинка, в А и Б групите. Държавата няма отношение към финансиране на националния отбор. Държавата дава по 1 милион и 100 хиляди лева за детско-юношеския футбол. Един от основните упреци към БФС би трябвало да бъде развитието на детско-юношеския футбол. Борисов беше разпоредил да се спре този 1 милион и 100 хиляди лева“, добави още Петков.  \r\nТой определи оставката на шефа на БФС Боби Михайлов като грозна спекула с футбола в България. „Широкоизвестно е, че Борислав Михайлов не се радва на народната любов. Достатъчно омразен човек е. и в мига, в който министър-председателят поиска неговата оставка, настъпи радостно оживление“, добави още Петков  \r\nТеодора ПАВЛОВА", "date": "2019.10.17", "title": "Румен Петков, АБВ: Да излезем и да кажем, че в България расизъм няма, би било несериозно, защото той е институанализиран"}
{"url": "http://www.focus-news.net/news/2019/10/17/2709373/mestni-izbori-2019-liderat-na-dps-mustafa-karadaya-ot-kardzhaliyskoto-selo-enchets-zaednostta-nyama-alternativa.html", "text": "Екипът на Централния лъч на ДПС присъства на предизборна среща с жителите на село Енчец, община Кърджали. Това съобщиха от пресцентъра на  ДПС . Лидерът на ДПС Мустафа Карадайъ посочи област Враца за пример за постигнати добри резултати на последните избори за ЕП като нетрадиционен район на ДПС. „В общините Борован и Хайредин ДПС управлява от 2 мандата, а сега ще управлява и трети. В тези две общини не живее нито един турчин“, добави той. \r\nПредседателят на ДПС каза, че моделът на заедността дава своя продукт. Днес имаме няколко общини, където не живеят мюсюлмани, но местната власт е на ДПС. „Тази година жребия ни задължи общините на ДПС да не са по-малко от 55, подчерта Карадайъ“, посочи той. \r\n„В България етническите българи и християни знаят, че философията и политиката на заедността на ДПС нямат алтернатива в нашата Родина“, каза още председателят на ДПС. Затова искат техните общини да се управляват от знаещи, можещи, образовани и отговорни хора с политиката на ДПС“, добави той. \r\nЗам.-председателят на ПГ на ДПС Йордан Цонев каза, че освен председателя на ДПС няма как да видите председателите на останалите системни партии да дойдат в Енчец. „ГЕРБ ще вземе 300 000 гласа от София и 100 000 от Пловдив, Варна и Бургас. И след това като разпределят бюджета, познайте къде ще отидат парите от вашите данъци, добави той. Останалите партии нямат интерес към малките населени места и общини. ДПС е партията, която събира вашите гласове и подкрепа от малките села, махалите, малките и средните общини“, обяви Цонев. \r\n„Не позволявайте нито един наш глас да отиде в друга партия, а само за ДПС, само за вас и вашето бъдеще“, заключи Йордан Цонев. \r\nНа предизборната среща присъстваха още зам.-председателят на ДПС и кмет на Община Кърджали инж. Хасан Азис, евродепутатът Атидже Алиева-Вели, членът на ЦОБ Ердинч Хайрула и народните представители Адлен Шевкед и Ерол Мехмед.", "date": "2019.10.17", "title": "Местни избори 2019: Лидерът на ДПС Мустафа Карадайъ от кърджалийското село Енчец: Заедността няма алтернатива"}
{"url": "http://www.focus-news.net/news/2019/10/17/2709390/zapochva-rekonstruktsiya-na-chast-ot-dvornite-prostranstva-na-detski-gradini-v-obshtina-gotse-delchev.html", "text": "Реконструкция на част от дворните пространства на детски градини в Община Гоце Делчев започва от следващата седмица. Това съобщиха от  пресцентъра на Община Гоце Делчев . Средствата, които ще бъдат вложени са в размер на 306 386.13 лв. без ДДС и са осигурени изцяло от общинския бюджет. Част от дворните пространства на общо пет детски градини в община Гоце Делчев ще бъдат напълно обновени. Това са детските заведения „Снежанка“, „Брезичка“, „Детелина“ и „Слънце“ в гр. Гоце Делчев, и „Щастливо детство“ в село Корница. Във всяко едно от тези дворни пространства ще бъдат демонтирани и извозени старите детски съоръжения и настилка. Ще бъдат доставени и монтирани нови детски пързалки, комбинирани детски съоръжения, пясъчници, синтетична ударопоглъщаща настилка и градински пейки. Ремонтните дейности започват на 21 октомври с първи копки в Детска градина „Снежанка“ от 10:00 часа и в Детска градина „Брезичка“ от 11:00 часа.", "date": "2019.10.17", "title": "Започва реконструкция на част от дворните пространства на детски градини в община Гоце Делчев"}
{"url": "http://www.focus-news.net/news/2019/10/17/2709387/v-kyustendil-beshe-predstaveno-proektno-predlozhenie-za-blagoustroyavane-na-kolushko-dere.html", "text": "В града беше представено проектно предложение за благоустрояване на „Колушко дере”, предаде репортер на  Радио „Фокус” – Кюстендил . Проектното предложение за благоустрояване и ревитализация на „Колушко дере“, разположено между река Банщица и Средновековна църква „Св. Георги“, беше представено от Светослав Василев – временно изпълняващ длъжността кмет на Община Кюстендил и Радмила Рангелова – заместник-кмет „Социални услуги, програми и проекти“. По време на представянето стана ясно, че реализацията на дейностите по този проект е възможна благодарение на голямата икономия на средства, над 1 200 000 лв., след провеждането на обществените поръчки при изпълнението на проектите, част от Инвестиционната програма на Община Кюстендил, финансирана по процедура BG16RFOP001-1.001-039 „Изпълнение на Интегрирани планове за градско възстановяване и развитие“ от Оперативна програма „Региони в растеж“ (ОПРР) 2014-2020. Планираната продължителност на проекта е 24 месеца, а общата стойност на проектното предложение е в размер на 1 290 000 лв. Бяха представени основната и специфичните цели на проекта, а именно: създаване на привлекателна градска среда в Община Кюстендил“ чрез ревитализация на приоритетни градски части в град Кюстендил като предпоставка за интегрирано градско развитие, осигуряващо устойчива и екологична градска среда с по-високо качество за живот и работа, която ще допринесе за развитието на град Кюстендил като център на иновациите, предприемчивостта и икономическия растеж в агломерационния ареал. Специфичните цели са да се повиши естетическото и екологично качество на градската среда в Община Кюстендил, допринасяща за балансирано икономическо развитие и задържане на младите хора в региона; да се създадат по-добри условия за живот, социално включване и интегриране на групите в неравностойно положение чрез обособяване на места за игра, спорт, отдих, рекреация и социални контакти за различни възрастови групи; да се повиши инвестиционната атрактивност на агломерационния ареал чрез създаване на качествено нов градски облик – благоустрояване и ревитализация на „Колушко дере“, разположено между река Банщица и средновековна църква „Св. Георги“. Основната дейност по проекта предвижда изпълнение на инженеринг – проектиране, строителство и авторски надзор за обект „Благоустрояване и ревитализация на „Колушко дере“. Другите съпътстващи дейности, които са предвидени в проектното предложение и са задължителни съгласно насоките за кандидатстване по процедурата са организация и управление на проекта; публичност и визуализация на проекта; подготовка на документацията за възлагане на обществени поръчки и провеждане на процедури за избор на изпълнители, сключване на договори; упражняване на строителен надзор и извършване на независим финансов одит. Радмила Рангелова заяви, че с оглед значимостта на проекта и с цел по-голяма публичност и достигане до широката общественост, от 19 септември 2019 г. Община Кюстендил е предоставила възможността, чрез публикуване на проекта на схема на страницата на общинска администрация, на всички заинтересовани страни да изразят своите предложения, мнения, препоръки  и допълнения към така представената план-схема. Беше представена и изготвената схема-скица на обект „Благоустрояване и ревитализация на „Колушко дере“, разположено между река Банщица и Средновековна църква „Св. Георги“. Предвиждат се дейности в две зони. Сред тях са рехабилитация на съществуващи зелени площи, както и оформяне на нови такива, включващи:затревяване, зацветяване, нова храстова и дървесна растителност; изграждане на нова пешеходна алейна мрежа – отделяне на пешеходно от вело движение с нова пешеходна алея, успоредна на съществуващата велоалея и оформяне на кътове за сядане с паркова мебел за отдих и срещи покрай пешеходната алея. Поставяне на елементи на градското обзавеждане- беседки, перголи, пейки, кошчета за отпадъци. Изграждане на нова детска площадка и площадка за игра на тенис на маса. Изграждане на поливна система, парково осветление и видеонаблюдение. За втората зона е предвидена рехабилитация на съществуващи зелени площи, както и оформяне на нови такива. Радмила Рангелова заяви, че дейностите по благоустрояване на обекта на интервенция по проекта, се планира да стартират в началото на следващата 2020 година. \r\nВенцеслав ИЛЧЕВ", "date": "2019.10.17", "title": "В Кюстендил беше представено проектно предложение за благоустрояване на „Колушко дере”"}
{"url": "http://www.focus-news.net/news/2019/10/17/2709394/mestni-izbori-2019-aleksandar-andreev-tsik-tragnaha-i-parvite-kamioni-s-byuletinite-za-pet-oblasti-burgas-ruse-varna-shumen-i-targovishte.html", "text": "Днес тръгнаха и първите камиони с бюлетините за пет области – Бургас, Русе, Варна, Шумен и Търговище. Това каза по време на брифинг в ЦИК за местните избори на 27 октомври, говорителят на Централната избирателна комисия (ЦИК) Александър Андреев, предаде репортер на  Агенция \"Фокус\" . „Оттук нататък по график ще бъдат разпределени и в останалите областни градове, за да може след което те да бъдат комплектовани и за съответните общини и в деня на изборите да бъдат предадени на секционните избирателни комисии, за да може да започне подготовката за изборния ден. Общият брой на граждани на държави-членки на ЕС, които са заявили и ще участват в изборите са 770“, уточни той.  \r\nТеодора ПАТРОНОВА", "date": "2019.10.17", "title": "Местни избори 2019: Александър Андреев, ЦИК: Тръгнаха и първите камиони с бюлетините за пет области – Бургас, Русе, Варна, Шумен и Търговище"}
{"url": "http://www.focus-news.net/news/2019/10/17/2709393/42-godishen-mazh-e-zadarzhan-za-proyava-na-agresiya-kam-maloletno-momiche.html", "text": "42-годишен мъж е задържан за проява на агресия към 11-годишно момиче. Това съобщиха от  пресцентъра на МВР . Майката на пострадалото дете е подала жалба в полицията на 16 октомври към 15:00 часа. Майката е обяснила, че детето ѝ било ударено по главата от родител на нейна съученичка, то е прегледано в болница. Към адреса незабавно били насочени екипи на Трето РУ, които на място установили бащата на другото момиче. 42-годишният мъж е задържан с полицейска мярка до 24 часа в Трето РУ. Предстои доклад на събраните материали по образуваното бързо производство в прокуратурата.", "date": "2019.10.17", "title": "42-годишен мъж е задържан за проява на агресия към малолетно момиче"}
{"url": "http://www.focus-news.net/news/2019/10/17/2709386/prodalzhavat-proyavite-po-povod-otbelyazvaneto-na-50-godini-ot-obyavyavaneto-na-belovo-za-grad.html", "text": "Продължават проявите по повод отбелязването на 50-та годишнина от обявяването на Белово за град. Това съобщи за  Радио „Фокус“ – Пазарджик  Севдалина Попова, директор на Историческия музей в Белово. Тя уточни, че на 18 октомври в 13.00 часа в музея ще бъде открита изложба от ученически рисунки „Белово – моят любим роден град“. Ще бъдат наградени и участниците в конкурсите за ученическа рисунка, есе и стихотворение. \r\nВаня НИКОЛОВА", "date": "2019.10.17", "title": "Продължават проявите по повод отбелязването на 50 години от обявяването на Белово за град"}
{"url": "http://www.focus-news.net/news/2019/10/17/2709389/sayman-kovani-napravena-e-golyama-stapka-napred-v-pregovorite-za-brekzit.html", "text": "Ирландският външен министър Саймън Ковъни приветства новата сделка, за която се споразумяха Лондон и Брюксел и я нарече „голяма стъпка напред“, която „защитава основните ирландски интереси“, предава  AFP . \r\nМакар да предупреди, че сделката трябва да бъде ратифицирана от британския и Европейския парламент преди да бъде официално приета, Ковъни заяви пред местни депутати, че споразумението е „много важно постижение“, което си струва да бъде подкрепено.  \r\n \r\n  Теодор Пенев", "date": "2019.10.17", "title": "Саймън Ковъни: Направена е голяма стъпка напред в преговорите за Брекзит"}
{"url": "http://www.focus-news.net/news/2019/10/17/2709395/zamestnik-ministar-lozana-vasileva-ot-dnes-benefitsienti-mogat-da-kandidatstvat-s-proekti-za-inovatsii-v-zemedelskite-stopanstva.html", "text": "От днес стартира процедурата по подмярка 16.1. “Подкрепа за сформиране и функциониране на оперативни групи в рамките на ЕПИ”. Това каза замeстник-министърът на земеделието, храните и горите Лозана Василева на посещение в Община Кула. По думите й в Общината към момента постъпват инвестиции за над 11 млн. лева по Програмата за развитие на селските райони. Това съобщиха от пресцентъра на  Министерство на земеделието, храните и горите . \r\nСпоред Василева, новостартиралата процедура ще осигури подкрепа за процеса по внедряване на иновативни решения в земеделската практика. Чрез подмярката ще се осигури възможност за засилване и разширяване на връзките между образователните, научните звена и бизнеса, като се създадат съответните механизми за практическото реализиране на иновативни решения в практиката. “Бюджетът, определен по подмярката е на стойност 20 млн. евро, като 2 млн. лв. допълнително по процедурата ще бъдат насочени за целева подкрепа за сектор  „Животновъдство”, каза още заместник- министър Василева. Подкрепата за сектора е насочена към иновативни решения за превенция и подобряване на здравословно състояние на животните. По този начин ще се осигури възможност за разработване и тестване на нови практики, процеси и технологии. Те ще спомогнат за преодоляване на последиците от усложнена епизоотична обстановка в животновъдните стопанства в страната, както и минимизиране на рисковете за в бъдеще, категорична беше тя.  \r\nБенефициенти по подмярката могат да бъдат оперативни групи в рамките на ЕПИ за селскостопанска производителност и устойчивост, които изпълняват конкретен иновативен проект. Членовете на оперативните групи могат да са научни институти, висши училища и неправителствени организации в областта на земеделското стопанство и земеделски стопани.", "date": "2019.10.17", "title": "Заместник-министър Лозана Василева: От днес бенефициенти могат да кандидатстват с проекти за иновации в земеделските стопанства"}
{"url": "http://www.focus-news.net/news/2019/10/17/2709397/dvama-mladezhi-sa-postradali-pri-katastrofa-vav-varna.html", "text": "Двама младежи са пострадали при катастрофа във Варна. Това каза за  Радио „Фокус“ – Варна  Ивана Милева, говорител на полицията в града. Тя добави, че към 12.30 часа е подаден сигнал за тежко пътнотранспортно произшествие между лек автомобил и тежкотоварен автомобил в района на поделението на ВМС, познато като “Пясъка“, в посока КРЗ – Одесос. Следствие на удара между двете превозни средства е пострадал 19-годишният шофьор на лекият автомобил, както и неговият спътник. Двамата са отведени в болница, като по информация на Милева спътникът на младежа е бил контактен. За сега няма яснота, какво е състоянието на другия младеж, за който се знае, че ще остане в болницата. Шофьорът на товарния автомобил е без наранявания. Към момента се изясняват обстоятелствата и причината за възникналата катастрофа. \r\nДесислава ВАСИЛЕВА", "date": "2019.10.17", "title": "Двама младежи са пострадали при катастрофа във Варна"}
{"url": "http://www.focus-news.net/news/2019/10/17/2709392/apelativen-sad-plovdiv-potvardi-zadarzhaneto-pod-strazha-na-dvama-obvinyaemi-prichinili-smartta-na-mazh-sled-sbivane.html", "text": "Апелативен съд – Пловдив потвърди определение на Окръжен съд – Пазарджик, с което е взета мярка за неотклонение „задържане под стража“ спрямо Г. И. и непълнолетния Дж. А. от Добрич. Това съобщиха от  Съдебна палата – Пловдив . \r\nДвамата са обвинени в това, че на 09 октомври 2019 г. в град Пазарджик са причинили смърт по непредпазливост на В. Б. от гр. Пазарджик вследствие на умишлено нанесена средна телесна повреда. Двамата са нанесли побой на В. Б. преди задържането му от полицията, тъй като бил откраднал продавани от тях тикви. \r\nАпелативният съд сподели преценката на пазарджишкия съд за обосновано предположение, че обвиняемите са извършили престъплението, в което всеки един от тях е обвинен. Прие, че съществува опасност да извършат престъпление при по-лека мярка за неотклонение. Изходи от завишената обективна и субективна тежест на деянието, която свидетелства за завишена степен на обществена опасност на личността на дейците. Счете за правилни аргументите, с които проверяваната инстанция е приела наличие на опасност за укриване от страна на двамата обвиняеми. \r\nОпределението е окончателно.", "date": "2019.10.17", "title": "Апелативен съд – Пловдив потвърди задържането под стража на двама обвиняеми, причинили смъртта на мъж след сбиване"}
{"url": "http://www.focus-news.net/news/2019/10/17/2709401/fondatsiya-za-nashite-detsa-savmestno-sas-sdruzhenie-ekvilibrium-predstavi-statiya-posvetena-globalnata-skala-za-ranno-detsko-razvitie-po-vreme-na-raboten-seminar-v-ruse.html", "text": "Статията беше представена пред професионалисти, работещи с деца, медицински специалисти, ръководители на социални услуги и представители на община Русе като част от проект на Фондация „ За Нашите Деца“, целящ по-широко разпространение на научна литература в областта на ранното детско развитие на български език. Това съобщиха от  \"Фондация за нашите деца\" .  \r\nГлобалната скала за ранно детско развитие е разработена като широкоприложим инструмент, който да позволи оценяване и очертаване на състоянието на ранното детското развитие в световен мащаб. По този начин всяка държава ще може да разполага с адекватен метод за проследяване на напредъка по отношение на целите в областта на ранното детско развитие. Подобен инструмент ще спомогне за по-ефективно прилагане на съществуващите програми, което допълнително ще насърчи политическият ангажимент за инвестиция в ранното детско развитие в световен мащаб, който никога не е бил така силно заявен, както сега. \r\nСлед презентацията участниците се разделиха на групи и дискутираха трудностите с достъпа до научна литература в България, проблемите, с които се сблъскват специалистите при проследяване на ранното детско развитие, както и това как трябва да се правят политики, базирани на доказателства. \r\nСред основните проблеми, които изпъкнаха, бяха морално остарелите научни публикации, по които се обучават специалистите в университетите, липсата на координация между институциите и липсата на инвестиции в качеството на работната сила в сферата на ранното детско развитие. \r\nУчастниците се обедниха около тезата, че е необходима обща визия на национално ниво за политиките и дейностите по отношение на ранното детство, която да позволи по-координирани и целенасочени действия на всички заинтересовани страни. По този начин ще може да създадем адекватни условия за работа на специалистите и подкрепа за родителите, а така и подходяща обществена среда, която да е максимално благоприятна за развитието на децата. \r\nСъбитието се проведе в Комплекса за социални услуги за деца и семейства на сдружение „Еквилибриум“ в Русе и беше фасилитирано от програмния директор на сдружението – Елена Петкова. \r\nПроектът е финансиран като част от съвместна инициатива на Международната организация стъпка по стъпка ISSA и фондация “Bernard van Leer” за популяризиране на научното списание Early Childhood Matters.", "date": "2019.10.17", "title": "Фондация „За Нашите Деца“, съвместно със сдружение „Еквилибриум“ представи статия посветена Глобалната скала за ранно детско развитие по време на работен семинар в Русе"}
{"url": "http://www.focus-news.net/news/2019/10/17/2709399/mestni-izbori-2019-aleksandar-andreev-tsik-prie-i-reshenie-za-primerno-sgavane-na-byuletinata-v-tezi-izbori.html", "text": "ЦИК прие и решение за примерно сгъване на бюлетината в тези избори. Това каза по време на брифинг на ЦИК за местните избори на 27 октомври, говорителят на Централната избирателна комисия (ЦИК) Александър Андреев, предаде репортер на  Агенция \"Фокус\" . „Избирателят би могъл да сгъне по всякакъв друг начин бюлетината като има две съществени условия, а именно опазването на вота и да бъдат видими частите, предназначени за секционната избирателна комисия, а именно квадратчетата, на които се поставят печатите на гърба на бюлетината и отрязъкът с номера на бюлетината, така че той да може да бъде скъсан на секционната избирателна комисия без да се покаже вота на избирателя“, каза той. „Тази седмица започна обучението на Общинските избирателни комисии“, каза Андреев. Той допълни, че двама членове от ЦИК пътуват към различните 28 области, където се провежда обучението с 265 общински избирателни комисии. „Към момента обучението протича нормално със засилен интерес от страна на всички Общински избирателни комисии. Нашата препоръка е преди да излязат от кабината за гласуване добре да стиснат бюлетината по ръбовете, така че тя да остане затворена, а не при пускането в избирателната кутия тя да се отвори“, допълни той.  \r\nТеодора ПАТРОНОВА", "date": "2019.10.17", "title": "Местни избори 2019: Александър Андреев: ЦИК прие и решение за примерно сгъване на бюлетината в тези избори"}
{"url": "http://www.focus-news.net/news/2019/10/17/2709402/mestni-izbori-2019-eleonora-baryakova-gerb-v-bansko-shte-rabotim-za-sigurno-i-harmonichno-nadgrazhdane-na-obrazovatelnata-sistema.html", "text": "Необходимо е сигурно и хармонично надграждане на образователната система. Това каза за дневния информационен блок „Добър ден“ на  Радио „Фокус“  Елеонора Барякова, кандидат за общински съветник от листата на ГЕРБ - Банско. “Иска ми се да продължи политиката на обогатяване на материално-техническата база в училищата. С помощта на правителството на Бойко Борисов бяха изградени сериозни проекти в учебния процес. Средното училище „Неофит Рилски“ в Банско е снабдено с ученически шкафчета, wi fi, нови електронни продукти. Искам този процес да продължи, да бъде сигурен. Избирам посоката на продължаване на нещо градивно, което вече съществува. Иска ми се да подкрепя учителите в техните сигурни крачки към възвръщането на полагащото им се място в обществото”, обясни тя.  Елеонора Барякова каза още, че законът и наредбите, свързани с образованието трябва да бъдат по-сериозно разглеждани и спазвани. Според нея е необходимо да се постави важен акцент върху Наредбата за приобщаващото образование. Много сериозно е мястото на психолозите и училищните съветници в процеса на възпитание на уважение към учителите, обясни тя. Банско трябва да се наложи като културна и туристическа дестинация, която съхранява традициите, добави Барякова.  \r\nЕвелина БРАНИМИРОВА", "date": "2019.10.17", "title": "Местни избори 2019: Елеонора Барякова, ГЕРБ: В Банско ще работим за сигурно и хармонично надграждане на образователната система"}
{"url": "http://www.focus-news.net/news/2019/10/17/2709391/viktor-orban-ako-turtsiya-pusne-bezhantsite-kam-evropa-ungariya-shte-izpolzva-sila-sreshtu-tyah.html", "text": "Унгария ще бъде принудена да \"използва сила\" на южната си граница със Сърбия, за да защити границата на ЕС, ако Турция изпълни заплахата си и \"отвори вратата\" за мигрантите към Европа, заяви унгарският премиер Виктор Орбан, пише македонския вестник  “Независен“ . \r\nТой каза, че 90 хил. души в момента се опитват да стигнат до ЕС по „Балканския път“, като добави, че скоро броят им ще надхвърли 100 хил. \r\n\"Ако Турция пусне допълнително стотици хиляди мигранти, ще трябва да използваме сила, за да защитим унгарските и сръбско-унгарските граници\", каза още Орбан. \r\n \r\n  Теодор Пенев", "date": "2019.10.17", "title": "Виктор Орбан: Ако Турция пусне бежанците към Европа, Унгария ще използва сила срещу тях"}
{"url": "http://www.focus-news.net/news/2019/10/17/2709400/hristo-smolenov-ekspert-po-antiterorizam-reshenieto-na-pravitelstvoto-ni-da-ne-predpriema-ikonomicheski-sanktsii-spryamo-turtsiya-e-pravilno-i-vapros-na-samosahranenie.html", "text": "Решението на нашето правителство да не подкрепи идеята за икономически санкции срещу турската страна е правилно и въпрос на самосъхранение за България. Това каза в интервю за  Агенция „Фокус“  експертът по антитероризъм Христо Смоленов във връзка с позицията на страната ни относно започналата на 9 октомври нова трансгранична операция в Сирия. Той посочи, че съветът е бил свикан своевременно и от него е излязла единствената разумна позиция, която страната ни може да заеме. „Не можем да окуражаваме една интервенция, каквато се извършва от турска страна. От друга позиция обаче не можем да се присъединим към този хор на странни възгласи да се наложат икономически санкции“, обоснова се Смоленов. Той допълни, че позицията на България е достатъчно гъвкава. Освен всичко друго, невинаги всички въпроси имат отговор „да“ или „не“. Например в древността е бил известен аргументът „ти престана ли да биеш баща си“. Ако кажеш „да“, значи си го бил, но си престанал. Ако кажеш „не“, значи не си престанал да го биеш. Ето ви един пример, че не всичко подлежи на просто „да“ или „не“ като отговор или санкция. Ние заемаме една изключително деликатна и отговорна полоса в единната система на европейската сигурност. Между другото заемаме тази позиция по географски и геополитически съображения, но освен всичко друго от държавническа гледна точка строга спазваме своите задължения като външна граница на Европа“, добави още Смоленов.  \r\nТеодора ПАВЛОВА \r\n \r\n Пълния текст на интервюто четете по късно в „Мнение “", "date": "2019.10.17", "title": "Христо Смоленов, експерт по антитероризъм: Решението на правителството ни да не предприема икономически санкции спрямо Турция е правилно и въпрос на самосъхранение"}
{"url": "http://www.focus-news.net/news/2019/10/17/2709404/blizo-15-mln-lv-shte-badat-vlozheni-v-pet-balgarski-obshtini-za-izgrazhdane-na-statsionarni-ploshtadki-za-sabirane-i-sahranenie-na-otpadatsite.html", "text": "Близо 15 млн. лв. ще бъдат вложени в пет български общини за изграждане на стационарни площадки за събиране и съхранение на отпадъците. Това каза за  Радио „Фокус“-Велико Търново  Виктория Белоконска, координатор на проекта „Пилотни модели за екологосъобразно събиране и временно съхранение на опасни битови отпадъци“, изпълняван от ПУДООС. Проектът се осъществява в рамките на Българо-швейцарската програма за сътрудничество, която се реализира на база на подписано споразумение между Република България и Конфедерация Швейцария. \r\n„Стойността му е приблизително 15 млн. лв. като 80% от финансирането е осигурено от швейцарска страна, а българският принос е 15%. Проектът включва дейности, които целят да бъде създадена цялостна система за събиране и съхраняване на опасни отпадъци от бита или по-точно отпадъци, които се получават в резултат на използване на продукти, притежаващи някои опасни свойства. За целта ще се построят 5 общински центъра за събиране и съхранение на отпадъците, които ще бъдат стационарни площадки на територията на общините Разград, Шумен, Созопол, Левски и Съединение“, каза Виктория Белоконска. \r\nТя отбеляза, че ще се доставят и мобилни събирателни пунктове, които представляват бусове със специализирани контейнери за събиране на отпадъци. Те ще обикалят съседните на петте общини, ще събират отпадъци от хората и ще ги карат на стационарните площадки. „Към настоящия момент са построени и пуснати в експлоатация центровете в Съединение и в Шумен. Центровете в Левски и в Созопол са изградени напълно, но предстои назначаване за тяхна приемателна комисия съгласно българското законодателство. Центърът в Разград е в процес на довършителни дейности. В рамките на проекта се осъществява и обучение на служителите на пилотните центрове за специфичните дейности, свързани със съхраняване на опасните отпадъци, обучение на шофьорите на мобилните събирателни пунктове по ADR спогодбата за превоз на опасни товари, защото това е задължително за превоз на опасни отпадъци, хората се обучават и по безопасни условия на труд. Може да се каже, че едно от положителните неща по проекта е създаване на нови работни места. Служителите на Шумен и Съединение са обучени още в началото на лятото, а в момента се обучават тези от Левски и Созопол. В края на октомври ще започне обучението на служителите в Разград“, уточни Белоконска. \r\n \r\nКоординаторът по проекта поясни, че за да се използва финансирането от швейцарска страна, дейностите по проекта трябва да приключат до 7 декември тази година. В противен случай ще се загуби част от швейцарското финансиране и някои от нещата, за които българската държава е поела ангажимент, ще се финансират от нея. \r\n \r\nРени АТАНАСОВА", "date": "2019.10.17", "title": "Близо 15 млн. лв. ще бъдат вложени в пет български общини за изграждане на стационарни площадки за събиране и съхранение на отпадъците"}
{"url": "http://www.focus-news.net/news/2019/10/17/2709408/vavezhda-se-vremenna-promyana-na-marshruta-na-tramayni-linii-6-11-i-12-v-sofiya-poradi-remontni-deynosti.html", "text": "На 19 октомври 2019 год. от 08.00 часа до 16.00 часа предстои да бъде извършен ремонт на релсовия път по бул. „Рожен“ по маршрута на трамвайни линии № 6, 11 и 12. За времето на ремонтите ще бъде направена следната организация на движение: \r\nОт 04.30 часа до 16.00 часа на 19 октомври 2019 година трамвайна линия № 11 ще се движи от кв. „Княжево“ до Хюндай България, а трамвайна линия № 12 ще се движи от площад „Журналист“ до Хюндай България. Това съобщиха от пресцентъра на  Столична община . \r\nНа 20.10.2019 год. от 04.30 часа до 12.00 часа трамвайна линия № 6 ще се движи от ж.к. „Иван Вазов“ до метростанция “Хан Кубрат”. \r\nОт 04.30 часа до 16.00 часа трамвайна линия № 11 ще се движи от кв. „Княжево“ до транспортен надлез „Надежда“ (трамвайно депо „Банишора“). \r\nОт 04.30 часа до 16.00 часа трамвайна линия № 12 ще се движи от площад „Журналист“ до транспортен надлез „Надежда“ (трамвайно депо „Банишора“). \r\nОт 04.30 часа до 16.00 ще бъде разкрита временна автобусна линия № 12-ТМ с маршрут: автостанция „Илиянци“, ул. “Джерман”, бул. “Рожен”, ул. “Илиянско шосе”, бул. “Рожен”, транспортен надлез „Надежда“, бул. “Княгиня Мария Луиза”, надясно по бул. “Христо Ботев”, надясно по бул. “Сливница”, надясно по ул. “Опълченска” и наляво по бул. “Княгиня Мария Луиза” по маршрута, двупосочно.", "date": "2019.10.17", "title": "Въвежда се временна промяна на маршрута на трамайни линии № 6, 11 и 12 в София поради ремонтни дейности"}
{"url": "http://www.focus-news.net/news/2019/10/17/2709396/zapochva-izplashtaneto-na-sumite-za-podpomagane-na-stopanite-umartvili-dobrovolno-prasetata-v-obshtina-simitli.html", "text": "Започва изплащането на сумите от 300 лв. за подпомагане на стопаните, умъртвили доброволно прасетата си в указания срок и подали заявление в кметствата по населени места в Община Симитли. Това съобщиха за  Радио „Фокус“ – Пирин  от Община Симитли. Изплащането ще се извършва срещу представяне на лична карта. Изплатените суми са за дезинфекция на обекти тип „лично стопанство“. В рамките на днешния ден парите ще бъдат получени от жителите на град Симитли и селата Черниче, Крупник, Полена и Полето.  \r\nЛивия НИНОВА", "date": "2019.10.17", "title": "Започва изплащането на сумите за подпомагане на стопаните, умъртвили доброволно прасетата в Община Симитли"}
{"url": "http://www.focus-news.net/news/2019/10/17/2709407/komisar-dimitar-mishonov-e-noviyat-zamestnik-direktor-na-odmvr-montana.html", "text": "Със заповед на вътрешния министър от 16 октомври комисар Димитър Мишонов е новият зам. директор на ОДМВР Монтана и началник на отдел „Криминална полиция”, съобщиха от  ОДМВР - Монтана .  От 2016 г. до момента той бе началник на РУ Вършец. Комисар Мишонов е завършил Академията на МВР, бакалавър по специалността „Противодействие на  престъпността и опазване на обществения ред”. Постъпва в системата на МВР през 2003 г. в РУ Враца. До 2012 г. е разузнавач в криминална полиция на РУ Враца, след което 4 години оперативен работник в сектор „БОП“-Враца и експерт в ТДНС-Враца. През 2016 г. е назначен за началник група „Криминална полиция” в РУ Вършец и  началник на Районното управление, като през 2017 г. става титуляр. \r\n От 24 септември тзи година ст. инспектор Цветомил Христов, който до момента бе зам. директор на ОДМВР Монтана, е назначен за началник група „Криминална полиция” в РУ Берковица.", "date": "2019.10.17", "title": "Комисар Димитър Мишонов е новият заместник-директор на ОДМВР Монтана"}
{"url": "http://www.focus-news.net/news/2019/10/17/2709403/bitovi-sa-problemite-na-ulica-oktomvriiska-v-simitli.html", "text": "Битови са проблемите на улица „Октомврийска“ в  Симитли. Това стана ясно по време на среща между местните ѝ жители и кандидатите за общински съветници от листата на кмета – Апостол Апостолов, съобщиха за  Радио „Фокус“  - Пирин  от предизборния щаб на Апостол Апостолов.  \r\n„Както във всяка къща все има нужда от ремонт или нещо за поправяне, така и във всяко населено място, на всяка улица, във всеки квартал…, така и в общината, и в държавата, обновяването, ремонта и реконструкцията, подобренията са винаги нужни. Самоуправлението на общината ни е за пример в България, но ние ползваме времето, отредено за предизборна кампания, за да си направим равносметка и да планираме: какво още трябва да се прави, какво искаме и какво е възможно да се направи“, започна разговора в махалата си Йордан Петров, общински съветник, кандидат и за следващия мандат в листата на кмета Апостол Апостолов. Апостолов и съветниците от листата му бяха на улица „Октомврийскав Симитли.  \r\n„Предстои ни нов мандат със завишени очаквания. Направихме много, показахме, че можем и това прави работата ни още по-ангажираща и отговорна. Има още за довършване, за усъвършенстване на инфраструктурата. Разчитаме на вас – да ни казвате какво точно е необходимо“, отбеляза кметът Апостолов и обърна внимание, че съставът в Общински съвет е от изключително значение. Неговата листа е с мандат на Партия на зелените, с номер 42 в бюлетината за общински съветници. Едни си споделиха проблемите с уличната лампа точно пред дома му, друг се оплака от съсед, който пуска стадото си и прави пакости по чуждите градини, трети благодари. Проблеми от битов характер занимаваха местните на срещата с Апостолов и екипа му.", "date": "2019.10.17", "title": "Местни избори 2019: Битови са проблемите на улица „Октомврийска“ в Симитли"}
{"url": "http://www.focus-news.net/news/2019/10/17/2709413/na-ogromen-interes-se-radva-initsiativata-na-varnenskata-zoologicheska-gradina-za-opoznavane-i-grizha-na-pitomtsite-v-parka.html", "text": "На огромен интерес се радва инициативата на варненската зоологическа градина за опознаване и грижа  на питомците в парка. Това каза за  Радио „Фокус“ – Варна  Иванка Стоянова, директор на зоокъта в морския град. През настоящата година се отчита не само ръст на посетителите, но се наблюдава увеличение и към развлекателните събития, които се организират във варненския зоопарк. Все повече са жителите на морската столица, които посещават парка за 1-ви юни, когато е Денят на детето. В рамките на няколко часа децата имат възможност да се включват в игри, песни и танци, а най-голямото им забавление е да хранят животните. В тази връзка директорът на зоологическата градина уточни, че интересът специално към това е не само от страна на децата, но и от страна на възрастните. Затова и от администрацията са започнали да организират дни, в които посетителите – независимо възрастта си имат възможност да нахранят обитателите на зоокъта със специално приготвени ледени близалки. Тази година е имало и много желаещи за изработването на мартеници, които са подарявали на животните за 1-ви март. Огромен е интересът и към т.нар. контактна зона, в която деца и родители се радват на дружелюбните обитатели на парка и научават повече за живота им в парка и в дивата природа. „Искам да припомня, че нашата контактна зона работи всеки ден без почивен ден от 13 до 14 ч., като в нея под наблюдение на персонала варненци и гости могат да нахранят, с предоставена от нас храна нашите питомци, да ги погалят и да си направят снимки. За много от децата това е първа среща с животни, различни от кучета и котки, а ние се стараем да им покажем, че всички животни са добри и най-вече, че трябва да се отнасят към тя с внимание и любов“, каза още Иванка Стоянова. \r\nТя допълни, че за зоопарка това е била поредната година, в която посещаемостта и интереса към обитателите нараства. По думите й, до 30-ти септември 146 000 души са посетили зоологическата градина, а приходите са в размер на около 300 000 лв. За сравнение за цялата 2018-та година, приходите от посетители са били в порядъка на около 200 000. По думи на Иванка Стоянова, увеличението се дължи най-вече на новите цени, които са в сила от 1-ви март тази година. \r\nДесислава ВАСИЛЕВА", "date": "2019.10.17", "title": "На огромен интерес се радва инициативата на варненската зоологическа градина за опознаване и грижа на питомците в парка"}
{"url": "http://www.focus-news.net/news/2019/10/17/2709410/afp-demokraticheskata-yunionistka-partiya-nyama-da-podkrepi-novata-sdelka-za-brekzit-v-britanskiya-parlament.html", "text": "Демократическата юнионистка партия (ДЮП) от Северна Ирландия заяви, че „не може да подкрепи“ министър-председателя на Великобритания Борис Джонсън и новата сделка за Брекзит, която трябва да бъде одобрена от британския парламент, предава  АFP . \r\n„Демократическата юнионистка партия не може да подкрепи тези предложения в парламента“, заявиха говорители на ДЮП, които досега подкрепяха правителството на Джонсън. Те добавиха, че новите предложения са в тотално противоречие с Белфаските споразумения от 1998 г., които прекратиха дългогодишния конфликт в Северна Ирландия.  \r\n \r\n  Теодор Пенев", "date": "2019.10.17", "title": "AFP: Демократическата юнионистка партия няма да подкрепи новата сделка за Брекзит в британския парламент"}
{"url": "http://www.focus-news.net/news/2019/10/17/2709409/sofiya-vladimirova-sem-motivat-za-osvobozhdavaneto-na-gen-direktor-na-bnr-e-grubo-narushenie-na-zakona-za-radioto-i-televiziyata.html", "text": "Мотивът за освобождаването на ген. директор на БНР е грубо нарушение на Закона за радиото и телевизията. Това каза в коментар за  Агенция \"Фокус\"  председателят на Съвета за електронни медии София Владимирова. „Мотивите на всички съветници бяха  различни, бяха изразени на заседанието. Говорим за грубо нарушение на Закона за радиото и телевизията по чл.67 Предстои да бъде изготвено окончателното решение, където ще бъдат заложени мотивите на съвета, посочи тя. \r\nБояна МАРКОВА", "date": "2019.10.17", "title": "София Владимирова, СЕМ: Мотивът за освобождаването на ген. директор на БНР е грубо нарушение на Закона за радиото и телевизията"}
{"url": "http://www.focus-news.net/news/2019/10/17/2709416/mestni-izbori-2019-milko-milkov-kandidat-za-kmet-na-obshtina-asenovgrad-shte-napravim-upravlenieto-dostapno-za-horata-ot-obshtinata.html", "text": "Есенна работилница събира от няколко дни деца от Асеновград край шатрата на коалиция НФСБ (ВМРО-БНД) на пл. „Акад. Николай Хайтов” в Асеновград. Малчугани се забавляват със събраните от тях пъстроцветни листа, нападали от дърветата и изработват красиви апликации, изобразяващи пеперуди и цветя. Това съобщиха от  пресцентъра на НФСБ . Шатрата на патриотите бе отворена преди седмица и оттогава асеновградчани непрекъснато се спират и разговарят с кандидата за кмет на община Асеновград Милко Милков и кандидатите за общински съветници от листата на НФСБ (ВМРО-НФСБ). Хората споделят проблемите си и търсят подкрепа за решаването им от кандидат-кмета и екипа му. Промяна на статуквото, начинът на сметопочистване в Асеновград, а също и трайно решаване на проблема с бездомните кучета, които тероризират асеновградчани, са само част от приоритетите, които възнамеряват да решат кандидатите от коалиция НФСБ (ВМРО-БНД) още в началото на управлението си, ако хората им гласуват доверие. Продължават и срещите на Милко Милков и екипа му в населените места от община Асеновград. Във всяко от тях хората разказват за проблемите си, но особено активни са жителите на селата Тополово, Козаново, Конуш и Червен, където патриотите са издигнали свои кандидати за кметове. „Хората имат високи очаквания от нас и ни приемат навсякъде сърдечно”, сподели кандидатът за кмет на община Асеновград Милко Милков. „Ще имам приемен ден всеки ден, за да бъде управлението достъпно за тях. С екипа ми ги загознахме подробно с приоритетите за развитие на общината и с програмата ни”, допълни Милков. „С грижа за хората” е девизът, под който продължава кампанията на коалиция НФСБ (ВМРО-БНД) в община Асеновград.", "date": "2019.10.17", "title": "Местни избори 2019 :Милко Милков, кандидат за кмет на Община Асеновград: Ще направим управлението достъпно за хората от общината"}
{"url": "http://www.focus-news.net/news/2019/10/17/2709388/plovdivskiyat-apelativen-sad-potvardi-zadarzhaneto-pod-strazha-na-19-godishniya-mladezh-predizvikal-katastrofata-na-bul-maritsa-pri-koyato-zaginaha-dve-momcheta.html", "text": "Пловдивският апелативен съд потвърди определението на Окръжен съд – Пловдив, с което е взета най-тежката мярка за неотклонение „задържане под стража“ спрямо 19-годишния О. Д. Това съобщиха от  Съдебна палата - Пловдив . \r\nТой е обвинен в това че на 29 септември 2019 г. по непредпазливост е причинил катастрофа, вследствие на която е настъпила смъртта на две лица и средна телесна повреда на още едно лице, като деянието е извършено в пияно състояние – с концентрация на алкохол в кръвта – 1,55 на хиляда, установено по надлежния ред.   Обвиняемият е управлявал лек автомобил „Опел Корса“ като неправоспособен водач, с висока скорост.           \r\nАпелативните магистрати прецениха, че правилно Окръжният съд е приел, че макар делото да се намира в начална фаза на разследване, са налице достатъчно доказателства за обосновано предположение, че обвиняемият О. Д. е извършил престъплението, в което е обвинен. Наказателният кодекс предвижда за това деяние наказание лишаване от свобода от 3 до 15 години. \r\nАпелативният съд сподели аргументите на окръжния съд относно наличието на реална опасност, при мярка за неотклонение, различна от задържане под стража, О. Д. да извърши престъпление. В тази връзка обърна внимание на данните за нетипично завишена степен на обществена опасност на деянието и на дееца. Посочи, че обвиняемият е неправоспособен водач, управлявал е моторно превозно средство в пияно състояние, със значително превишена скорост, а и преди настоящото деяние е имал подобно поведение, като включително е закупил автомобила, с който е причинил катастрофата, въпреки че не е имал право на управление на МПС. Заключи, че жалбоподателят е твърде опасен на пътното платно, а опасността отново да стане участник в пътно произшествие е особено отчетлива. \r\nОпределението е окончателно.", "date": "2019.10.17", "title": "Пловдивският апелативен съд потвърди задържането под стража на 19-годишния младеж, предизвикал катастрофата на бул. „Марица“, при която загинаха две момчета"}
{"url": "http://www.focus-news.net/news/2019/10/17/2709412/tass-predstaviteli-na-turtsiya-i-rusiya-obsadiha-v-ankara-situatsiyata-v-siriya.html", "text": "Специалният представител на президента на Руската федерация Владимир Путин за решаване на сирийската криза Александър Лаврентиев се срещна в Анкара с пратеника на президента на Турция Реджеп Тайип Ердоган - Ибрахим Калин, като по време на срещата им беше обсъдена ситуацията в Сирия, предава  TACC . \r\nСпоред информацията Калин и Лаврентиев  \"са се съгласили за необходимостта да се предотвратят заплахите за териториалната цялост на Сирия, произтичащи от терористични организации\". \r\nОчаква се турският президент да се срещне и с вицепрезидента на САЩ Майкъл Пенс, както и с държавния секретар Майк Помпео, с които ще обсъди операцията „Извор на мира“, която Анкара провежда в Северна Сирия. \r\n  \r\n  Теодор Пенев", "date": "2019.10.17", "title": "ТАСС: Представители на Турция и Русия обсъдиха в Анкара ситуацията в Сирия"}
{"url": "http://www.focus-news.net/news/2019/10/17/2709411/mestni-izbori-2019-zhitelite-na-kv-oranovo-v-simitli-sa-sas-samochuvstvieto-che-gradat-i-obshtinata-mogat-da-sa-za-primer-na-golemite.html", "text": "Жителите на кв. „Ораново“ в Симитли са със самочувствието, че градът и общината могат да са за пример на големите. Това стана ясно след среща с тях, проведена среща на кандидатите за общински съветници от листата на Апостол Апостолов, съобщиха от  пресцентъра на предизборния щаб на Апостолов.   „Всички да се учат от Симитли“, гордеят се местни с мотива, че работата по подобряване на средата на живот се разпределя балансирано по всички квартали и населени места в града и общината, че всеки има достъп до управлението, че гласът на местните се чува, че се случват нещата, които хората искат. \r\n„Всички знаем, че на 27 октомври са изборите. И всички знаем, че в нашата община си имаме кмет. Втори избори няма кандидат, който да претендира за мястото на Апостолов. Това е показателно за работата на кмета и общината, за синхрона между избиратели и избирани, за модела на местното самоуправление в Симитли. въпреки това изборите в неделя са ни важни. Важни са, защото трябва да изберем състава на Общински съвет. Общински съвет е органът, който гласува политиките на общината. Затова сме тук, ние, съветниците през последните 4 години и новите в листата. Тук сме, за да направим равносметка – какво се случи през последните 4 години, а и преди това и по-важното – да направим план за необходимото, за неотложното за желаното, което да се случи в квартала, в гарда в общината“, започна разговора - Владимир Христов, кандидат за общински съветник.  \r\nОсновен ангажимент за квартала е довършване на работата по полагане на настилка на всички неасфалтирани улици. И още: голямо желание на хората от няколко години е да има изкуствено игрище за децата, но проблемът е, че в близост няма общинска земя, на която да бъде изградено. Кметът Апостолов отново напомни пред местните в Ораноно, че общината е готова да закупи парцел за игрището. И ако има желаещи да продадат земя, площадка за футбол в Ораново ще има. \r\nМестните питаха и за шумоизолацията на магистрала Струма, трасето на аутобана минава край квартала. Кметът ги увери, че в проекта е предвидено изграждане на прегради и шум от автотрафика в Ораново няма да има. \r\n„Разчитаме на всеки един от вас да ни казва какво точно е необходимо. Заедно сме по всяко време. И на църковен празник, кукерски курбан, и на Сурва, знаете че приемен ден нямам, защото никой никога не е върнат от общината… вие сте общината. Всички ние сме община Симитли. И от всеки от нас зависи какво и как ще се случва“, отбеляза още Апостолов. Отбеляза и значението в изборния ден избирателите да са активни. Да гласуват. Важно е да изберат съветниците с номер 42 в бюлетината. \r\nТази вечер кметът Апостолов и кандидатите за общински съветници от неговата листа са в село Градево от 18:00 часа и в Дългата махала в Симитли от 19:00 часа.", "date": "2019.10.17", "title": "Местни избори 2019: Жителите на кв. „Ораново“ в Симитли са със самочувствието, че градът и общината могат да са за пример на големите"}
{"url": "http://www.focus-news.net/news/2019/10/17/2709414/zhechko-andreynski-agronom-vav-vidinskiya-region-dobivite-ot-grozde-ot-starite-lozya-ne-nadvishavat-ot-300-kg-do-500-kg-ot-dekar.html", "text": "Във Видинския регион добивите от грозде от старите лозя не надвишават от 300 кг. до 500 кг. от декар, докато в младите лозя добивите са от 800 до 900 кг. Това каза за  Радио „Фокус“ – Видин  Жечко Андрейнски, агроном, отглеждащ лозя в Новоселския район на Видинска област. Той посочи, че продължилото повече от три месеца засушаване във Видинския регион е оказало добро влияние върху качеството на гроздето през тази година, което е с висока захарност.“Заради засушаването се наложи лозята да бъдат третирани с препарати от 7  до 9 пъти в различните райони. Лозари, които не успяха да третират лозята с препарати не прибраха нищо“, заяви Андрейнски. Той допълни, че изкупните цени през тази година са били от 0,80 лв. до 1 лв. за килограм. Най-търсени на пазара са били белите сортове грозде – мускат-отонел, ркацатели и алиготе, от червените – местният сорт новоселска гъмза. „Гроздоберът е приключил във Видинския регион. Но, грижите на стопаните в лозята продължават. Предстои да се извърши есенната резитба, която да запази лозята от измръзване“, обясни Андрейнски. \r\nАнна ЛОЗАНОВА", "date": "2019.10.17", "title": "Жечко Андрейнски, агроном: Във Видинския регион добивите от грозде от старите лозя не надвишават от 300 кг до 500 кг  от декар"}
{"url": "http://www.focus-news.net/news/2019/10/17/2709417/obvinyaemi-za-otglezhdane-na-konop-v-s-skravena-i-darzhane-na-narkotitsi-s-tsel-razprostranenie-ostavat-v-aresta.html", "text": "Обвиняеми за отглеждане на коноп в с. Скравена и държане на наркотици с цел разпространение остават в ареста. Това съобщиха от пресцентъра на  Апелативна прокуратура - София . \r\nСъстав на Софийски апелативен съд е оставил без уважение жалбите на обвиняемите А.Д. (на 24 години), С.Й. (на 22 години) и М.М. (на 33 години) за изменение на мерките им за неотклонение „Задържане под стража“ в по-леки. Тримата са били привлечени в качеството на обвиняеми от Окръжна прокуратура – София за извършени от тях престъпления - незаконно държане на високорисково наркотично вещество и отглеждане на растения от рода на конопа. Съдът е приел доводите на Апелативна прокуратура – София, че е налице обосновано предположение за авторството на деянията, представляващи тежки умишлени престъпления, както и наличието на реална опасност обвиняемите да се укрият и да извършат друго престъпление.Тримата са били задържани на 09.10.2019 г., в резултат на съвместна акция на служители от ОД МВР София и Районно управление Ботевград.  \r\nФактите по делото сочат за една добре организирана и финансирана престъпна дейност – засяване, отглеждане и разпространение на високорискови наркотични вещества. Общото количество на иззетите стръкове растения коноп са над 3500 броя.  \r\nКъм настоящия момент на разследването са събрани достатъчно доказателства спрямо извършителите на престъпленията. При извършеното претърсване на дворно място и прилежащи постройки в с. Скравена са били установени четири идентични халета, представляващи оранжерии с насаждения, наподобяващи коноп. Същите били пригодени за отглеждане на растенията в контролирана откъм температура и влажност среда, оборудвани с вентилационна и поливна система. Освен това, било открито и специално хале, предназначено за изсушаване на растенията, оборудвано с машина-сушилня. Поливната система в оранжериите била свързана с резервоари, съдържащи вода и течни торове. На местопрестъплението е имало моторна пръскачка и множество пластмасови туби, пълни с препарати за растителна защита. В постройките са били открити везна и кантар. От иззетите растения и суха тревиста маса са били отделени проби, които при извършените полеви наркотестове са реагирали на високорисковото наркотично вещество коноп (канабис). Разследването по делото продължа под ръководството на Окръжна прокуратура – София.", "date": "2019.10.17", "title": "Обвиняеми за отглеждане на коноп в с. Скравена и държане на наркотици с цел разпространение остават в ареста"}
{"url": "http://www.focus-news.net/news/2019/10/17/2709415/ahval-turtsiya-nyama-da-se-protivopostavi-na-rusiya-i-siriya-ako-te-otstranyat-kyurdskite-formirovaniya-ot-severna-siriya-tvardi-chavushoglu.html", "text": "Турция няма да се противопостави, ако Русия и сирийските правителствени сили отстранят въоръжените кюрдски формирования от североизточната част на Сирия, заяви външният министър на Турция Мевлют Чавушоглу, предава Ahval. \r\n„Русия предава съобщения между Анкара и Дамаск. Ако Русия със сирийската армия премахне елементите на „Отрядите за народна самоотбрана“ (ОНС) от региона, ние няма да се противопоставим на това“, заяви турският министър пред британски медии.  \r\n \r\n  Теодор Пенев", "date": "2019.10.17", "title": "Ahval: Турция няма да се противопостави на Русия и Сирия, ако те отстранят кюрдските формирования от Северна Сирия, твърди Чавушоглу"}
{"url": "http://www.focus-news.net/news/2019/10/17/2709419/mestni-izbori-2019-naznacheni-byaha-podvizhnite-sik-v-ardino-dzhebel-i-kirkovo-krumovgrad.html", "text": "Назначени бяха подвижните СИК в Ардино, Крумовград, Джебел и Кирково. Община Крумовград, съобщиха от ОИК в четирите общини, предаде кореспондент на   Радио „Фокус“  . В Крумовград ОИК с решение № 56/10 октомври 2019 г. е утвърдила образуването на 4 подвижни секционни избирателни комисии на територията на общината и номерацията им от  091500079 до 091500082. Определен е броя и са назначени членовете на ПСИК. Общинската избирателна комисия-Ардино е формирала и утвърдила единните номера на ПСИК в общината. Общо 7 са подвижните секционни избирателни комисии, а също номерацията и адресите им на територията на община Ардино за произвеждане на изборите за общински съветници и за кметове. С Решение № 58/15.10.2019 г. В ОИК-Кирково са утвърдени 2 подвижни секционни комисии, които обхващат всички населени места на територията на общината както и тяхната номерация и адрес: първа секция - с. Кирково ул. „Дружба“  №1 с обхват 27 седем села с  №091400077 и на втората подвижна избирателна секция с обхват 41 села и №091400078. ОИК-Джебел е издала решение по повод жалба на Асен Славов – упълномощен представител на ПП „Съюз на Демократичните сили” в град Джебел, заведена с Вх. № 2/14.10.2019 г. в Регистъра на жалби и сигнали. В нея се твърди, че кандидатът за съветник Фикрет Реджеб Юсеин от същата партия, провеждайки предизборна агитация е получил предупреждение от кандидатът за кмет на село Рогозче от ПП „ДПС”- Мустафа Неджиб Сюлейман, че ако продължи с действията, свързани с агитацията „ще стане лошо“. ОИК е решила да препрати съответната жалба по компетентност към РУ „МВР”-Джебел. На 18 октомври 2019 г. ще се проведе обучението на членовете на СИК в Джебелска община от 12:00 ч. в Заседателна зала на Община Джебел на ул. „Еделвайс“  \r\nДарина ДЕЕНИЧИНА", "date": "2019.10.17", "title": "Местни избори 2019: Назначени бяха подвижните СИК в Ардино, Джебел и Кирково Крумовград"}
{"url": "http://www.focus-news.net/news/2019/10/17/2709421/zhan-klod-yunker-ne-vizhdam-prichina-da-bavim-brekzit-sled-sdelkata.html", "text": "Председателят на Европейската комисия Жан Клод Юнкер поздрави премиера на Великобритания Борис Джонсън за постигането на съгласие с Брюксел по споразуменията за Брекзит и заяви, че оттеглянето на Лондон от структурите на Европейския съюз не е нужно да бъде бавено повече, предава  АFP . \r\n„Имаме сделка и тази сделка означава, че вече няма нужда от каквото и да е бавене“, заяви Юнкер пред репортери, след като посрещна пристигналия за срещата от високо равнище в Брюксел Джонсън.   \r\n \r\n  Теодор Пенев", "date": "2019.10.17", "title": "Жан Клод Юнкер: Не виждам причина да бавим Брекзит след сделката"}
{"url": "http://www.focus-news.net/news/2019/10/17/2709423/prof-dimitar-parlichev-podvodni-rezervati-po-balgarskoto-chernomorie-biha-mogli-da-badat-reshenieto-za-opazvane-na-kulturno-istoricheskoto-nasledstvo.html", "text": "Подводните резервати в добруджанската акватория биха могли да бъдат решение на въпросите за биоразнообразието, биопродуктивността, опазването на околната морска среда и културно-историческото наследство. Това каза за   варненският учен проф. Димитър Пърличев. Той посочи, че резерватите могат да бъдат с различно предназначение –  около археологични или исторически обекти, подводни газови извори, биологични съобщества, подводни съоръжения с различно предназначение, изкуствени рифове, стационарна изследователска апаратура и др. Според него, резерватите трябва да бъдат изградени от различен брой модулни конструкции, най-малко три – в зависимост от размерите и очертанията, естеството и предназначението на обекта. „Основните компоненти на тези системи се предвижда да са носещи опори, със закрепени върху тях устройства за противодействие на тралирането . Носещите опори ще изпълняват и ролята на изкуствени рифове, т.е. ще бъдат твърд субстрат за закрепване на миди, водорасли и други хидробионти, хранителни депа, убежища, укрития за морската фауна, източници на организми и личинки за околната морска среда“, допълни специалистът. По думи на проф. Димитър Пърличев, нарастването на броя на подводните резервати във всички части на добруджанския шелф постепенно ще доведе до общо повишаване на биоразнообразието и биопродуктивността му. Това щеповиши  рибните ресурси и съответно уловите. „Ще стане възможно да се тралира непрекъснато без опасност ресурсът да се изчерпи, а така ще се помогне и на хората, чийто поминък е тралирането. Ще нарасне и делът на екологичния рапанолов, чрез леководолази, по отношение на промишления, тъй като рапаните ще изобилстват около прибрежните вълноломи и басейни, хранейки се от падналите от тях миди“, разясни още експертът. Според него промишленият улов на миди ще е осъществява главно чрез рамковите колектори от многобройните съоръжения. Рибарниците в плитководието, съчетани с добива на водорасли, ще започнат да задоволяват нуждата от морски продукти в менюто на българина. Проф. Димитър Пърличев, добави че решаването на изброените проблеми може да започне незабавно, тъй като област Добрич има и ще има възможност и в бъдеще да разполага с финансиране по линия на ЕС и по програмата за трансгранично сътрудничество с област Констанца, а морската наука вече разполага с необходимите за целта методи и технологии. Успехът ще зависи главно от осъзнаването на важността на проблемите за областта и средствата, заделени за тази цел, каза в заключение варненският учен. \r\n \r\nДесислава ВАСИЛЕВА", "date": "2019.10.17", "title": "Проф. Димитър Пърличев: Подводни резервати по българското Черноморие биха могли да бъдат решението за опазване на културно-историческото наследство"}
{"url": "http://www.focus-news.net/news/2019/10/17/2709426/30-zhertvi-na-domashno-nasili-sa-potarsili-pomosht-i-poluchili-podkrepa-vav-fond-iga.html", "text": "30 жертви на домашно насили са потърсили помощ и получили подкрепа във Фонд ИГА, съобщиха от  неправителствената организация . Това стана ясно на заключителната конференция по Проект „Програми и услуги за превенция и защита от домашно насилие”. Проектът се изпълнява от Фонд за превенция на престъпността ИГА и се реализира на територията на област Пазарджик в периода 21 май-21 октомври 2019 г., по Договор за предоставяне на безвъзмездна финансова помощ, сключен с Министерство на правосъдието. \r\nВ рамките на проекта са проведени социални, юридически и психологически консултации с жертвите на домашно насилие. 5 жени са настанени в Кризисен център. При 6 от жертвите домашното насилие е било и с елемент на сексуално насилие. Експертите на Фонда са направили и оценка на риска от извършването на повторно правонарушение за 5 извършители на домашно насилие. Проведен е обучителен семинар за 15 души, представители на институции, ангажирани с проблема домашно насилие, и магистрати, работещи по прилагане мерките на Закона за защита от домашно насилие. Освен предоставяне на психологическа, социална и правна подкрепа на пострадали от домашно насилие и услуги по рехабилитация за извършители на домашно насилие  в рамките на проекта е повишена компетентността на институциите за налагане на мерките за защита от домашно насилие. Като дългосрочна цел Фонд ИГА си поставя задачата да се превърне в център за оказване на помощ и подкрепа  за пострадали от домашно насилие в Област Пазарджик. Резултатите от работата по проекта на Фонд ИГА бяха представени пред представители на различни институции, работещи с правонарушители и техните жертви.", "date": "2019.10.17", "title": "30 жертви на домашно насили са потърсили помощ и получили подкрепа във Фонд ИГА"}
{"url": "http://www.focus-news.net/news/2019/10/17/2709418/38-godishen-mazh-e-predaden-na-sad-za-predizvikana-katastrofa-pri-koyato-e-zaginal-drug-vodach.html", "text": "Водач на влекач е предаден на съд за предизвикано ПТП в гр. Перник, при което загинал друг участник в движението. Това съобщиха от  Апелативна прокуратура - София . Окръжна прокуратура – Перник е внесла за разглеждане в съда обвинителен акт срещу С.А. (на 38 години) за предизвикано от него пътно-транспортно произшествие, в резултат на което загинал водач на лек автомобил – престъпление по чл. 343, ал. 1, б. „в“, вр. чл. 342, ал. 1 от НК.  \r\nОбвиняемият А. е правоспособен водач, като към м. февруари 2019 г. работел като шофьор в търговско дружество в гр. Перник.  \r\nНа 04 февруари 2019 г. мъжът бил на работа и следвало да изпълни курс за превоз на автомобили до гр. Атина в Гърция. Около 09:20 ч. той потеглил от гаража с влекач и прикачено към него ремарке, натоварено с автомобили. По вътрешен път през автокомплекс „ВиВ“ А. се насочил към ул. „Юрий Гагарин“, където смятал с ляв завой да се включи в движението в посока към кв. „Изток“.  \r\nВ този участък пътното платно било двупосочно, с по две ленти във всяка посока, разделени с бяла прекъсната линия. Въпреки че движението било интензивно, обвиняемият смятал, че ще успее да премине през двете ленти в посока към центъра на гр. Перник, преди другите участници МПС. След това планирал да завие наляво, като по такъв начин да се включи в платното в посока към кв. „Изток“. В нарушение С.А. потеглил, без да се съобрази с другите участници в движението и без да ги пропусне. Стигайки с предната част на влекача до платното за движение, той бил принуден да спре за кратко, поради интензивното движение на автомобили, след което отново потеглил. Докато бавно навлизал в левия завой, поради дължината от 20 м. на управляваното от него МПС, ремаркето се намирало напречно на платното за движение в посока към центъра на града. Това принудило движещите се в дясната пътна лента автомобили да спрат, за да изчакат изтеглянето на товарната композиция. В този момент, обаче, в лявата пътна лента с превишена скорост от около 80 км/ч (при максимално допустимата 50 км/ч) наближавал „Фиат“, управляван от С.П. Последният не реагирал своевременно със задействане на спирачната система на автомобила и не успял да спре, като се ударил с предната му част в ремаркето.  \r\nНепосредствено след удара обвиняемият С.А. спрял превозното средство и отишъл до автомобила, в който бил С.П., след което подал сигнал в центъра на „Национална система 112”.  \r\nНа мястото на произшествието пристигнали медицински екип и служители в сектор „Пътна полиция” в ОД на МВР – гр. Перник.  \r\nВъпреки проведеното лечение, пострадалият в автокатастрофата С.П. починал. В съдебно-медицинската експертиза за причината на смъртта е посочена съчетаната травма - тежка черепно-мозъчна, лицева, гръдна и на крайниците.  \r\nПредстои наказателното производство срещу С.А. да продължи в съда.", "date": "2019.10.17", "title": "38-годишен мъж е предаден на съд за предизвикана катастрофа, при която е загинал друг водач"}
{"url": "http://www.focus-news.net/news/2019/10/17/2709405/mestni-izbori-2019-aleksandar-andreev-v-tsik-sa-registrirani-devet-sdruzheniya-za-izvarshvane-na-nablyudenie-na-izborite-v-stranata.html", "text": "В ЦИК са регистрирани девет сдружения за извършване на наблюдение на изборите в страната, от които сме регистрирали 735 упълномощени наблюдатели. Това каза по време на брифинг на ЦИК за местните избори на 27 октомври, говорителят на Централната избирателна комисия (ЦИК) Александър Андреев, предаде репортер на  Агенция \"Фокус\" . „По отношение на международните наблюдатели са регистрирани само две организации с общ брой 21 наблюдатели. Социологическите агенции, които са подали документи за регистрация и ,които са регистрирани до момента са 4 на брой  с общо 722 анкетьори“, уточни той. „Жалбите към момента са 55 сигнала и 183 жалби, от които 133 жалби са за регистрации на партии, местни коалиции и инициативни комитети. Като решения на предизборната кампания,които са обжалвани от ЦИК са 10.  По назначаването на избирателни комисии – 7, всички те са разгледани от ЦИК“, каза още Андреев. „Жалби срещу решения на ЦИК има 14, като има още една висяща във Върховен административен съд“, допълни той.  \r\nТеодора ПАТРОНОВА", "date": "2019.10.17", "title": "Местни избори 2019: Александър Андреев: В ЦИК са регистрирани девет сдружения за извършване на наблюдение на изборите в страната"}
{"url": "http://www.focus-news.net/news/2019/10/17/2709424/premierat-boyko-borisov-istoricheska-greshka-bi-bilo-ako-ne-se-dade-evropeyska-perspektiva-na-republika-severna-makedoniya-i-albaniya.html", "text": "Историческа грешка би било, ако не се даде европейска перспектива на Република Северна Македония и на Албания, заяви министър-председателят Бойко Борисов преди заседанието на Европейския съвет в Брюксел. Това съобщиха от  правителствената информационна служба . „Имаме ясно становище, много важно за Балканите, региона и съседските ни отношения – да се даде перспектива за ЕС“, категоричен беше премиерът Борисов. „Имаме толкова претенции към тях, но не бихме си позволили да ги спрем да започнат преговори. Това ще бъде тежък удар за народите в тези държави“, добави министър-председателят.  \r\nПопитан от медиите за Брекзит, премиерът Борисов отбеляза, че се възхищава на Мишел Барние и изрази благодарност за свършената от него огромна работа. Още по темата според министър-председателя няма как да се коментира, преди тя да е минала през британския парламент.  \r\nНа журналистически въпрос относно събитията в Североизточна Сирия премиерът Борисов заяви: „Ние сме подкрепяли Турция винаги, когато е имала проблеми с миграцията, с лагерите и затова сме давали пари. Но докато води война, военни действия аз не мога да подкрепя. Никаква солидарност не мога да имам за война. Към никого. Каквато и да е цената на това – пак го повтарям. За всичко друго сме ги подкрепяли, защото сме партньори и в НАТО, комшии сме и те ни пазят от мигрантската вълна. За войната не могат да очакват подкрепа“. Министър-председателят Бойко Борисов беше категоричен, че войната трябва да спре.", "date": "2019.10.17", "title": "Премиерът Бойко Борисов: Историческа грешка би било, ако не се даде европейска перспектива на Република Северна Македония и Албания"}
{"url": "http://www.focus-news.net/news/2019/10/17/2709428/mestni-izbori-2019-kandidatat-na-bsp-za-kmet-na-stolichniya-rayon-ilinden-se-sreshtna-sas-zapasni-ofitseri.html", "text": "Кандидатът на БСП за кмет на район \"Илинден\" Георги Томов беше домакин на среща със столичното ръководство на Съюза на офицерите и сержантите от запаса и резерва (СОСЗР). На нея му беше връчена членска карта за районната организация на СОСЗР лично от ген. Стефан Стефанов – председател на СОСЗР София-град.Това съобщиха от пресцентъра на  ГС на БСП . \r\nНа събитието присъстваха кандидатите за общински съветници от листата на БСП Владимир Данев и ген. Иван Мечков, полк. о. з. Павел Станев – главен секретар на СОСЗР, полк. Кирил Шакрачки – преседател на областния съвет на СОСЗР и други членове на съюза, както и заместник-председателят на ПП \"Обединена Социалдемокрация\" Иван Банков. \r\nНа срещата бяха дискутирани различни теми, сред които популяризиране на дейността на СОСЗР, важността на съюза и подобни организации за поддържането на българския дух, както и необходимостта от провеждане на военно-обучителни кампании сред подрастващите. \r\nГеорги Томов декларира пред участниците в събитието, че, като бъде избран за кмет на район \"Илинден\", ще предприеме необходимите действия по осигуряване на места за срещи на членовете на СОСЗР, както и информационна дейност за популяризирането на дейността на съюза.", "date": "2019.10.17", "title": "Местни избори 2019: Кандидатът на БСП за кмет на столичния район \"Илинден\" се срещна със запасни офицери"}
{"url": "http://www.focus-news.net/news/2019/10/17/2709406/kathimerini-mitsotakis-shte-povdigne-vaprosa-za-bezhanskata-kriza-na-sreshtata-v-bryuksel.html", "text": "Премиерът на Гърция Кириакос Мицотакис ще повдигне въпроса са увеличаващия се поток от бежанци от Турция пред европейските лидери на срещата от високо равнище в Брюксел, пише гръцкото издание  Kathimerini . \r\nГърция се намира под увеличаващо се напрежение при заплахата от нова мигрантска вълна и Мицотакис ще поиска от Европейския съюз и неговите членове да бъде взето решение за споделяне на тежестта.  \r\nПремиерът осъди отказа на някои страни-членки да се присъединят към отговора на ЕС за бежанската криза и заяви, че „трябва да има последствия за тези, които изберат да не участват в тази проява на европейска солидарност“.  \r\nЕвропа трябва да бъде подготвена за нова мигрантска и бежанска вълна, която идва през Гърция, заяви още Мицотакис.  \r\nТой също така осъди заплахите на турския президент Реджеп Тайип Ердоган, който обяви, че ще изпрати милиони бежанци към Европа. Мицотакис нарече думите му „изнудване“ и добави, че ЕС е бил достатъчно „щедър“ с финансирането си за Анкара.  \r\nЕдна от темите, които европейските лидери ще обсъдят на срещата на върха в Брюксел е предоставянето на допълнителни средства за Турция, като ще бъде разгледана и новата операция, която Анкара започна в Северна Сирия, която заплашва да предизвика нова бежанска вълна.  \r\nМицотакис подчерта своето желание да се забърза процеса по предоставяне на убежища за бежанците в гръцките лагери в Егейско море, в които са настанени голям брой мигранти. Той също така призова за повече подкрепа от страна на Брюксел, включително „технология за разпознаване на лодки“, пълни с бежанци, още преди те да са отпътували от турските брегове.  \r\nМеждувременно Европейската комисия призова за „спешни действия“ за подобряването на условията в лагерите на гръцките острови и забързването на процедурата по предоставяне на убежища.  \r\n \r\n  Теодор Пенев", "date": "2019.10.17", "title": "Kathimerini: Мицотакис ще повдигне въпроса за бежанската криза на срещата в Брюксел"}
{"url": "http://www.focus-news.net/news/2019/10/17/2709431/vavezhda-se-vremenna-organizatsiya-na-dvizhenie-v-sofiya-vav-vrazka-s-vrachvane-na-akreditivni-pisma-na-prezidenta-na-republika-balgariya-na-18-oktomvri.html", "text": "По повод връчване на акредитивни писма на Президента на Република България на 18 октомври 2019 г. от 09.30 до 11.00 часа ще бъде забранен престоят, паркирането и влизането на превозни средства по ул. „Леге” между ул. „Съборна” и пл. „Атанас Буров”. Това съобщиха от пресцентъра на  Столична община .", "date": "2019.10.17", "title": "Въвежда се временна организация на движение в София във връзка с връчване на акредитивни писма на президента на Република България на 18 октомври"}
{"url": "http://www.focus-news.net/news/2019/10/17/2709420/daily-sabah-mevlyut-chavushoglu-rusiya-obeshta-che-shte-darzhi-kyurdskite-sili-dalech-ot-granitsata-s-turtsiya.html", "text": "Москва е обещала на Анкара, че силите на кюрдската организация „Отрядите за народна самоотбрана“ (ОНС) ще бъдат премахнати от териториите, близо до границата с Турция, когато сирийската правителствена армия се придвижи на север, заяви външният министър на страната Мевлют Чавушоглу пред британски медии.  \r\nРусия е „обещала, че ОНС и „Работническата партия на Кюрдистан“ (ПКК) няма да бъдат от другата страна на границата“, твърди Чавушоглу.  \r\n„Ако Русия със сирийската армия премахне елементите на ОНС от региона, ние няма да се противопоставим на това“, заяви министърът. По-рано говорителят на руското външно министерство заяви, че сирийското правителство би трябвало да поеме контрол над границата на страната с Турция като част от всяко споразумение за прекратяване на конфликта в региона, докато Анкара продължава със своята операция в Северна Сирия.  \r\nПо-рано говорителят на президента на Турция Реджеп Тайип Ердоган – Ибрахим Калин, се срещна с водещия руската делегация в Анкара Александър Лаврентиев – специален представител на Москва в Сирия.  \r\nРазговорът между двамата беше фокусиран около операция „Извор на мира“, която Анкара провежда в региона, както и за последните развития в сирийските провинции Идлиб и Манбидж. Двете страни се съгласиха да продължат сътрудничеството в опит да запазят териториалната цялост на Сирия.  \r\nМеждувременно в Анкара пристигна и вицепрезидентът на САЩ Майк Пенс, придружаван от държавния секретар Майк Помпео, за да разговаря с Ердоган за договаряне на мирно споразумение на конфликта в Северна Сирия.  \r\nНа 9 октомври Турция започна операция „Извор на мира“, насочена срещу кюрдските формирования в региона, които Анкара счита за терористични организации. Планът на операцията включва създаване на зона за сигурност по северната граница на Сирия, в която да бъдат настанени милионите бежанци, които в момента се намират в Турция.  \r\n \r\n \r\n \r\n \r\n  Теодор Пенев", "date": "2019.10.17", "title": "Daily Sabah: Мевлют Чавушоглу: Русия обеща, че ще държи кюрдските сили далеч от границата с Турция"}
{"url": "http://www.focus-news.net/news/2019/10/17/2709432/vav-veliko-tarnovo-byaha-predstaveni-dva-proekta-svarzani-s-ekologosaobraznoto-sabirane-na-otpadatsi.html", "text": "Във Велико Търново бяха представени два проекта, свързани с екологосъобразното събиране на отпадъци, по които ПУДООС е изпълнителна агенция. Това каза за  Радио „Фокус“-Велико Търново  Виктория Белоконска, координатор на проекта „Пилотни модели за екологосъобразно събиране и временно съхранение на опасни битови отпадъци“. Тя обясни, че основната полза от завършването на проекта, който тя ръководи е, че битовите отпадъци, които са с опасни свойства и попадат в общия поток на битовите отпадъци и след това в депата, които са построени в България, ще бъдат отклонени. „Идеята е хората да се научат да събират разделно и да ги предават на специализирани площадки, които ще се изградят благодарение на проекта. Очакването на швейцарските партньори е идеята да се мултиплицира и на национално ниво, тоест натрупаният положителен опит да се разпространи и в други общини. Именно заради това вчера дискутирахме темата и във Велико Търново, където бе основно представен проекта за „Екологосъобразно обезвреждане  на излезли от употреба пестициди и други препарати за растителна защита с изтекъл срок на годност“. В същото време използвахме възможността да презентираме и представим и нашия проект за опасните битови отпадъци. Това е именно една от стъпките, които предприемаме за мултиплициране на ефекта на проекта на национално ниво“, обясни Белоконска. На срещата е станало ясно, че в рамките на проекта “Екологосъобразно обезвреждане на излезли от употреба пестициди и други препарати за растителна защита с изтекъл срок на годност”, финансиран от Българо-швейцарската програма за сътрудничество, от територията на област Велико Търново са премахнати 614 тона опасни отпадъци като пестициди и препарати за растителна защита с изтекъл срок на годност. Те са събрани от складове във Велико Търново, Горна Оряховица, Павликени, Стражица, Сухиндол и с. Вардим, като опасните отпадъци са предадени за обезвреждане в чужбина. \r\n \r\nРени АТАНАСОВА", "date": "2019.10.17", "title": "Във Велико Търново бяха представени два проекта, свързани с екологосъобразното събиране на отпадъци"}
{"url": "http://www.focus-news.net/news/2019/10/17/2709425/anadolu-agency-zapochna-sreshtata-mezhdu-mayk-pens-i-erdogan-za-turskata-operatsiya-v-siriya.html", "text": "Турският президент Реджеп Тайип Ердоган прие вицепрезидента на САЩ Майк Пенс в президентския комплекс в столицата Анкара, предава  Anadolu Agnecy . \r\nСрещата е започнала в 15:40 часа местно време (също българско време).  \r\nДвамата се очаква да дискутират продължаващата операция в Северна Сирия. \r\nПенс пристигна по-рано в Анкара, начело на делегация, която включваше и държавния секретар на САЩ Майк Помпео.  \r\nПо-рано Помпео подчерта важността за това американската делегация да се срещне лично с Ердоган, за да обсъдят продължаващата в Сирия операция „Извор на мира“ и да намерят решение на конфликта.  \r\nНа 9 октомври Турция започна операция „Извор на мира“, насочена срещу кюрдските формирования в региона, които Анкара счита за терористични организации. Планът на операцията включва създаване на зона за сигурност по северната граница на Сирия, в която да бъдат настанени милионите бежанци, които в момента се намират в Турция.  \r\n \r\n \r\n \r\n \r\n  Теодор Пенев", "date": "2019.10.17", "title": "Anadolu Agency: Започна срещата между Майк Пенс и Ердоган за турската операция в Сирия"}
{"url": "http://www.focus-news.net/news/2019/10/17/2709435/s-ritualno-vnasyane-na-sabyata-na-polk-vladimir-serafimov-v-smolyan-be-otkrita-izlozhba-zakasnyalata-svoboda-za-rodopite.html", "text": "По повод 21 октомври – Празник на Община Смолян и честване 107 години от Освобождението на Родопите в Регионален исторически музей „Стою Шишков“ – Смолян бе открита изложба „Закъснялата свобода за Родопите“, предаде репортер на   Радио „Фокус“ - Смолян . С тържествен ритуал военнослужещи от 101-ви Алпийски полк внесоха оръжия, част от музейната експозиция, които бяха подредени във витрини и под формата на пирамида, завързани с трикольорна лента. Ритуално бяха внесени и сабята на Освободителя на Родопите, славния командир на 21 пехотен Средногорски полк полковник Владимир Серафимов и оригиналната пушка на капитан Петко войвода.  \r\nАвтори на изложбата са уредниците от музея Златка Петрова и Цвета Колева, а на откриването присъстваха представители на РУО – Смолян, община Смолян, както и десетки ученици от няколко училища в града. Уредникът Цвета Колева представи изложбата пред гостите и отбеляза, че основната идея на изложбата е да представи върховите моменти и ролята на отделната личност в борбите за освобождение и националните борби за обединение в периода от края на 19 век и първите години на 20 век. „Изложбата се състои от фотодокументална и тематична част, които са обособени в тематичните модули – „Кратката свобода“, „Памет на Петко войвода“, „Родопите и Илинденско-преображенското въстание от 1903 г.“ и „Освобождението през 1912 г.“.  Фотодокументалната част включва табла с исторически текстове, карти и снимки с основни акценти освободителния поход на казашката кавалерийска бригада на ген. Черевин през януари 1878 г. през Родопите, когато населението на Смолянския край макар и за кратко се докосва до свободата и дейността на капитан Петко Киряков, закрилник на Родопското население по време на Руско-турската война и Секлеровия бунт“, поясни Колева. Тя допълни, че в следващият модул са проследяват четническите действия в Пети смолянско-ксантийски революционен окръг по време на Илинденско-преображенското въстание от 1903 г – връх в национално освободителните борби на българското население останало в границите на Османската империя и георизмът на илинденци и преображенци от Среднородопския край, които приковават близо  десетхилядна турска армия и допринасят за повишаване на военните възможности на останалите въстанически райони, отбеляза Колева. „В заключителната част на изложбата се представя Балканската война като единствения възможен и върхов момент в борбата за свобода и национална независимост с основни акценти – ролята на доброволческите чети от Македоно-одринското опълчение за победния ход на войната и полковник Владимир Серафимов – командир на 21 пехотен Средногорски полк, изпълнил успешно задачата за овладяване на Тъмрашкия клин и освобождаването на Смолянския край. Под негово командване от 19 до 21 октомври през 1912 г са решителните боеве за освобождението на Средните Родопи на връх Кавгаджик, днешен Средногорец. Полковник Владимир Серафимов остават като спасител в паметта на родопчани“, уточни Колева.  \r\nТя добави, че музейният разказ се допълва и от специално подбрани културни ценности от фондовете „История на България 15-19 век“, „Нова история на България“ и колекция „Оръжия“ на РИМ - Смолян, визуализиращи тематичните модули. В изложбата може да се види копие на знамето на районната чета на Ахъчелебийски район от 1903 г., уреди за отливане на сачми и куршуми, мънистен колан изработен от участник в македоно-одринското движение Коста Ардев от село Райково, част от униформата в участника в македоно-одринското опълчение през Балканската война Таньо Чинков, печати използвани от дейците на вътрешната македоно-одринска революционна организация, трофеи от войната, наградни отличия и грамоти на участници във войната от Смолянския край, копие на знамето на 21 пехотен Средногорски полк и цялата колекция от наградни отличия на полковник Владимир Серафимов. Цвета Колева каза още, че другатата задача на експозицията е да възкреси спомена за събитията и хората от Родопския край сътворили едни от най-славните страници в националната ни история.  \r\nНели ГЕРГЬОВСКА", "date": "2019.10.17", "title": "С ритуално внасяне на сабята на полк. Владимир Серафимов в Смолян бе открита изложба „Закъснялата свобода за Родопите“"}
{"url": "http://www.focus-news.net/news/2019/10/17/2709433/svetoslav-kostov-bnr-tuk-ne-stava-vapros-za-moite-interesi-a-za-zashtita-na-horata-koito-iskat-reforma-v-radioto.html", "text": "Тук не става въпрос за моите интереси, а защита на хората, които искат реформа в радиото и ме подкрепят именно затова. Това каза директорът на БНР Светослав Костов, предаде репортер на  Агенция \"Фокус\" . \"Не знам дали СЕМ са притеснени от резултатите от проверките, които започнаха в радиото или искат реформите, които бяха залегнали в моята концепция само преди няколко месеца. Най-удобно е, според мен, да се скрият зад флага за борбата на словото. Аз мотиви в днешното изложение на членовете на СЕМ не чух така описани в исканията им миналата седмица\", обясни още Костов.  \r\nТеодора ПАТРОНОВА", "date": "2019.10.17", "title": "Светослав Костов, БНР: Тук не става въпрос за моите интереси, а за защита на хората, които искат реформа в радиото"}
{"url": "http://www.focus-news.net/news/2019/10/17/2709436/liderat-na-pes-sergey-stanishev-pred-levite-premieri-makron-pravi-politika-na-inat-myastoto-na-severna-makedoniya-i-albaniya-e-v-es.html", "text": "„Мястото на Северна Македония и Албания е в ЕС. За съжаление, за пореден път важни за бъдещето на ЕС решения стават жертва на безотговорно поведение, базирани на краткосрочни вътрешнополитически съображения. В момента френският президент Макрон прави политика на инат. Това не е демонстрация на сила, а точно обратното – на безсилие. Реформите и обновлението на ЕС не могат да станат по този начин – с пренебрегване на критериите, правилата, солидарността, изграденото доверие. За нас като българи този метод е болезнено познат – повече от десет години чакаме на прага на Шенген. Ново отлагане на тези преговори ще бъде пагубно за политическите процеси в тези страни, силно демотивиращо за останалите в региона, и сериозно ще подкопае доверието в ЕС като двигател на положителни промени в страните-кандидати. Единственият ефект от този подход ще бъде разпалването на анти-европейски популизъм и национализъм. В старите страни-членки той вече подкопава устоите на ЕС; на Балканите може да бъде взривоопасен. Не бива да го допускаме“. Това заяви лидерът на ПЕС Сергей Станишев на подготвителната среща на левите премиери и комисари преди Европейския съвет днес в Брюксел. По негова покана, премиерите на Северна Македония Зоран Заев и на Албания Еди Рама, както и бившият премиер на Гърция Алексис Ципрас, също взеха участие в срещата. Очаква се европейските лидери да обсъдят старта на преговорите за членство в ЕС със Северна Македония и Албания, след като ден по-рано министрите не успяха да постигнат съгласие.Това съобщиха от пресофиса на евродепутата. \r\nВ специално писмо, изпратено до председателя на Европейския съвет Доналд Туск, Станишев настоя от името на ПЕС въпросът да залегне в дневния ред на срещата на върха. Днес той заяви: „Доволен съм, че положените от нашето политическо семейство усилия дадоха резултат и темата все пак ще бъде на масата на лидерите довечера. Ние подкрепяме започването на преговори с двете страни – те свършиха огромна работа през изминалите години, водени от прогресивните правителства на Заев и Рама. Сега е ред на ЕС да спази поетите ангажименти и това е преобладаващото мнение в Европейския съвет.“", "date": "2019.10.17", "title": "Лидерът на ПЕС Сергей Станишев пред левите премиери: Макрон прави политика на инат, мястото на Северна Македония и Албания е в ЕС"}
{"url": "http://www.focus-news.net/news/2019/10/17/2709429/rayonna-prokuratura-nablyudava-dosadebnoto-proizvodstvo-za-prisvoyavane-na-pari-ot-dlazhnostno-litse-na-obshtina-haskovo.html", "text": "Районна прокуратура наблюдава досъдебното производство за присвояване на пари от длъжностно лице на община Хасково, \r\nвръчени му в това качество и поверени му да ги пази и управлява – престъпление по чл. 201 от Наказателния кодекс и за това, че в периода от 2010 г. до 2017 г., в гр. Хасково, при условията на продължавано престъпление от длъжностно лице от общината, в кръга на службата са съставени официални документи, в които са удостоверени неверни обстоятелства с цел да бъдат използвани тези документи като доказателства за тези обстоятелства – престъпление по чл. 311 ал. 1 от Наказателния кодекс. Това съобщиха от  Районна прокуратура- Хасково . Досъдебното производство е образувано на 30 септември 2019 г., след получен сигнал на 12 юни 2019 г. от община Хасково. Възложена е била проверка на сектор „Икономическа полиция“ към ОД на МВР-Хасково, като след приключването й е направен извод, че са налице достатъчно данни за извършени престъпления от общ характер и е образувано досъдебно производство.В подадения сигнал се твърди, че в община Хасково са били установени 33 лица, които са получили, без да имат право, обезщетение по Закона за уреждане на правата на гражданите с многогодишни жилищно-спестовни влогове. По закон с такова право се ползват  граждани, които до 31 декември 1990 г. са имали жилищно-спестовни влогове, като крайно нуждаещи се, но не са закупили жилища с натрупани „лихвоточки“.  Дотогава те не са притежавали собствено жилище и не са прехвърляли имоти. Справките за лицата с право на обезщетения са изготвяни от Комисия към община Хасково и изпращани за одобрение в Националния компенсационен жилищен фонд към Министерския съвет.По делото ще бъдат изискани документи, ще бъдат разпитвани служители на община Хасково, ще бъдат назначени експертизи и др. Към момента няма привлечени като обвиняеми.   \r\nСрокът на разследването е двумесечен.", "date": "2019.10.17", "title": "Районна прокуратура наблюдава досъдебното производство за присвояване на пари от длъжностно лице на Община Хасково"}
{"url": "http://www.focus-news.net/news/2019/10/17/2709430/polozhitelni-sa-probite-za-zabolyavaneto-afrikanska-chuma-vzeti-ot-dve-divi-praseta-na-teritoriyata-na-obshtina-varshets.html", "text": "Положителни са пробите за заболяването африканска чума, взети от две диви прасета на територията на община Вършец, съобщиха за  Радио „Фокус“ – Видин  от дирекцията по безопасност на храните в Монтана. Прасетата са били блъснати от 56-годишен шофьор, пътувал с колата си по  пътя между селата Горна Бела Речка и Стояново. Животните изскочили внезапно на пътя и труповете им били закарани в Горското стопанство в Берковица. От там изпратили проби в лабораторията в София, които се оказали положителни. Очаква се резултат от проба от друго диво прасе от района на Монтанска област също изпратена в софийската лаборатория.Над 1800 са дивите прасета в региона на Монтана, от началото на ловния сезон са отстреляни само 95 от тях. \r\n \r\nАнна ЛОЗАНОВА", "date": "2019.10.17", "title": "Положителни са пробите за заболяването африканска чума, взети от две  диви прасета на територията на община Вършец"}
{"url": "http://www.focus-news.net/news/2019/10/17/2709438/normalno-natovaren-e-trafikat-po-osnovnite-patni-arterii-v-oblast-blagoevgrad.html", "text": "Нормално натоварен е трафикът по основните пътни артерии в Област Благоевград. Това съобщиха за  Радио „Фокус“ – Пирин  от Областно пътно управление – Благоевград. През деня няма регистрирани тежки пътни инциденти, които да са довели до спиране на движението или въвеждане на ограничения по републиканската пътна мрежа. До 31 декември движението по третокласен път - 109 автомагистрала „Струма“ – Лозеница от км 0+000 до км 10+754 е ограничено за всички моторни превозни средства поради рехабилитация на пътя. Преминаването се извършва по обходен маршрут - АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили.Стационарни камери има в района на Монца и в град Кресна. Движението по автомагистрала „Струма“ и главен път Е-79, както ѝ по второкласен път – 19 Симитли – Гоце Делчев се извършва с обичайните темпове за делничен ден. \r\nЛивия НИНОВА", "date": "2019.10.17", "title": "Нормално натоварен е трафикът по основните пътни артерии в Област Благоевград"}
{"url": "http://www.focus-news.net/news/2019/10/17/2709440/ukrepvane-na-svlachishte-se-izvarshva-po-patya-bobov-dol-malo-selo-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.10.17", "title": "Укрепване на свлачище се извършва по пътя Бобов дол – Мало село, област Кюстендил"}
{"url": "http://www.focus-news.net/news/2019/10/17/2709422/stamen-yanev-bai-ne-mozhem-da-kazhem-koya-shte-e-tochnata-lokatsiya-na-investitsiya-na-folksvagen-dokato-nyama-podpisan-dogovor-i-reshenie-na-borda-na-kontserna.html", "text": "Истината е, че докато няма решение на Борда, подписан договор, стартиране на реални действия по започването на изпълнението на инвестицията, ние не можем да кажем коя от държавите е точната локация. Това каза в интервю за  Агенция „Фокус“  изпълнителният директор на Българската агенция за инвестиции (БАИ) Стамен Янев по повод решението на „Фолксваген“ временно да замрази плановете си за изграждане на техен завод в Турция. „Нямам представа какво би могло да бъде решението на концерна: връщането или по някакъв начин въвличането на други държави в процеса би могло да стане, предполагам, след някакво решение. Това е процедура. Изборът на съответната локация преминава през много етапи. Преминаването през етапи означава, че няма връщане назад към други етапи, поне към този момент, освен ако няма бизнес решение в друга посока. На тази база мога да твърдя, че България беше на финала с конкретни договорености, отговарящи на изискванията на инвеститора. Оттам насетне дали ще има преразглеждане на цялостния процес, това също вероятно е въпрос на бизнес решение от страна на концерна. Към настоящия момент ние нямаме твърдо решение нито на Управителния съвет, нито на Надзорен, свързан с избора на която и да е от локациите, които са били на финал.Към настоящия момент няма официално окончателно решение за избор на определена локация за осъществяване на инвестицията. Оттук насетне може да има решение в посока едната или другата страна, прекратяване на процеса, преразглеждане на процеса. Всичко е възможно. В бизнеса неслучайно оцеляват, както и в природата, не най-големите животни, не най-бързите, а най-адаптивните. За да бъдеш нависоко в бизнеса, трябва да си много гъвкав и адаптивен.  “, допълни той. Стамен Янев припомни, че от гледна точка на България всички изисквания на инвеститора са покрити. „Предоставили сме и сме готови да положим необходимите усилия, за да предоставим целия пакет от насърчителни мерки, съгласно европейското законодателство. България е основен фактор за стабилност в региона и имаме сериозна политическа и икономическа стабилност, което ни даде шанс да преодолеем в голяма степен всички останали предложения, които са били разглеждани, преминали сме през тежък процес на избор и България е на финала“, посочи още той. Стамен Янев благодари на министрите на финансите и икономиката, както и на премиера за ангажираността им в процеса на преговорите по сделката. \"Затова и в голяма степен мога да кажа, че правителството създаде един много добър екип от експерти на високо професионално ниво, които покриваха всички изисквания на инвеститора и си вършеха работата тих и последователно така, че България да стигне на финала за избора на мястото за осъществяване на инвестицията на „Фолксваген“. Тук е мястото да благодаря на всички както и на министър Горанов, и на министър Караниколов, и на самия премиер, защото през цялото време те са стояли зад този екип, подкрепяли са го и са следели денонощно нашата работа, която за да стигнем до финала, вероятно е била на високо равнище и покри всички изисквания на инвеститора. Предоставили сме всичко, което е поискано, а бих казал и повече\", допълни той.  \r\n \r\nТеодора ПАВЛОВА \r\n \r\n Пълния текст на интервюто четете утре в „Мнение“", "date": "2019.10.17", "title": "Стамен Янев, БАИ: Не можем да кажем коя ще е точната локация на инвестиция на „Фолксваген“, докато няма подписан договор и решение на Борда на концерна"}
{"url": "http://www.focus-news.net/news/2019/10/17/2709439/nay-mashtabnata-informatsionna-kampaniya-protiv-trafika-na-hora-v-sveta-shte-se-provede-za-shesta-poredna-godina.html", "text": "Най-мащабната информационна кампания против трафика на хора в света ще се проведе за шеста поредна година, съобщиха за  Радио „Фокус“ – Видин  от общинската администрация. На 19 октомври инициативата ще събере граждани с активна обществена позиция, партньори и съмишленици на каузата, като целта е да се обърне внимание на огромните мащаби на трафика на хора и търговията с човешки животи у нас. Това е  уникално по рода си глобално събитие, което се провежда ежегодно в повече от 450 града в над 50 държави по цял свят. В похода за свобода тази година ще се включат 25 български града, сред които е и Видин.  Началната точка ще бъде спортна зала „Фестивална”, а старта ще даде заместник–кметът на Община Видин инж. Цветан Асенов в 11.00 ч. Участниците ще преминат през сърцето на града и площад „Бдинци” – до Драматичния театър „Владимир Трендафилов”. Там всички желаещи ще могат да напишат своето тематично послание върху бяло платно в подкрепа на жертвите на трафика на хора. За първи път единствената по рода си за България инициатива от този род се провежда едновременно на толкова места в страната.", "date": "2019.10.17", "title": "Най-мащабната информационна кампания против трафика на хора в света ще се проведе за шеста поредна година"}
{"url": "http://www.focus-news.net/news/2019/10/17/2709434/obshtina-vidin-specheli-arbitrazhno-delo-za-prechistvatelnata-stantsiya.html", "text": "Община Видин спечели арбитражно дело за Пречиствателната станция, съобщиха за  Радио „Фокус“ – Видин  от администрацията. В Община Видин днес постъпи окончателно Решение от 14 октомври 2019 г. по арбитражно дело №1/2017 г. на Арбитражния съд при Българска търговско-промишлена палата. Страни по него са: Община Видин и „ФА ТЕХ ВАБАГ” ООД, Австрия, като съдружник в ДЗЗД „ПОНС–ВАБАГ–ЕКО–ВИДИН 2013”, касаещо прекратения от Община Видин Договор за строителство от 30.07.2013 г. №АО-02-15-153, с предмет „Проектиране и строителство на Пречиствателна станция за отпадъчни води (ПСОВ) – гр. Видин“. С решението се отхвърлят всички предявени срещу Община Видин искове в размер на 7 816 084, 37 лева, а „ФА ТЕХ ВАБАГ” ООД е осъдено да заплати на Община Видин сума в общ размер на  2 798 678,48 лева, ведно със законните лихви по всяка една от сумите, както и разноските по делото. Община Видин ще продължава и занапред да се грижи и да защитава интересите на видинските граждани, да създава все по-добри условия за живот на хората и за развитие на всички населени места на територията й.", "date": "2019.10.17", "title": "Община Видин спечели арбитражно дело за Пречиствателната станция"}
{"url": "http://www.focus-news.net/news/2019/10/17/2709444/afp-kristalina-georgieva-chastichnata-sdelka-mezhdu-kitay-i-sasht-ne-e-dostatachna.html", "text": "Частичната сделка между САЩ и Китай е добра новина, но тя не отменя негативните последици от търговската война между Пекин и Вашингтон върху световната икономика, заяви директорът на Международния валутен фонд Кристалина Георгиева.  \r\n„Това, че САЩ и Китай водят разговор помежду си е много добра новина“, заяви Георгиева пред репортери в началото на годишната среща на Международния валутен фонд. Според нея обаче само разговорите не са достатъчни.  \r\n„Нямаме нужда просто от примирие, имаме нужда от мир“, добави тя.  \r\n \r\n  Теодор Пенев", "date": "2019.10.17", "title": "AFP: Кристалина Георгиева: Частичната сделка между Китай и САЩ не е достатъчна"}
{"url": "http://www.focus-news.net/news/2019/10/17/2709443/ahval-turtsiya-smyata-che-sanktsiite-na-sasht-sa-nesavmestimi-s-duha-na-nato.html", "text": "Турското министерство на отбраната заяви, че дискусиите за налагането на нови санкции над Анкара, във връзка с провеждането на военната операция в Северна Сирия са несъвместими с \"духа на НАТО\", предава  Ahval . \r\n„В основата на операцията „Извор на мира“ стоят защитата на нашата държава, граници и народ. Дори дискусиите за санкции срещу нашата държава са несъвместими с духа на 70 годишният алианс на НАТО“, заявиха от външното министерство в съобщение в „Туитър“. \r\n \r\n  Теодор Пенев", "date": "2019.10.17", "title": "Ahval: Турция смята, че санкциите на САЩ са несъвместими с \"духа на НАТО\""}
{"url": "http://www.focus-news.net/news/2019/10/17/2709441/mestni-izbori-2019-boris-tsvetkov-bsp-obyavyavame-se-kategorichno-protiv-prezastroyavaneto.html", "text": "Не е решен нито един от основните проблеми на столичани за последните години, левицата се обявява категорично против презастрояването. Това каза за дневния информационен блок „Добър ден“ на  Радио „Фокус“  Борис Цветков, кандидат на БСП за районен кмет на „Искър“ и за общински съветник. „Презастрояването се предвижда между „Дружба“ и „Младост“ – една от двете зони за високо строителство, т. нар. небостъргачи, която ако за „Младост“ ще се падне от северната и по-ниската страна, то при нас се пада откъм „Цариградско шосе“. Там от една страна е южно-източно, от друга страна „Младост“ и „Цариградско шосе“ ще да по-високи от района и по неприятен начин освен, че ще засенчва квартала, ще спира и притока на свеж въздух от Витоша. По ред географски климатични особености нашият район, намиращ се по течението на река Искър, е по-нисък, по-мъглив и запрашен по всички показатели. Ние сме против зоната за небостъргачи да е между „Дружба“ и „Младост“. Против сме за застрояването както на междублоковите пространства и градинки, така и на бившите промишлени зони около „Дружба“, заяви той. Борис Цветков каза още, че вторият основен проблем е липсата на места за децата в детски градини и ясли. Незабавно трябва да бъдат построени нови детски учебни заведения, заяви той. Темата за транспорта също е изключителна важна за район „Искър“, посочи кандидатът. БСП предлага изграждането на вътрешноквартален довеждащ транспорт и възстановяване на почасовия билет, добави Цветков.  \r\nЕвелина БРАНИМИРОВА", "date": "2019.10.17", "title": "Местни избори 2019: Борис Цветков, БСП: Обявяваме се категорично против презастрояването"}
{"url": "http://www.focus-news.net/news/2019/10/17/2709446/", "text": "Нормално проходими са пътищата в област Смолян, съобщи за    Радио „Фокус“ – Смолян   дежурният в Областно пътно управление – Смолян. Времето е ясно, а пътните настилки са сухи. През деня не са получавани сигнали за инциденти по пътищата в областта.  \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.17", "title": "Нормално проходими са пътищата в област Смолян"}
{"url": "http://www.focus-news.net/news/2019/10/17/2709445/normalna-e-patnata-obstanovka-v-oblast-burgas.html", "text": "Нормална е пътната обстановка в област Бургас. Това съобщиха за  Радио „Фокус“ – Бургас . Движението е спокойно, пътната настилка е суха. Агенция „Пътна инфраструктура“ припомня, че до 21 декември са въведени две ограничения на територията на областта, които са в сила за моторните превозни средства над 10 тона. Едното е в сила по пътя Варовник – Вълчаново ханче от км 22+400 до 39+300, а другото важи за движението по пътя Черница – Сунгурларе – Чубра. Двете ограничения са въведени поради стесняване на пътните платна в посочените участъци. Движението е интензивно по пътя Поморие – Слънчев бряг, по автомагистрала „Тракия“ в участъка Бургас – Карнобат, както и по пътя Бургас – Созопол в района на Военноморската база. Натоварен е трафикът и по входно-изходните пътни артерии на град Бургас – в района на пътен възел „Юг“ и по пътната отсечка Бургас – кв. „Банево“. В централната градска част движението е интензивно по някои участъци от булевардите „Стефан Стамболов“, „Демокрация“ и „24-ти Черноморски пехотен полк“. \r\nДеница ДИМИТРОВА", "date": "2019.10.17", "title": "Нормална е пътната обстановка в област Бургас"}
{"url": "http://www.focus-news.net/news/2019/10/17/2709442/afp-siriya-shte-se-protivopostavi-na-turtsiya-sas-vsichki-zakonovi-merki-tvardi-bashar-asad.html", "text": "Сирийският президент Башар Асад заяви, че страната ще се противопоставят на турската инвазия с „всички законови мерки“ в първото си изказване след споразумението си с кюрдските сили, според което правителствената армия ще бъде разположена по северната граница на страната, предава  АFP . \r\nАсад заяви, че Дамаск ще отговори и ще се противопостави на операцията навсякъде в Сирия, като използва „всички законови мерки на наше разположение“.  \r\nОт началото на турската инвазия в Северна Сирия, десетки цивилни бяха убити, а 300 хил. души бяха принудени да напуснат домовете си, според базираната в Лондон Сирийска обсерватория за човешките права (СОЧП). \r\nДамаск по-рано сключи сделка с кюрдските сили, според която правителствената армия ще бъде разположена в части от контролирани от тях територии в Северна Сирия, включително ключови зони в Мандбидж и Кобане. Това е първият случай от 2012 г., в който силите на Асад биват разполагани в региона.  \r\n \r\n \r\n \r\n \r\n  Теодор Пенев", "date": "2019.10.17", "title": "AFP: Сирия ще се противопостави на Турция със „всички законови мерки“, твърди Башар Асад"}
{"url": "http://www.focus-news.net/news/2019/10/17/2709437/the-independent-britanskite-deputati-shte-glasuvat-provezhdaneto-na-vtori-referendum-za-brekzit.html", "text": "Депутатите в британския парламент внесоха успешно предложение за гласуването на нов референдум за Брекзит на заседанието на Камарата на общините на 19 октомври, пише британското издание  Тhe Independent. \r\nИнформацията идва малко след като стана ясно, че премиерът на Великобритания Борис Джонсън се е споразумял с Брюксел за новите предложения за Брекзит и те бяха приветствани от редица европейски лидери.  \r\nБившият депутат от Консервативната партия Оливър Летуин поведе успешния опит на депутатите да се намесят в плановете на Джонсън за Брекзит, като предложението му беше прието с 287 гласа „за“ срещу 275 „против“.  \r\nДепутатите също така приеха формално провеждането на съботно заседание, насрочено за 19 октомври на Камарата на общините, което трябва да обсъди новият план за Брекзит на премиера. Идеята на правителството за къс дебат, посветен на „приемането на сделката или приемането на Брекзит без сделка“ обаче е изправено пред нова спънка, след гласуването за провеждане нов референдум.  \r\nТози ход отваря пътя на проевропейски настроените депутати да гласуват за провеждането на второ допитване сред великобританците, за това дали одобряват сделката на Брекзит.  \r\nЛетуин заяви, че планът му ще позволи на депутатите да правят изменения на предложението на правителството за Брекзит и за тях да бъде гласувано, ако това бъде позволено от председателя на британския парламент Джон Бъркоу.  \r\nТой добави, че новите предложения ще затворят дупка в закона, който задължава Борис Джонсън да търси отсрочка за Брекзит, ако не постигне сделка до 19 октомври. Законът гласи, че това ще стане само ако депутатите не приемат новите предложения.  \r\nСпоред Летуин това ще позволи на хората и на депутатите да подкрепят и да ратифицират нова сделка за Брекзит, вместо да бъдат поставени в позиция, в която ще позволят на правителството да се измъкне от наредбите на британското законодателство.  \r\nРъководителят на Камарата на общините Джейкъб Риис-Мог заяви, че на 19 октомври Борис Джонсън ще направи официално изявление за преговорите с ЕС и ще отговаря на въпроси на депутатите, свързани с Брекзит. \r\nТой заяви, че депутатите също така ще имат възможност да одобрят споразумението или да се съгласят на Брекзит без сделка.  \r\nРийс-Мог, който е поддръжник на оттеглянето на Великобритания от ЕС, заяви, че той самия ще подкрепи плана на Джонсън, тъй като премиера заслужава похвала за „забележителния си прогрес за сделка, която всички ние можем да подкрепим“. \r\n„Това е много вълнуваща и позитивна сделка. Тя премахна недемократичната клауза за ирландската граница. Това е огромен напредък за цялото Обединено кралство, това ще подсигури, че ние ще сме една митническа територия. Наясно съм с детайлите от сделката“, заяви Рийс-Мог.  \r\n \r\n \r\n  Теодор Пенев", "date": "2019.10.17", "title": "The Independent: Британските депутати ще гласуват провеждането на втори референдум за Брекзит"}
{"url": "http://www.focus-news.net/news/2019/10/17/2709447/rayonen-sad-gorna-oryahovitsa-veche-e-i-v-sotsialnite-medii.html", "text": "Районен съд – Горна Оряховица създаде свой профил в социалната мрежа Facebook, съобщиха за  Радио „Фокус“-Велико Търново  от пресцентъра на съда. Там потребителите на интернет могат да намерят полезна информация, свързана с дейността на съда. В профилната страница са публикувани всички съдебни бланки и формуляри, които за улеснение на гражданите могат да се изтеглят, попълнят и подадат на гишетата в съда. Може да се намери и актуална информация относно съвместно реализирани проекти на горнооряховския съд с различни неправителствени организации, както и новини за предстоящи или реализирани вече събития в съдебната институция. Районен съд – Горна Оряховица е първият съдебен орган в областта с профил в социалната мрежа. Инициативата за създаването му е на административния ръководител съдия Златина Личева. Тя зае поста на председател след спечелен конкурс, провел се на 25.06.2019г. Сред основните стратегически цели, заложени в концепцията ѝ за развитието на Районен съд – Горна Оряховица, са постигане на прозрачност, отчетност и публичност в работата на институцията, което е гаранция за повишаване на общественото доверие към нея. Профилните страници на органите на съдебната власт в социалната мрежа Facebook се създават в изпълнение на Комуникационната стратегия на съдебната власт 2014-2020, по преценка на административните ръководители. Чрез тях се цели повишаване на доверието на обществото към Съда, създаване на диалог и сътрудничество с гражданите, повишаване на информираността на обществото и изграждане на правна култура. \r\n \r\nРени АТАНАСОВА", "date": "2019.10.17", "title": "Районен съд – Горна Оряховица вече е и в социалните медии"}
{"url": "http://www.focus-news.net/news/2019/10/17/2709449/sliven-nova-otbivka-shte-svarzva-obshtinskiya-tsentar-prez-kermen-s-am-trakiya.html", "text": "Нова отбивка ще свързва Сливен през Кермен с автомагистрала \"Тракия\". Това съобщи на мястото на бъдещия пътен възел министърът на регионалното развитие и благоустройството Петя Аврамова, предаде репортер на  Радио \"Фокус\" - Сливен . Изграждането на връзката е по искане на Община Сливен. Подробният устройствен план на терена вече е готов. Предстои възлагане на предпроектни проучвания, които да дадат както икономически обосновка, така и да се съобразят с намиращите се в района археологически разкопки. Реализацията на проекта може да започне през 2020 година, поясни министър Аврамова.  \r\n \r\nОтново по искане на Община Сливен пътят Сливен - Ямбол ще бъде разширен и ще се превърне в четирилентово трасе. Това щяло да подпомогне значително и развитието на бъдещата икономическа зона между Сливен и Ямбол. Министър Аврамова уточни, че вече има изготвено техническо задание, възлагат се предпроектни проучвания за разширяване на трасето от двулентово до четирилетново.  По думите на министъра в момента се извършват ремонти на 12- километровото трасе между Сливен и АМ \"Тракия\", които са на стойност над 5 млн. лв.  \r\n \r\nМинистър Петя Аврамова е била запозната и с проблемния  участък Сливен - Нова Загора в района на разклона за село Мечкарево. Там предстои изграждане на трето платно.  \r\n \r\nОбщо на територията на Сливенска област за ремонти на пътища са отпуснати 21 млн. лева. От 590 км пътища в областта само 40 били в лошо състояние.  \r\nЛюдмила ЙОРГОВА", "date": "2019.10.17", "title": "Сливен: Нова отбивка ще свързва общинския център през Кермен с АМ \"Тракия\""}
{"url": "http://www.focus-news.net/news/2019/10/17/2709450/intenziven-e-trafikat-v-oblast-veliko-tarnovo.html", "text": "Сухи и нормално проходими са настилките в област Велико Търново. Трафикът е интензивен в края на работния ден, времето е слънчево и ясно, предаде репортер на  Радио „Фокус“ – Велико Търново  . Екипи на полицията следят за правилното протичане на движението. Патрули има на входовете и изходите на старата столица. Отворен за движение е Прохода на Републиката, но там все още е в сила предупреждението за опасност от падащи камъни. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя. \r\n \r\nРени АТАНАСОВА", "date": "2019.10.17", "title": "Интензивен е трафикът в област Велико Търново"}
{"url": "http://www.focus-news.net/news/2019/10/17/2709451/dostaviha-byuletinite-za-mestnite-izbori-za-oblast-shumen.html", "text": "Доставиха бюлетините за  местните избори за област Шумен. Това съобщиха от  пресцентъра на областната администрация в Шумен . Бюлетините са общо над 400 000 за трите вида избори-за кмет на община, за общински съветници и за кмет на кметство. Заедно с бюлетините са доставени и изборни книжа и материали – протоколи за работа на секционните комисии в изборния ден, чернови от протоколи, отличителни знаци на СИК. Бюлетините и книжата ще бъдат раздадени на общинските администрации по график през следващата седмица. Дотогава те ще се съхраняват в специално помещение, определено със заповед на областния управител, охранявано от органите на ОД на МВР Шумен.", "date": "2019.10.17", "title": "Доставиха бюлетините за  местните избори за област Шумен"}
{"url": "http://www.focus-news.net/news/2019/10/17/2709448/propadnal-uchastak-zatrudnyava-dvizhenieto-mezhdu-selata-selishte-i-stokite-v-gabrovska-oblast.html", "text": "Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до края на октомври. От Областно пътно – управление – Габрово съобщиха за  Радио „Фокус“ – Велико Търново , че пътните настилки в района са сухи, а времето - ясно и слънчево. Трафикът не е натоварен. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца. Други нови въведени забрани в областта няма. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. \r\n \r\nРени АТАНАСОВА", "date": "2019.10.17", "title": "Пропаднал участък затруднява движението между селата Селище и Стоките в Габровска област"}
{"url": "http://www.focus-news.net/news/2019/10/17/2709453/prezidentat-rumen-radev-vrachi-visshi-darzhavni-otlichiya-na-shestima-iztaknati-balgari.html", "text": "Знак за виталността на нашата нация са успехите на световно ниво, които са постигнали видните българи, отличени днес с държавни отличия. Това заяви президентът Румен Радев, който на церемония в Гербовата зала удостои с ордени шестима изтъкнати дейци в областта на науката, образованието, спорта, медицината, белетристиката. Това съобщиха  прессекретариата на държавния глава . С орден „Стара планина“ първа степен бяха отличени писателят Владимир Зарев - за заслуги в областта на културата и изкуството, както и легендарният баскетболист Атанас Голомеев – за приноса му в областта на спорта. На церемонията акад. проф. Владимир Овчаров беше награден с орден „Св. св. Кирил и Методий“ огърлие за принос в развитието на медицинската наука и образование в България. С орден „Св. св. Кирил и Методий“ първа степен държавният глава удостои акад.  проф. доктор на техническите науки Чавдар Руменин за заслугите му в областта на науката.  Вирусологът акад. проф. доктор на медицинските науки Ангел Гълъбов също беше отличен с орден „Св. св. Кирил и Методий“ първа степен за принос в сферата на образованието и науката. Христо Мирянов беше удостоен с медал „За заслуга“ посмъртно. Отличието на известния треньор по борба е за принос в областта на спорта. Медалът бе приет от неговия син Георги Мирянов. На церемонията президентът Румен Радев изтъкна, че гражданската и професионална енергия на отличените вдъхват национално самочувствие и дух в обществото ни. „Въпреки различните направления, в които работите, между вас има здрава и дълбока връзка – тя се изразява във вашето отговорно отношение към бъдещето на следващите поколения българи“, обърна се държавният глава към носителите на висшите отличия. От името на наградените благодарности изказа Владимир Зарев. Тези отличия ще ни задължават и в бъдеще да служим със знанието си, с безсънието и таланта си на България, заяви писателят.", "date": "2019.10.17", "title": "Президентът Румен Радев връчи висши държавни отличия на шестима изтъкнати българи"}
{"url": "http://www.focus-news.net/news/2019/10/17/2709457/prezidentat-rumen-radev-shte-uchastva-v-otbelyazvaneto-na-praznika-na-voennite-parashutisti.html", "text": "Президентът Румен Радев ще участва в отбелязването на Празника на военните парашутисти. Това съобщиха от  прессекретариата на държавния глава . На 18 октомври петък от 12.00 часа пред Паметника на парашутиста до сградата на Народното събрание, държавният глава и върховен главнокомандващ Въоръжените сили Румен Радев ще приеме почетния караул по случай Празника на военните парашутисти и ще поднесе венци пред Паметника на парашутиста.", "date": "2019.10.17", "title": "Президентът Румен Радев ще участва в отбелязването на Празника на военните парашутисти"}
{"url": "http://www.focus-news.net/news/2019/10/17/2709427/svetoslav-kostov-bnr-s-reshenieto-si-sem-pokaza-che-ili-e-nad-zakonite-ili-naistina-tseli-destabilizatsiya-na-bnr.html", "text": "С решението си СЕМ според мен показа, че или е над законите на България, или наистина цели дестабилизация на БНР. Това каза на пресконференция директорът на БНР Светослав Костов, предаде репортер на  Агенция “Фокус” . \"В понеделник внесох становището, което те искаха. Ще обжалвам решението. Нека съдът реши доколко регулаторът има право да прекрати моя договор за управление\", допълни още той.  \r\n \r\nТеодора ПАВТРОНОВА", "date": "2019.10.17", "title": "Светослав Костов, БНР: С решението си СЕМ  показа, че или е над законите, или наистина цели дестабилизация на БНР"}
{"url": "http://www.focus-news.net/news/2019/10/17/2709459/mestni-izbori-2019-federatsiya-obrazovanie-kam-bsp-shte-provede-diskusiya-na-tema-chestno-za-obrazovanieto-na-18-oktomvri.html", "text": "Федерация \"Образование\" към БСП  ще  проведе дискусия на тема \"Честно за образованието\" на 18 октомври. Това съобщиха от пресцентъра на  БСП - София . В него ще вземат участие кандидати за общински съветници от БСП, учители и директори на столични училища. Дискусията ще се проведе от 17.00 часа, в зала №3 „инж. Стоимен Сарафов\" на Федерацията на научно-техническите съюзи (ул. „Георги С. Раковски“ 108, ет. 2).", "date": "2019.10.17", "title": "Местни избори 2019: Федерация \"Образование\" към БСП  ще  проведе дискусия на тема \"Честно за образованието\" на 18 октомври"}
{"url": "http://www.focus-news.net/news/2019/10/17/2709454/mestni-izbori-2019-kandidatat-za-kmet-na-obshtina-simitli-apostol-apostolov-i-kandidatat-za-obshtinski-savet-vladimir-hristov-napraviha-darenie-na-detskata-gradina-v-kv-oranovo.html", "text": "Кандидатът за кмет на Община Симитли Апостол Апостолов и кандидатът за общински съвет Владимир Христов направиха дарение на детската градина в кв. „Ораново“. Това съобщиха от  пресцентъра на предизборния щаб на Апостол Апостолов . Те изненадаха децата с прекрасни подаръци. Двамата им подариха два чисто нови UHD-телевизора с голям екран, които са от не само от тях, но и от цялата кандидатска листа за общински съветници на Апостол Апостолов.  „От днес филмчета можете да гледате на новите телевизори, които са по един за всяка група”, каза кандидатът за кмет Апостолов и с усмивка ги дари на децата – бъдещето на Община Симитли.", "date": "2019.10.17", "title": "Местни избори 2019: Кандидатът за кмет на Община Симитли Апостол Апостолов и кандидатът за общински съвет Владимир Христов направиха дарение на детската градина в кв. „Ораново“"}
{"url": "http://www.focus-news.net/news/2019/10/17/2709456/marusya-ruseva-teatralen-menidzhar-za-uchenitsite-na-apostol-karamitev-toy-e-bil-poveche-ot-uchitel-bil-e-kato-bashta.html", "text": "За учениците на Апостол Карамитев той е бил повече от учител – бил е като баща. Това каза за  Радио „Фокус“ – Бургас  Маруся Русева, театрален  мениджър и организатор на събития, посветени на Апостол Карамитев, по повод 96 години от рождението на големия български актьор. Тя припомни, че сред неговите ученици са изявените актьори Юрий Ангелов, Велко Кънев, Искра Радева, Филип Трифонов, Богдан Глишев и Пешка Манева. „Аз не съм негова съвременничка, но в момента, в който започнах да се занимавам с театър, ми беше много показателно, че 40 години след смъртта си, този човек продължава да живее в съзнанието на всички, които са го познавали. Всъщност той умира 22 дни след като навършва 50 години, затова винаги когато честваме рождението му, малко след това отбелязваме и смъртта му. Имал е изключителна харизма, бил е много обаятелен и като актьор, и като човек. Имам честта да познавам голяма част от учениците му. Той е извел само един клас в НАТФИЗ „Кръстьо Сарафов“ – тогава ВИТИЗ“, обясни Русева. Тя добави, че отбелязването на 90 години от рождението на Апостол Карамитев през 2013 г., продължило цяла седмица, е събитие, което няма аналог в съвременната ни история. „Прожектирахме филмите му, имаше и голяма изложба в негова чест по улица „Александровска“. Успях да намеря снимки от една дама – Александра Маринова, която е работила с него – била е гардеробиерка в Народния театър и пази много снимки с лични посвещения - архив, който дотогава не беше виждал бял свят. Освен това, дойде и синът му. Беше наистина голяма магия, защото той живее в чужбина, а тогава успя да се види със свои роднини, които не беше виждал от 12 години. Получи се една много истинска среща с публиката на неговия баща и със самия него. Той донесе афиши от театрални представления, за които малко хора знаят, че все още съществуват. Слава Богу, Община Бургас откликна тогава на моята идея. Колкото и човек да има желание да направи нещо, няма как да се случи без финансова подкрепа“, каза още Русева. Според нея паметта на личности като Апостол Карамитев, Христо Фотев, Петя Дубарова и Георги Калоянчев трябва да се пази за бъдещите поколения. \"Идеята ми е да разкажа историята на Апостол Карамитев на хора, които никога не са чували за него. Той е бил абсолютно явление и в театъра, и в киното\", каза още тя и добави, че се надява тази идея да бъде осъществена по време на 100-годишнината от рождението на актьора.  \r\nМария ПОПЧЕВА", "date": "2019.10.17", "title": "Маруся Русева, театрален мениджър: За учениците на Апостол Карамитев той е бил повече от учител – бил е като баща"}
{"url": "http://www.focus-news.net/news/2019/10/17/2709461/pregled-na-mezhdunarodnite-novini-do-1800-chasa-agentsiya-fokus.html", "text": "Частичната сделка между САЩ и Китай е добра новина, но тя не отменя негативните последици от търговската война между Пекин и Вашингтон върху световната икономика, заяви директорът на Международния валутен фонд Кристалина Георгиева.  \r\n„Това, че САЩ и Китай водят разговор помежду си е много добра новина“, заяви Георгиева пред репортери в началото на годишната среща на Международния валутен фонд. Според нея обаче само разговорите не са достатъчни.  \r\n„Нямаме нужда просто от примирие, имаме нужда от мир“, добави тя.  \r\n*** \r\n \r\n  Турското министерство на отбраната заяви, че дискусиите за налагането на нови санкции над Анкара, във връзка с провеждането на военната операция в Северна Сирия са несъвместими с \"духа на НАТО\", предава  Ahval . \r\n„В основата на операцията „Извор на мира“ стоят защитата на нашата държава, граници и народ. Дори дискусиите за санкции срещу нашата държава са несъвместими с духа на 70 годишният алианс на НАТО“, заявиха от външното министерство в съобщение в „Туитър“. \r\n*** \r\n \r\n  Депутатите в британския парламент внесоха успешно предложение за гласуването на нов референдум за Брекзит на заседанието на Камарата на общините на 19 октомври, пише британското издание  Тhe Independent. \r\nИнформацията идва малко след като стана ясно, че премиерът на Великобритания Борис Джонсън се е споразумял с Брюксел за новите предложения за Брекзит и те бяха приветствани от редица европейски лидери.  \r\nБившият депутат от Консервативната партия Оливър Летуин поведе успешния опит на депутатите да се намесят в плановете на Джонсън за Брекзит, като предложението му беше прието с 287 гласа „за“ срещу 275 „против“.  \r\nДепутатите също така приеха формално провеждането на съботно заседание, насрочено за 19 октомври на Камарата на представителите, което трябва да обсъди новият план за Брекзит на премиера. Идеята на правителството за къс дебат, посветен на „приемането на сделката или приемането на Брекзит без сделка“ обаче е изправено пред нова спънка, след гласуването за провеждане нов референдум.  \r\nТози ход отваря пътя на проевропейски настроените депутати да гласуват за провеждането на второ допитване сред великобританците, за това дали одобряват сделката на Брекзит.  \r\nЛетуин заяви, че планът му ще позволи на депутатите да правят изменения на предложението на правителството за Брекзит и за тях да бъде гласувано, ако това бъде позволено от председателя на британския парламент Джон Бъркоу.  \r\nТой добави, че новите предложения ще затворят дупка в закона, който задължава Борис Джонсън да търси отсрочка за Брекзит, ако не постигне сделка до 19 октомври. Законът гласи, че това ще стане само ако депутатите не приемат новите предложения.  \r\nСпоред Летуин това ще позволи на хората и на депутатите да подкрепят и да ратифицират нова сделка за Брекзит, вместо да бъдат поставени в позиция, в която ще позволят на правителството да се измъкне от наредбите на британското законодателство.  \r\nРъководителят на Камарата на общините Джейкъб Риис-Мог заяви, че на 19 октомври Борис Джонсън ще направи официално изявление за преговорите с ЕС и ще отговаря на въпроси на депутатите, свързани с Брекзит. \r\nТой заяви, че депутатите също така ще имат възможност да одобрят споразумението или да се съгласят на Брекзит без сделка.  \r\nРийс-Мог, който е поддръжник на оттеглянето на Великобритания от ЕС, заяви, че той самия ще подкрепи плана на Джонсън, тъй като премиера заслужава похвала за „забележителния си прогрес за сделка, която всички ние можем да подкрепим“. \r\n„Това е много вълнуваща и позитивна сделка. Тя премахна недемократичната клауза за ирландската граница. Това е огромен напредък за цялото Обединено кралство, това ще подсигури, че ние ще сме една митническа територия. Наясно съм с детайлите от сделката“, заяви Рийс-Мог.  \r\n*** \r\n \r\n Турският президент Реджеп Тайип Ердоган прие вицепрезидента на САЩ Майк Пенс в президентския комплекс в столицата Анкара, предава  Anadolu Agnecy . \r\nСрещата е започнала в 15:40 часа местно време (също българско време).  \r\nДвамата се очаква да дискутират продължаващата операция в Северна Сирия. \r\nПенс пристигна по-рано в Анкара, начело на делегация, която включваше и държавния секретар на САЩ Майк Помпео.  \r\nПо-рано Помпео подчерта важността за това американската делегация да се срещне лично с Ердоган, за да обсъдят продължаващата в Сирия операция „Извор на мира“ и да намерят решение на конфликта.  \r\nНа 9 октомври Турция започна операция „Извор на мира“, насочена срещу кюрдските формирования в региона, които Анкара счита за терористични организации. Планът на операцията включва създаване на зона за сигурност по северната граница на Сирия, в която да бъдат настанени милионите бежанци, които в момента се намират в Турция.  \r\n*** \r\n \r\n  Москва е обещала на Анкара, че силите на кюрдската организация „Отрядите за народна самоотбрана“ (ОНС) ще бъдат премахнати от териториите, близо до границата с Турция, когато сирийската правителствена армия се придвижи на север, заяви външният министър на страната Мевлют Чавушоглу пред британски медии.  \r\nРусия е „обещала, че ОНС и „Работническата партия на Кюрдистан“ (ПКК) няма да бъдат от другата страна на границата“, твърди Чавушоглу.  \r\n„Ако Русия със сирийската армия премахне елементите на ОНС от региона, ние няма да се противопоставим на това“, заяви министърът. По-рано говорителят на руското външно министерство заяви, че сирийското правителство би трябвало да поеме контрол над границата на страната с Турция като част от всяко споразумение за прекратяване на конфликта в региона, докато Анкара продължава със своята операция в Северна Сирия.  \r\nПо-рано говорителят на президента на Турция Реджеп Тайип Ердоган – Ибрахим Калин, се срещна с водещия руската делегация в Анкара Александър Лаврентиев – специален представител на Москва в Сирия.  \r\nРазговорът между двамата беше фокусиран около операция „Извор на мира“, която Анкара провежда в региона, както и за последните развития в сирийските провинции Идлиб и Манбидж. Двете страни се съгласиха да продължат сътрудничеството в опит да запазят териториалната цялост на Сирия.  \r\nМеждувременно в Анкара пристигна и вицепрезидентът на САЩ Майк Пенс, придружаван от държавния секретар Майк Помпео, за да разговаря с Ердоган за договаряне на мирно споразумение на конфликта в Северна Сирия.  \r\nНа 9 октомври Турция започна операция „Извор на мира“, насочена срещу кюрдските формирования в региона, които Анкара счита за терористични организации. Планът на операцията включва създаване на зона за сигурност по северната граница на Сирия, в която да бъдат настанени милионите бежанци, които в момента се намират в Турция.  \r\n*** \r\n \r\n  Председателят на Европейската комисия Жан Клод Юнкер поздрави премиера на Великобритания Борис Джонсън за постигането на съгласие с Брюксел по споразуменията за Брекзит и заяви, че оттеглянето на Лондон от структурите на Европейския съюз не е нужно да бъде бавено повече, предава  АFP . \r\n„Имаме сделка и тази сделка означава, че вече няма нужда от каквото и да е бавене“, заяви Юнкер пред репортери, след като посрещна пристигналия за срещата от високо равнище в Брюксел Джонсън.   \r\n*** \r\n \r\n  Специалният представител на президента на Руската федерация Владимир Путин за решаване на сирийската криза Александър Лаврентиев се срещна в Анкара с пратеника на президента на Турция Реджеп Тайип Ердоган - Ибрахим Калин, като по време на срещата им беше обсъдена ситуацията в Сирия, предава  TACC . \r\nСпоред информацията Калин и Лаврентиев  \"са се съгласили за необходимостта да се предотвратят заплахите за териториалната цялост на Сирия, произтичащи от терористични организации\". \r\nОчаква се турският президент да се срещне и с вицепрезидента на САЩ Майкъл Пенс, както и с държавния секретар Майк Помпео, с които ще обсъди операцията „Извор на мира“, която Анкара провежда в Северна Сирия. \r\n*** \r\n \r\n  Демократическата юнионистка партия (ДЮП) от Северна Ирландия заяви, че „не може да подкрепи“ министър-председателя на Великобритания Борис Джонсън и новата сделка за Брекзит, която трябва да бъде одобрена от британския парламент, предава  АFP . \r\n„Демократическата юнионистка партия не може да подкрепи тези предложения в парламента“, заявиха говорители на ДЮП, които досега подкрепяха правителството на Джонсън. Те добавиха, че новите предложения са в тотално противоречие с Белфаските споразумения от 1998 г., които прекратиха дългогодишния конфликт в Северна Ирландия.  \r\n*** \r\n \r\n  Вицепрезидентът на САЩ Майк Пенс пристигна на посещение в Турция, за да призове Анкара да прекрати новата си, трета по ред военна операция в Северна Сирия – „Извор на мира“, предава  Reuters . Ден по-рано държавният глава на САЩ Доналд Тръмп заплаши Турция с налагането на тежки санкции в отговор на офанзивата в Сирия. \r\nПенс ще се срещне с турския президент Реджеп Тайип Ердоган. Той пристигна в страната заедно с държавния секретар Майк Помпео и други официални представители на администрацията във Вашингтон, които ще проведат срещи с колегите си.  \r\nТръмп изпрати в Турция делегацията, след като в телефонен разговор Ердоган отхвърли призивите за прекратяване на огъня или посредничеството на Вашингтон. Целта на американците е да се опитат да убедят Анкара да прекрати настъплението си.  \r\n*** \r\n \r\n  Водената от Джереми Корбин Лейбъристката партия няма да подкрепи новото споразумение за Брекзит, което бе постигнато между Брюксел и Лондон, предава телевизионният канал  Sky News . \r\nОт партията подчертаха, че ще настояват за втори референдум за излизането на страната от структурите на Европейския съюз. \r\nДемократическата юнионистка партия на Северна Ирландия (ДЮП) също подчерта, че остава против споразумението за Брекзит. Източник от партията заяви, че ДЮП не може да подкрепи съгласуваните митнически въпроси, както и споразуменията за данък върху продажбите. \r\n*** \r\n \r\n  Премиерът на Обединеното кралство Борис Джонсън обяви постигането на „страхотна, нова сделка“ за излизане на страната от структурите на Европейския съюз, предава  AFP . \r\n„Имаме страхотна, нова сделка“, написа Джонсън в социалната мрежа „Туитър“, като призова депутатите в Лондон да одобрят споразумението на извънредното заседание на парламента в събота. \r\nДемократическата юнионистка партия на Северна Ирландия (ДЮП) обаче подчерта, че остава против споразумението за Брекзит. Източник от партията заяви пред AFP, че ДЮП не може да подкрепи съгласуваните митнически въпроси, както и споразуменията за данък върху продажбите.", "date": "2019.10.17", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/17/2709455/osadiha-na-polovin-godina-zatvor-mazhat-strelyal-s-gazov-pistolet-na-pazara-v-kyustendil.html", "text": "Осъдиха на половин година затвор мъжът стрелял с газов пистолет на пазара в Кюстендил, предаде репортер на  Радио „Фокус” – Кюстендил . Наказание „Лишаване от свобода“ за срок от 6 месеца, което да се изтърпи при първоначален режим „общ“, постанови Районен съд – Кюстендил, под председателството на съдия Николай Николов за 57- годишния Александър С., който произведе изстрели с газов пистолет на площад „Първи май“ в Кюстендил на 30 септември тази година. Съдът одобри сключеното споразумение между Районна прокуратура- Кюстендил и защитата на подсъдимия, който призна вината си. Той е с основно образование и е осъждан. Мъжът се призна за виновен за това, че на 30 септември на площад „Първи май“ в град Кюстендил е извършил непристойни действия, грубо нарушаващи обществения ред и изразяващи явно неуважение към обществото- произвел 3 изстрела с газов пистолет и деянието по своето съдържание се отличава с изключителна дързост – престъпление по чл. 325, ал.2, във вр. с ал. 1 от НК, поради което и при условията на чл. 54 от НК обвиняемият ще изтърпи наказание „лишаване от свобода“ за срок от 6 месеца. \r\n \r\nВенцеслав ИЛЧЕВ", "date": "2019.10.17", "title": "Осъдиха на половин година затвор мъжът стрелял с газов пистолет на пазара в Кюстендил"}
{"url": "http://www.focus-news.net/news/2019/10/17/2709462/", "text": "Имаме много висок процент на професионална реализация, заяви на пресконференция по повод предстоящата промоция на първия випуск, проф. Соня Тончева, директор на шуменски филиал на МУ-Варна, предаде  репортер на Радио „Фокус“- Шумен . На церемонията,която ще се състои на 19 октомври от 11.00 часа в зала „Арена Шумен“, може да присъства всеки, който пожелае. Дипломи ще получат 41 студенти- 20 в специалност „медицинска сестра“ и 21 в специалност „акушерка“. Отличници на випуска, с успех над 5,50 са Галина Йовчева Стоянова и  Биляна Тошкова, и двете в специалност „медицинска сестра“. Грамота от ректора на МУ- Варна и парична награда ще получи и Айше Реджеб, в специалност „акушерка“, която завършва с успех 5, 49. Средният успех на випуска е „Мн. добър“- 4, 98 „ медицинска сестра“  и 4, 84-„ акушерка“. „Това е  много високо постижение за нас. Имаме достатъчно кандидати, правим и много добър подбор“, каза проф. Тончева. Тя посочи, че по програма „ Еразъм Плюс“, 11 от от 41 души са участвали в мобилност, 36-  в проект за студентска практика, финансиран с евросредства. „Това е дейност, която студентите извършват в свободното си време.  Те са в реална работна среда, имат наставници  от сестри и акушерки, избират сами лечебното заведение, в което ще проведат практиката си- работят на график под наблюдение и контрол на наставник,  полезно е и за по- доброто обучение, което се постига, защото практикуват“, обясни проф. Тончева. По отношение на професионалната реализация на абсолвентите, проф. Тончева поясни, че 18 от дипломантите са започнали работа в МБАЛ- Шумен, 2 в Комплексния онкологичен център, 2 в кардиологична болница \"Мадара\", 2 в \"Майчин дом\" - Варна, 1 във варненския онкоцентър, 1 е станала стоматологична сестра, и 2 са започнали работа в болниците в Търговище и в Разград. Четири са станали майки по време на следването си, но не са прекъснали обучение и са успели да завършат. „Имаме студенти от Варна и Търговище, които избраха да останат в шуменската болница“, каза още проф. Тончева. „Обучението на сестри и акушерки е част от емблемата на Шумен, градът ни се асоциира с това образование и е много хубаво, че се възстанови\", каза още проф. Тончева.  \r\nИвелина ИВАНОВА", "date": "2019.10.17", "title": "Проф. Соня Тончева,Филиал на МУ-Варна в Шумен: Имаме много висок процент на професионална реализация"}
{"url": "http://www.focus-news.net/news/2019/10/17/2709464/zamestnik-kmeta-po-kultura-i-humanitarni-deynosti-hristina-shopova-dade-nachaloto-na-parviya-po-roda-si-turnir-po-bocha-v-blagoevgrad.html", "text": "Днес се проведе първия по рода си турнир по БОЧА за лица с физически и ментални увреждания, в който взеха участие потребители на социални услуги от Благоевград, Кюстендил и Ловеч. Участниците в състезанието бяха приветствани от г-жа Христина Шопова - зам.-кмет по култура и хуманитарни дейности, която даде началото на турнира като хвърли първата – джак –топка. Това съобщиха от пресцентъра на  Община Благоевград . \r\nВ турнира веза участие 6 отбора - отбор „Ильо войвода“ – гр.Кюстендил – потребители от Дом за лица с физически увреждания, отбор „Люляков град“ – гр.Ловеч – потребители от Център за социална рехабилитация и интеграция, отбор „Слънчев дом“ – Благоевград – потребители от Защитено жилище „Слънчев дом“, отбор „Струма“ – Благоевград – потребители от Защитено жилище „Струма“, отбор „Искра – Зорница“ – Благоевград – потребители от Дневен център за деца с увреждания „Зорница“, Дневен център за пълнолетни лица с увреждания „Зорница“, Защитено жилище „Искра“, отбор „Струмско“ – потребители от Защитено жилище „Струма“.  \r\nСлед изключително оспорвани игри се получиха следните резултати: \r\nНа 1-во място се класира отбор „Струма“-гр. Благоевград, които получиха купа, грамота и златни медали. \r\n2- ро място – сребърни медали и купа за  отбор „Слънчев дом“ – гр.Благоевград  \r\n3- то  място – бронзови медали и купа за отбор „Люляков град“ – гр.Ловеч \r\n4- то място – отбор „Струмско“ – Благоевград \r\n5-то място – отбор „ Искра- Зорница“ –Благоевград \r\n6- то място – отбор „Ильо войвода“ – Кюстендил \r\nИдеята е в бъдеще турнирът да се провежда ежегодно с участието на отбори на потребители на социални услуги от България и чужбина.", "date": "2019.10.17", "title": "Заместник-кмета по култура и хуманитарни дейности Христина Шопова даде  началото на първия по рода си турнир по Боча в Благоевград"}
{"url": "http://www.focus-news.net/news/2019/10/17/2709460/predsedatelyat-na-pes-sergey-stanishev-za-brekzit-sdelkata-na-dzhonsan-prevrashta-velikobritaniya-ot-sayuznik-v-konkurent-na-es.html", "text": "„След повече от 3 месеца обещания, закани и заклинания, едва дни преди решаващата среща на върха, Борис Джонсън и воденото от него правителство промениха безкомпромисната си позиция. Въпреки постигнатото съгласие за проверките между Ирландия и Великобритания след Брекзит, сделката, която е на масата днес, се основава на същите принципи, като тази на Тереза Мей. Това съобщиха от  пресофиса на депутата .Тя беше обречена от поставените от самата нея червени линии, след като не се вслуша в призивите на лейбъристите за по-близко сътрудничество с ЕС. С тази сделка вместо съюзник, Великобритания ще се превърне в конкурент на ЕС! Ето защо партията, водена от Джереми Корбин, ще гласува против и ще настоява за нов референдум. Така след години протакане, червени линии и фалшиви аргументи от страна на консерваторите, най-накрая ще се чуе и гласът на хората“.Така президентът на ПЕС и евродепутат Сергей Станишев коментира новата сделка за Брекзит след подготвителната среща на левите премиери и комисари преди Европейския съвет, който започва днес в Брюксел. По покана на Станишев, в дебатите на лидерите от ПЕС се включи и Джереми Корбин, лидер на британските лейбъристи. „За да бъде приета новата сделка, Борис Джонсън се нуждае от подкрепа от парламента, който той затвори само преди месец, както и от депутатите, които се опита да изолира от целия процес. А освен съпротивата, която се очертава от лейбъристите, Джонсън изглежда е неспособен да овладее и коалиционните си партньори от консервативната партия от Северна Ирландия, които обявиха, че няма да подкрепят сделката. Изходът от цялата тази каша, забъркана от консерваторите и популистите, може да бъде само един – дългосрочно отлагане на Брекзит с цел нови парламентарни избори и нов референдум”, коментира Станишев.  \r\n   \r\nСред присъстващите на срещата бяха:  \r\nАнти Рине, министър-председател на Финландия;  \r\nАнтонио Коща, министър-председател на Португалия;   \r\nДжоузеф Мускат, министър-председател на Малта;  \r\nМете Фредериксен, министър-председател на Дания;  \r\nПетър Пелегрини, министър-председател на Словакия;  \r\nСтефан Льовен, министър-председател на Швеция;  \r\nЕди Рама, министър-председател на Албания;  \r\nЗоран Заев, министър-председател на Северна Македония;  \r\nДавид Сасоли, председател на Европейския парламент;  \r\nДжереми Корбин, лидер на Лейбъристката партия във Великобритания;  \r\nАлексис Ципрас, лидер на Сириза, Гърция;  \r\nФранс Тимерманс, първи зам.-председател на ЕК;  \r\nФедерика Могерини, върховен представител на ЕС по въпросите на външните работи и политиката на сигурност, зам.-председател на ЕК;  \r\nИраче Гарсия Перес, председател на Групата на социалистите и демократите в ЕП;", "date": "2019.10.17", "title": "Председателят на ПЕС Сергей Станишев за Брекзит: Сделката на Джонсън превръща Великобритания от съюзник в конкурент на ЕС"}
{"url": "http://www.focus-news.net/news/2019/10/17/2709452/izvestiya-erdogan-razkritikuva-germanskite-sanktsii-sreshtu-turtsiya-i-obvini-berlin-v-neprofesionalizam.html", "text": "Турският президент Реджеп Тайип Ердоган обвини германския външен министър Хайко Маас в непрофесионализъм, след като той призова за ограничаване на износа на оръжие за Анкара, заради военната операция „Извор на мира“, пише руският вестник  ”Известия“ . \r\nТурският лидер нарече немския дипломат аматьор, който не разбира нищо от политика. \r\nЕрдоган също критикува решението на Берлин да ограничи износа на оръжие за Турция. \r\n„Тук идва германският външен министър - човек, който няма чувство за мярка, и казва - няма да продаваме оръжие на Турция“, заяви държавният глава пред репортери. Според Ердоган не Турция, а Маас и Германия ще загубят от този план. \r\nПо-рано Хайко Маас обяви, че германското правителство е решило да спре износа на оръжие за Турция поради операцията на Анкара в Сирия. \r\nЛидерите на други европейски страни, по-специално на Франция и Великобритания, остро осъдиха военната интервенция, която Турция започна в Сирия, и призоваха за свикване на Съвета за сигурност на ООН. По-късно германският канцлер Ангела Меркел в телефонен разговор с Ердоган също се изказа в подкрепа за прекратяването на военната операция, а Франция веднага след това спря доставките на оръжие за Турция. \r\nЕрдоган разкритикува държавите от ЕС, които осъдиха военната операция на Анкара в Сирия и заплаши, че ще „отвори границите“ за сирийските бежанци към Европа.  \r\nНа 9 октомври Турция започна операция „Извор на мира“, насочена срещу кюрдските формирования в региона, които Анкара счита за терористични организации. Планът на операцията включва създаване на зона за сигурност по северната граница на Сирия, в която да бъдат настанени милионите бежанци, които в момента се намират в Турция.  \r\nЕрдоган обеща да запази териториалната цялост на Сирия и да насочи силите си срещу „Работническата партия на Кюрдистан“ и терористите от „Ислямска държава“. \r\n \r\n  Теодор Пенев", "date": "2019.10.17", "title": "„Известия“: Ердоган разкритикува германските санкции срещу Турция и обвини Берлин в „непрофесионализъм“"}
{"url": "http://www.focus-news.net/news/2019/10/17/2709482/bibliografskiyat-ukazatel-iztochni-rodopi-traditsii-praznitsi-obichai-folklor-beshe-predstaven-v-regionalnata-biblioteka-v-kardzhali.html", "text": "В Регионална библиотека „Н. Й. Вапцаров“ беше представен интересният библиографски указател „Източни Родопи: Традиции, празници, обичаи, фолклор“, предаде кореспондент на   Радио „Фокус“  . Изданието се промотира в рамките на честванията, посветени на Деня на Кърджали 21 октомври. Сборникът е плод на упоритата и компетентна работа на библиографа Златка Янева, специалист в библиотеката по краезнание. Той може да бъде ценно помагало за всички, които професионално или като любители се интересуват от историята и културата на населението на територията на Източните Родопи. Най-старата публикация от указателя е за Златоградско от 1892 година на Стойчо Шишков. Творби на бележити български учени, етнографи, етнолози, историци са включени в сборника – на Христо Вакарелски, Михаил Арнаудов, Атанас Примовски и известни местни краеведи и археолози. \r\nДарина ДЕЕНИЧИНА", "date": "2019.10.17", "title": "Библиографският указател „Източни Родопи: Традиции, празници, обичаи, фолклор“ беше представен в регионалната библиотека в Кърджали"}
{"url": "http://www.focus-news.net/news/2019/10/17/2709458/afp-kristalina-georgieva-privetstva-novite-predlozheniya-za-brekzit-zayavi-che-ako-ima-volya-shte-ima-i-sdelka.html", "text": "Директорът на Международния валутен фонд Кристалина Георгиева приветства новините за постигането на споразумение за сделка за Брекзит, но предупреди, че все още остава да се разгледат детайлите по нея. \r\n„Това, разбира се е добре дошло“, заяви тя във връзка с обявената по-рано сделка.  \r\n„Искаме да видим дали споразумението ще бъде постигнато“, добави Георгиева пред репортери в началото на годишната среща на Международния валутен фонд.  \r\n„Ако има воля има и сделка и моята надежда е, че волята ще издържи. Затова нека видим какво ще стане“, добави Георгиева.  \r\nПо-рано стана ясно, че Лондон и Брюксел са стигнали до споразумение за Брекзит. То беше приветствано от множество европейски лдиери, но все пак ще трябва да бъде разгледано от всички страни членки на ЕС. Новите предложения трябва да бъдат обсъдени и гласувани от Камарата на общините на Великобритания на нейното заседание на 19 октомври.  \r\n \r\n  Теодор Пенев", "date": "2019.10.17", "title": "AFP: Кристалина Георгиева приветства новите предложения за Брекзит заяви, че \"ако има воля, ще има и сделка\""}
{"url": "http://www.focus-news.net/news/2019/10/17/2709484/v-grad-ruse-be-otkrita-pametna-plocha-posvetena-na-parviya-komandvasht-na-balgarskiya-voenen-flot.html", "text": "С тържествена церемония, върху фасадата на Флотската кула в град Русе бе открита паметна плоча, посветена на първия командващ на Българския военен флот – капитан-лейтенант Александър Конкевич. Това съобщиха от  пресцентъра на Военноморските сили във Варна . В церемонията участваха почетен караул и Представителния духов оркестър на Военноморските сили. Строя бе приет от заместник-командирът на Военноморските сили флотилен адмирал Георги Пенев. „Александър Конкевич е първият офицер, поставил основите на българските Военноморски сили. За нас това е изключително важно събитие – по този начин да отдадем почит към живота и делото на този офицер“, каза флотилен адмирал Пенев. Дунавската флотилия е създадена в град Русе година след Освобождението, като 12 август 1879 г. е рождена дата на Българския военноморски флот. Основател и първи командир в периода 1879-1883 г. е капитан-лейтенант Александър Конкевич. Той основава и Машинната техническа школа – първото техническо училище в България, което е предшественик на Висшето военноморско училище.“Справяме се успешно с предизвикателствата на днешната среда на сигурност. Участваме активно в учения, тренировки, операции на НАТО и Европейския съюз, доколкото позволява въоръжението, с което разполагаме. Имаме визия за развитие и проекти за модернизация, които са в ход“, каза още флотилен адмирал Георги Пенев.", "date": "2019.10.17", "title": "В град Русе бе открита паметна плоча, посветена на първия командващ на българския военен флот"}
{"url": "http://www.focus-news.net/news/2019/10/17/2709487/nimh-prez-denya-shte-e-predimno-slanchevo-s-maksimalnite-temperaturi-mezhdu-22-i-27-v-sofiya-okolo-24.html", "text": "През деня ще е предимно слънчево с  максималните температури между 22° и 27°, в София – около 24°. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . През нощта ще бъде предимно ясно и почти тихо. Минималните температури ще са предимно между 6°  и 11°. Сутринта на места в низините, котловините и около водните басейни ще има мъгла или ниска слоеста облачност.Атмосферното налягане ще се задържи близко до средното за месеца. В сутрешните часове по Черноморието видимостта ще бъде намалена. През деня ще е предимно слънчево и почти тихо. Максималните температури ще са между 19° и 22°. Вълнението на морето ще е 1 -2 бала. Температурата на морската вода е 20° - 21°. В планините ще е предимно слънчево. Ще духа умерен вятър от юг-югозапад. Максималната температура на височина 1200 метра ще е около 17°, на 2000 метра - около 12°. През почивните дни и в понеделник промяна на синоптичната обстановка не се очаква. Времето ще остане топло за периода, в повечето райони - и предимно слънчево, на места в низините в източната половина от страната и по поречието на Дунав, в часовете преди обяд ще има ниска облачност или мъгла. Ще бъде почти тихо. Преобладаващите максимални температури ще са между 21° и 26°, а минималните - най-често ще са между 7° и 12°.", "date": "2019.10.17", "title": "НИМХ: През деня ще е предимно слънчево с  максималните температури  между 22° и 27°, в София – около 24°"}
{"url": "http://www.focus-news.net/news/2019/10/17/2709486/predstoyashti-sabitiya-v-stranata-za-18-oktomvri-agentsiya-fokus.html", "text": "*** \r\n \r\nОт 12.00 часа пред Паметника на парашутиста до сградата на Народното събрание президентът Румен Радев ще приеме почетния караул по случай Празника на военните парашутисти и ще поднесе венци пред Паметника на парашутиста. \r\n \r\n \r\n*** \r\n \r\nПосланикът на Гърция в България ще връчи акредитивните си писма на президента Румен Радев. \r\n \r\n \r\n \r\n*** \r\n \r\nВицепрезидентът Илияна Йотова ще се срещне с председателя на Европейския съд по правата на човека, с генерални секретар на Съвета на Европа и с генералния секретар на Парламентарната асамблея на Съвета на Европа. \r\n \r\n \r\n \r\n*** \r\n \r\nМинистър-председателят Бойко Борисов участва в заседанието на Европейския съвет. \r\n \r\n*** \r\n \r\nОт 09.30 часа в НДК ще се проведе дискусия за най-новите тенденции в развитието на зелените градове. \r\n \r\n \r\n*** \r\n \r\nОт 10:00 часа в заседателна зала на НКБТХ, бул.“ Г. М. Димитров“-52 А, Националната комисия за борба с трафика на хора ще се състои пресконференция по повод 18 октомври – Европейския ден за борба с трафика на хора. \r\n \r\n*** \r\n \r\nОт 10.00 часа в БТА ще се проведе пресконференция, организирана от НД „Традиция“ по повод извършените действия от страна на органите на КОС и ГДБОП-МВР, както и изземването на частни колекции на исторически оръжия, използвани във възстановките на дружеството. \r\n \r\n \r\n*** \r\n \r\nОт 10.30 часа в Сити Марк Арт Център на бул. „Янко Сакъзов“ № 30 ще се проведе дискусия във връзка с обучението и изпитите на кандидатите за водачи на МПС. \r\n \r\n \r\n*** \r\n \r\nОт 20:00 часа в кино „Люмиер Лидл“ един от най – добрите ни джаз пианисти Живко Петров ще представи пред своите почитатели последния си албум „Ten”. \r\n \r\n \r\n*** \r\n \r\nОт 09.30 часа в пункт за базиране Бургас ще се проведат ритуали по изпращане на кораби от състава на Флотилия бойни и спомагателни кораби с участието на военнослужещи от военните формирования, дислоцирани в Пункт за базиране Бургас. \r\n \r\n*** \r\n \r\nОт 10.30 часа в зала „Петя Дубарова“ на Културен център „Морско Казино“, ще се проведе пресконференция във връзка с  провеждането на традиционното рали „Писта Бургас“. \r\n \r\n*** \r\n \r\nОт 11:30 часа Златко Димитров ще вземе участие в Трета национална конференция SMARTOURISM.BG, която се провежда в Експоцентър „Флора“- Бургас. \r\n \r\n*** \r\n \r\n \r\nОт 11:30 часа в Експоцентър „Флора“- Бургас г-н Златко Димитров ще вземе участие в Трета национална конференция SMARTOURISM.BG.  \r\n \r\n \r\n*** \r\n \r\nОт 11.00 часа в Пункт за базиране ще се състои церемония по приемане на подводен движител и демонстрация на възможностите му от водолази от военно формирование 28580 – Варна. \r\n \r\n*** \r\n \r\nОт 10.00 часа в зала 446 в Икономически университет ще бъде открита юбилейна Международна научна конференция „Информационни и комуникационни технологии в бизнеса и образованието“, посветена на 50-годишнината на катедра  „Информатика“ в Икономическия университет – Варна.  \r\n \r\n*** \r\n \r\nОт 11.00 часа в Пункт за базиране Варна ще се състои церемония по приемане на подводен движител и демонстрация на възможностите му от водолази от военно формирование 28580 - Варна. Представителите на медиите, желаещи да отразят мероприятието, да заповядат в 10.40 ч. на Морска гара Варна, откъдето ще бъде осигурен катер до Пункт за базиране Варна и обратно. \r\n \r\n*** \r\n \r\nОт 18.00 часа в Градска художествена галерия „Борис Георгиев“, варненски художници представят сборна изложба посветена на  Свети Лука \r\n \r\n*** \r\n \r\nОт 11.00 часа на VIII-и етаж в сградата на РЗИ – Велико Търново ще се проведе пресконференция за отчитане на резултатите от есенната кампания на „Движи се и победи“ 2019. \r\n \r\n*** \r\n \r\nОт 17.00 часа в ИЗ „Рафаел Михайлов“ ще бъде открит Есенен салон на великотърновските художници  \r\n \r\n \r\n*** \r\n \r\nОт 18.00 часа в ИЗ „Рафаел Михайлов“ започва Шесто биенале на църковните изкуства – Велико Търново.  \r\n \r\n*** \r\n \r\nВ 11.00 часа с полагане на венци и цветя на паметника на Гоце Делчев на Попови ливади ще започне програмата за отбелязването на 107-та годишнина от освобождението на град Гоце Делчев.  \r\n \r\n*** \r\n \r\nВ 12.00 часа ще бъдат положени цветя пред паметника на Пейо Яворов в Градския парк с участието на ученици от ПГ по МСС „Пейо Яворов”.  \r\n \r\n*** \r\n \r\nВ 16.00 часа ще се положат венци и цветя на паметника на ген. Стилян Ковачев, а след това на паметната плоча на Пейо Яворов на улица „Търговска” и паметника на Христо Ботев.  \r\n \r\n*** \r\n \r\nВ 17.00 часа Негово Високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. св. Кирил и Методий”. Програмата ще продължи с полагане на венци и цветя на паметника на Гоце Делчев на централния площад в 17.30 часа, а в 18.10 часа и на паметника на загиналите във войните. В 18.30 часа в Дома на културата ще започне концерта на една от най-обичаните български групи – „Тоника СВ“, заедно със Стефан Диомов. \r\n \r\n \r\n*** \r\n \r\nОт 11.00 часа с тържествен водосвет за здраве и успех на жителите ще бъде отбелязан празника на града.  \r\n \r\n*** \r\n \r\nОт 18.00 часа в камерната зала на Ловчанско читалище „Наука 1876 г.“ ще се състои концерт по случай професионалния празник на лекарите в Деня на Свети Иван Рилски. \r\n \r\n*** \r\n \r\nОт 17.00 часа на площад „Месамбрия“ в старата част, ще се проведе фестивалът „Есенни пасажи“. \r\n \r\n*** \r\n \r\nОт 09.30 часа в Съдебна палата ще се проведе работна среща и ще бъде направена презентация на предстоящи инициативи на Окръжния и Районния съд. \r\n \r\n*** \r\n \r\nОт 10.30 часа в Административен съд – Пловдив  ще се проведе организирано ежегодно събитие в органите на съдебната власт „Ден на отворените врати“. \r\n \r\n*** \r\n \r\nОт 10:30 часа в Малката зала на втория етаж в Градски дом на културата „Борис Христов”  на ул. „Гладстон” 15, Българска академия на науката, Регионален исторически музей – Пловдив, Регионален академичен център – Пловдив и Институт за исторически изследвания при БАН организират представяне на българо-украинския сборник, озаглавен „Украйна и България в историята на Европа”. \r\n \r\n*** \r\n \r\nОт 18.00 часа в Балабановата къща ще се проведе фестивалът „Международни фотографски срещи“. \r\n \r\n*** \r\n \r\nОт 10.00 часа пред гарнизонния военен клуб в Смолян ще бъде отбелязан празника на военно формирование 28330 с водосвет на бойното знаме и празничен концерт. \r\n \r\n*** \r\n Смолян.  \r\nОт 11.00 часа в ДГ „Славейче“ ще се проведе четене на любими приказки с гостуващи артисти от Младежки театър „Ирис“ и Клуб „Приятели на книгата“ към НЧ „Орфееви гори – 1870“. \r\n \r\n *** \r\n Смолян.  \r\nОт 15.00 часа в Регионална библиотека „Николай Вранчев“ ще бъде открита изложбата „Вдъхновеният певец от Родопите“, посветена на 100 години от рождението на Николай Хайтов. \r\n \r\n \r\n*** \r\n \r\nОт 14.00 часа министър Теменужка Петкова ще посети Индустриалната зона. \r\n \r\n*** \r\n \r\nОт 11.30 часа в Театър „Иван Димов“ ще бъде открита изложба на Мичо Димитров. \r\n \r\n \r\n \r\n Местни избори 2019: \r\n \r\n*** \r\n \r\nОт 17.00 часа в Зала № 3 \"инж. Стоимен Сарафов“ на Федерацията на научно-техническите съюзи на ул. „Георги Раковски“ № 108, ет. 2 ще се проведе дискусия на тема „Честно за образованието“, в което ще вземат участие кандидати за общински съветници от БСП, учители и директори на столични училища.", "date": "2019.10.17", "title": "Предстоящи събития в страната за 18 октомври (Агенция „Фокус“)"}
{"url": "http://www.focus-news.net/news/2019/10/17/2709489/kazanlak-v-kraya-na-xix-i-nachaloto-na-xx-vek-zapochva-da-izliza-parvoto-detsko-spisanie-v-balgariya-mladina.html", "text": "В края на XIX и началото на XX век в Казанлък за първи път започват да се публикуват музикални творби, каза за  Радио „ Фокус“  директорът на Библиотека „Искра” Анна Кожухарова. В този смисъл тя поясни, че именно в Казанлък се издава сборникът  \r\n„Славееви гори“ под ръководството и с участието на композитора Емануил Манолов. Тези издания са съчетание на художествена литература и музика. По този начин се създават сборници, чието начало е поставено в Казанлък и се ползват в цяла България в училищата като българска художествена литература и като музикална просвета и образование. В града по онова време са съществували книжарница – издателство „ Наука“, издателство и печатница „ Надежда“, една от най – големите в България по онова време с клонове в страната – книжарница „ Гутенберг“.  \r\nВ края на XIX и началото на XX век в града се създава списание „ Кула“, което съдържа изключително авангардна, съвременна тогава литература, която почти няма аналог като публикация в литературния процес. „ С претенциите да е първо, именно в Казанлък започва да излиза детското списание „ Младина“ – първото или ако не, второто следосвобожденско издание, което също се разпространява в цялата страна. Списанието е с много интересни текстове и четива, които се ползват на абонаментен принцип от българските училища. В Казанлък започват да излизат списанието „ Родна реч“ и изданието на Казанлъшкото педагогическо училище, което също се ползва от цялата страна”, каза още Кожухарова и подчерта, че именно в Казанлък Емануил Манолов написва първата българска опера – „ Сиромахкиня”. \r\nСлавяна ГАЙДАРОВА", "date": "2019.10.17", "title": "Казанлък в края на XIX и началото на XX век започва да излиза първото детско списание в България „Младина“"}
{"url": "http://www.focus-news.net/news/2019/10/17/2709492/mestni-izbori-2019-tsik-prie-reshenie-za-primerno-sgavane-na-byuletinata-v-mestnite-izbori-obzor.html", "text": "На брифинг говорителят на ЦИК Александър Андреев съобщи, че избирателната комисия е приела решение за примерно сгъване на бюлетината в тези избори. „Избирателят би могъл да сгъне по всякакъв друг начин бюлетината като има две съществени условия, а именно опазването на вота и да бъдат видими частите, предназначени за секционната избирателна комисия, а именно квадратчетата, на които се поставят печатите на гърба на бюлетината и отрязъкът с номера на бюлетината, така че той да може да бъде скъсан на секционната избирателна комисия без да се покаже вота на избирателя“, каза той. „Нашата препоръка е преди да излязат от кабината за гласуване добре да стиснат бюлетината по ръбовете, така че тя да остане затворена, а не при пускането в избирателната кутия тя да се отвори“, подчерта говорителят на ЦИК.  \r\nАндреев допълни, че тази седмица започна обучението на Общинските избирателни комисии. Той добави, че двама членове от ЦИК пътуват към различните 28 области, където се провежда обучението с 265 общински избирателни комисии. „Към момента обучението протича нормално със засилен интерес от страна на всички Общински избирателни комисии“, каза още той. Андреев съобщи, че днес тръгнаха и първите камиони с бюлетините за пет области – Бургас, Русе, Варна, Шумен и Търговище. „Оттук нататък по график ще бъдат разпределени и в останалите областни градове, за да може след което те да бъдат комплектовани и за съответните общини и в деня на изборите да бъдат предадени на секционните избирателни комисии, за да може да започне подготовката за изборния ден“, каза още той. Андреев обясни също така, че общият брой на граждани на държави-членки на ЕС, които са заявили и ще участват в изборите са 770.  \r\nНа брифинга стана ясно, че в ЦИК са регистрирани девет сдружения за извършване на наблюдение на изборите в страната, от които сме регистрирали 735 упълномощени наблюдатели. „По отношение на международните наблюдатели са регистрирани само две организации с общ брой 21 наблюдатели. Социологическите агенции, които са подали документи за регистрация и ,които са регистрирани до момента са 4 на брой с общо 722 анкетьори“, уточни той. „Жалбите към момента са 55 сигнала и 183 жалби, от които 133 жалби са за регистрации на партии, местни коалиции и инициативни комитети. Като решения на предизборната кампания, които са обжалвани от ЦИК са 10. По назначаването на избирателни комисии – 7, всички те са разгледани от ЦИК“, каза още Андреев. „Жалби срещу решения на ЦИК има 14, като има още една висяща във Върховен административен съд“, допълни Андреев. Той уточни, че днес ще стане ясно решението на съда относно висящата жалба.", "date": "2019.10.17", "title": "Местни избори 2019: ЦИК прие решение за примерно сгъване на бюлетината в местните избори (ОБЗОР)"}
{"url": "http://www.focus-news.net/news/2019/10/17/2709488/predstoyashti-mezhdunarodni-sabitiya-za-18-oktomvri-agentsiya-fokus.html", "text": "Втори ден от срещата от високо равнище на Европейския съвет. \r\n*** \r\n \r\n   Продължават протестите срещу ареста на девет каталунски сепаратисти.  \r\n*** \r\n \r\n   Краен срок за британския парламент да поиска отсрочка за Брекзит, ако страната не постигне сделка с ЕС. \r\n*** \r\n \r\n   Управляващият федерална провинция Бавария Християнсоциален съюз провежда конгрес.  \r\n*** \r\n \r\n   Влизат в сила американските мита за европейски стоки на стойност милиарди долари.  \r\n*** \r\n \r\n   Групата на двайсетте финансови министри и банкови директори (Г-20) ще се срещне в американската столица.", "date": "2019.10.17", "title": "Предстоящи международни събития за 18 октомври (Агенция „Фокус“)"}
{"url": "http://www.focus-news.net/news/2019/10/17/2709481/fokus-makedoniya-ursula-fon-der-layen-zayavi-che-nyama-da-bade-vzeto-reshenie-za-pregovorite-s-makedoniya-na-sreshtata-v-bryuksel-na-tozi-etap.html", "text": "Председателят на Европейската комисия Урсула фон дер Лайен заяви, че няма да бъде взето решение за започване на преговори за приемането на Северна Македония в Европейския съюз на срещата от високо равнище в Брюксел на този етап, предава скопската медия  ”Фокус“ . \r\n\"Дълбоко съжалявам, защото вярвам, че тези страни положиха големи усилия да се приближат до Европейския съюз, така че е много важно да получат положителен сигнал\", заяви Урсила фон дер Лейен, говорейки за Македония и Албания. \r\nСрещата от високо равнище се провежда на 17 и 18 октомври в Брюксел, като все още има надежда, че решение за започването на преговорите може да бъде взето във втория ден от срещата.  \r\n \r\n  Теодор Пенев", "date": "2019.10.17", "title": "„Фокус“ (Македония): Урсула фон дер Лайен заяви, че няма да бъде взето решение за преговорите с Македония на срещата в Брюксел на този етап"}
{"url": "http://www.focus-news.net/news/2019/10/17/2709483/n1-sarbiya-kadri-veseli-zayavi-che-sasht-nyama-da-podkrepi-razmyana-na-teritorii-mezhdu-belgrad-i-prishtina.html", "text": "Лидерът на Демократическата партия на Косово Кадри Весели заяви, че Вашингтон няма да се застъпи за размяна на територии като решение на конфликта между Белград и Прищина, предава сръбската медия  N1 . \r\nТой каза, че изпратеният от президента на САЩ Доналд Тръмп специален представител в преговорите между Белград и Прищина Ричърд Гренел е заявил пред държавни служители на Косово, че Вашингтон ще подкрепи всяка сделка, до която достигнат двете страни. Според него Косово е част от проекта за стабилизирането на Балканите, като е добавил, че страната трябва да премине през процеса на преговори. \r\n„САЩ не подкрепят никоя опция, която не е договорена и между двете страни. Размяна на територии не може да се случи. Трябва да запазим териториалната цялост на Косово, заедно с неговите институции“, заяви той.  \r\nСпоред Весели, Прищина сама е създала проблем, като е заявила, че САЩ подкрепят размяната на територии. \r\n \r\n  Теодор Пенев", "date": "2019.10.17", "title": "N1 (Сърбия): Кадри Весели заяви, че САЩ няма да подкрепи размяна на територии между Белград и Прищина"}
{"url": "http://www.focus-news.net/news/2019/10/17/2709485/david-sasoli-embargoto-varhu-turtsiya-e-samo-parvata-stapka-ot-sanktsiite-sreshtu-ankara.html", "text": "Председателят на Европарламента Давид Сасоли се изказа остро срещу турската интервенция в Северна Сирия, като добави, че санкциите, които страните от Европейския съюз наложиха върху износа на оръжие за Анкара са само първата стъпка от реакцията на Общността срещу операцията, се казва в прессъобщение на  Европейския парламент . \r\n„Приветстваме решението за координирано (…) ембарго на бъдещите продажби на оръжия за Турция, но считаме това само като първата стъпка. Наш дълг е да изпратим недвусмислено съобщение, като призовем за общо европейско ембарго не само над доставките на оръжие, но също така над оръжията, които вече са на път (за Турция)“, се казва в съобщението.  \r\n„Трябва да направим всичко по силите си да спрем този акт на агресия и да започнем инициатива, която да бъде разпространена в НАТО и представена пред Съвета за сигурност на ООН“, казва още Сасоли.  \r\nТой обърна внимание и на заплахите на Ердоган за това, че може да пусне милиони бежанци към Европа, ако тя продължава да критикува действията на Анкара.  \r\n„Смятаме, че е неприемливо и отхвърляме всеки опит на турските власти да установят връзка между техните военни действия в Североизточна Сирия и съдбата на сирийските бежанци на турска територия“, казва още Сасоли.  \r\n \r\n  Теодор Пенев", "date": "2019.10.17", "title": "Давид Сасоли: Ембаргото върху Турция е само първата стъпка от санкциите срещу Анкара"}
{"url": "http://www.focus-news.net/news/2019/10/17/2709495/aleksandrina-dimitrova-fondatsiya-siydar-blagotvoritelen-bal-v-sofiya-shte-sabira-sredstva-za-105-detsa-i-mladezhi-v-neravnostoyno-polozhenie.html", "text": "Благотворителен бал в София ще събира средства за 105 деца и младежи в неравностойно положение. Това каза в обзорното предаване  „Това е България“  на  „Радио „Фокус“  Александрина Димитрова, изпълнителен директор на фондация „Сийдър“, която за 14-та поредна година организира събитието, на което Радио „Фокус“ е медиен партньор. Changemakers Charity Ball - най-голямото благотворително събитие, ще се проведе на 2 ноември в Централен военен клуб в София. „Балът е ежегодно събитие и това е най-добрият начин хората да дарят и да се запознаят отблизо с каузата и хората зад нея. Всяка година успяваме да съберем над 200 представители на социално-отговорния бизнес и у нас. Това е възможност не само да се наберат средства, а и да се съберат хора, които да бъдат посланици на тази кауза“, обясни още Димитрова. Тя уточни, че преди година събитието е събрало 100 000 лева, но те са само част от средствата, които фондацията отделя за грижите за децата. „Сумата беше събрана благодарение на нашите партньори и инвестирана в грижи, но тя е достатъчна само за два месеца. На година са нужни поне 600 хиляди лева и затова правим и други по-малки събития и кампании. Получаваме финансиране и чрез общините със заделен бюджет от държавата. 60% от разходите покриват от държавата“, каза още Димитрова. Тя обясни, че фондацията полага 24 часова грижа за най-трудните деца и младежи, които често са преживели редица тежки моменти. „Част от тях имат тежки интелектуални увреждания. Всекидневната грижа, която даваме, е тази, която детето би имало във всяко семейство, но се налага и специализирана грижа в различни терапии. Около 3000 деца живеят в центрове от семеен тип. Повечето се управляват от общините, а не от НПО-та“, обясни още Димитрова. По думите й едно от последните проучвания показва, че близо 80% от хората у нас приемат закриването на институции за деца, но едва 40% са съгласни тяхното дете да учи в един клас с дете от подобен център. Само 20% биха взели дете с такива проблеми вкъщи. „С новите промени в законодателството за хората с увреждания се подобриха доста неща, но е нужно повече време, за да видим ефекта от промените и това ще стане, когато се изчистят детайлите“, допълни още Димитрова.", "date": "2019.10.17", "title": "Александрина Димитрова, Фондация „Сийдър“: Благотворителен бал в София ще събира средства за 105 деца и младежи в неравностойно положение"}
{"url": "http://www.focus-news.net/news/2019/10/17/2709497/afp-sledvashtata-sreshta-ot-visoko-ravnishte-na-g-7-shte-se-sastoi-vav-florida.html", "text": "Срещата от високо равнище между страните, представители на седемте най-големи икономики в света ще се състои във Флорида, в една от резиденциите на президента на САЩ Доналд Тръмп, заяви ръководителят на американския кабинет Мик Мулвани, предава  AFP . \r\nСрещата между световните лидери ще се състои в САЩ, както по-рано предложи американският президент, но ще се проведе в притежаван от Тръмп голф клуб, което предизвика критики за това, че той се опитва да спечели пари от президентството си.  \r\n \r\n  Теодор Пенев", "date": "2019.10.17", "title": "AFP: Следващата среща от високо равнище на Г-7 ще се състои във Флорида"}
{"url": "http://www.focus-news.net/news/2019/10/17/2709493/georgi-markov-gerb-viktor-orban-otchete-che-poznavam-politikata-na-ungariya-i-blagodari-za-populyariziraneto-y-zad-granitsa.html", "text": "Виктор Орбан отчете, че познавам политиката на Унгария и благодари за популяризирането й зад граница. Това каза в обзорното предаване  „Това е България“  на  „Радио „Фокус“  Георги Марков, народен представител от ГЕРБ и бивш конституционен съдия по повод срещата си с унгарския премиер. Поводът за срещата е издадената от  Марков книга \"Феноменът Виктор Орбан\". На срещата двамата са обсъдили създаването на книгата и теми от двете страни. „Kъм 2030 година Унгария ще има население от 15 милиона души, благодарение на Виктор Орбан и неговата политика. Това е човек, който е мотор на Вишеградската четворка. Той направи Унгария сигурна държава“, каза още Марков. Според него няма как да се направи паралел между България и Унгария. „Това е невъзможно. Когато бях в Казанлък останаха хора, които са орбанисти и ме питаха, защо не се случват подобни политики и у нас, им отговорих: няма как да се правят подобни паралели, защото има различни манталитет, култура и традиции. Можем обаче да прихващаме някои неща, като например отказа за Истанбулската конвенция. Отказахме и пакта на ООН за миграцията. Хубаво е да прихванем и в социалната сфера. Пример са 145-те евро за едно дете месечно  държавни помощи в Унгария и други примери, те биха били полезни за нас“, допълни още Марков.", "date": "2019.10.17", "title": "Георги Марков, ГЕРБ: Виктор Орбан отчете, че познавам политиката на Унгария и благодари за популяризирането й зад граница"}
{"url": "http://www.focus-news.net/news/2019/10/17/2709490/afp-evropeyskite-lideri-ofitsialno-odobriha-sdelkata-za-brekzit.html", "text": "Европейските лидери, които взеха участие в срещата от високо равнище в Брюксел одобриха споразумението за оттеглянето на Великобритания от структурите на Европейския съюз, предава  AFP . \r\nОчаква се споразумението да премине и през британския парламент, за да бъде ратифицирано, в случай, че депутатите в Лондон го одобрят.  \r\nЕвропейските лидери са „одобрили тази сделка и изглежда сякаш сме много близо до финалната права“, заяви домакинът на събитието, председателят на Европейския съвет Доналд Туск пред репортери, малко след като се срещна с премиера на Великобритания Борис Джонсън.  \r\n \r\n  Теодор Пенев", "date": "2019.10.17", "title": "AFP: Европейските лидери официално одобриха сделката за Брекзит"}
{"url": "http://www.focus-news.net/news/2019/10/17/2709491/mestni-izbori-2019-georgi-markov-gerb-v-zapadnoevropeyskite-stolitsi-desnitsata-gubi-zaradi-migrantite-a-v-iztochna-evropa-zaradi-bivshata-komunisticheska-nomenklatura.html", "text": "В западноевропейските столици десницата губи заради мигрантите, а в източна Европа – заради интересите на бившата комунистическа номенклатура и нововъзникналите либерални движения. Това каза в обзорното предаване  „Това е България“  на  „Радио „Фокус“  Георги Марков, народен представител от ГЕРБ и бивш конституционен съдия по повод загубата на десните партии в столиците на Унгария и Полша на местния вот. По думите му българската столица София е изключение от този модел и Йорданка Фандъкова ще спечели убедително поредния си мандат, заради мобилизацията на тези, които поискаха промяната. „София е различна от другите столици, защото няма крупна мигрантска маса, като в другите страни. София е била синя и дясна вече 30 години и не допусна социалисти да дойдат на власт. На 14 декември 1989 година софиянци обсадихме парламента и наложихме на Националната телевизия да излъчи случващото се в София на 15 декември“, припомни събитията от близкото минало Георги Марков. Според него причината за тази тенденция е начинът на управление на социалистите. „Няма как да ни представят Мая Манолова като независима, защото тя е голяма социалистка и не е красиво да ни я пробутват като независима. Помним и каква София ни оставиха другарите на времето. Имаше режим на тока през 1990 година. За десетки години направиха не метро, а гора от панели и оставиха ужасяващ град. Социалистите показаха, че не могат да управляват столицата и е чест на 30-тата годишнина от демокрацията да не им даваме София“, каза Марков. Той уточни, че на  председателски съвет в скоро време ще направи и предложения. „Ще искам да ме изслушат и по повод 30-годишнината от демократичните промени да стане ясно, дали сме страна с правителствено или неправителствено поведение и ако НПО-тата управляват да променим Конституцията. Няма как председател на ВКС да чете политически изявления.  Ако искаме да защитим парламентарната демокрация е нужен дебат в парламента“, каза още Марков.", "date": "2019.10.17", "title": "Местни избори 2019: Георги Марков, ГЕРБ: В западноевропейските столици десницата губи заради мигрантите, а в източна Европа – заради бившата комунистическа номенклатура"}
{"url": "http://www.focus-news.net/news/2019/10/17/2709498/snimki-razkrivashti-krasotata-na-balgarskata-priroda-nabira-mosv.html", "text": "Министерството на околната среда и водите набира снимки за  фотоконкурс на тема „ПриРодоЛюбие в 4 сезона“. В състезанието могат да се включат всички, „изкушени да намират красотата в природата и да я запечатват в кадри“. Това обясни за  Радио „Фокус“ – Велико Търново  Милка Асенова, отговаряща за връзки с обществеността в РИОСВ-Велико Търново. Снимките трябва да отговарят на едно важно условие – да са заснети в България през последните две години. Ограничение за сезона и мястото, където са направени няма. Всеки участник може да изпрати до четири фотоси, като е желателно, но не задължително, те да са от различни годишни времена. Крайният срок е 25 октомври включително. Снимките може да изпращате на адрес moew@moew.government.bg. Всички, отговарящи на изискванията и допуснати до участие в конкурса снимки, ще бъдат публикувани на фейсбук страницата на министерството. На финала ще бъдат класирани по три фотографии във всяка категория – „Пролет“, „Лято“, „Есен“ и „Зима“, съответно с първо, второ и трето място. Творбите ще бъдат оценявани от жури с почетен председател министъра на околната среда и водите Нено Димов. Резултатите ще бъдат обявени на фейсбук страницата до 31 октомври, а отличените творби ще станат част от годишния календар на МОСВ за 2020 година. Наградният фонд се състои от ваучери за първо, второ и трето място съответно на 5, 4 и 3 нощувки в посетителските центрове на МОСВ, които се намират в Аркутино, Камчия, Смолян, Батак, Предела, Огоста и Национален парк „Пирин“. \r\nЛуиза ТРАНЧЕВА", "date": "2019.10.17", "title": "Снимки, разкриващи красотата на българската природа, набира МОСВ"}
{"url": "http://www.focus-news.net/news/2019/10/17/2709501/premierat-boyko-borisov-kam-stefan-danailov-s-teb-sam.html", "text": "Премиерът Бойко Борисов се обърна към Стефан Данаилов с думите \"С теб съм\" в профила си във  \"Фейсбук\" . Той публикува снимка в социалната мрежа, на която е заедно с големия актьор Стефан Данаилов, който в момента е в болница и състоянието му остава тежко.", "date": "2019.10.17", "title": "Премиерът Бойко Борисов към Стефан Данаилов: С теб съм"}
{"url": "http://www.focus-news.net/news/2019/10/17/2709494/mestni-izbori-2019-d-r-emil-karaivanov-sreshtite-s-horata-me-motivirat-v-predizvikatelstvoto-da-bada-kmet-na-obshtina-asenovgrad.html", "text": "„Всеки ден се срещам със десетки  хора от нашия град и от нашата община. Всички се вълнуват, интересуват от различни въпроси – лични, обществени, политически. Това съобщиха от   пресцентъра БСП-Асеновград . Но общото в тези срещи е желанието на хората техният глас да бъде чут, да бъде реагирано на проблема, който те смятат за важен. Тази гражданска активност, която виждам всеки ден от предизборната кампания, ме мотивира в още по-висока степен да завоювам тяхното доверие и да бъда кмет на общината за трети пореден мандат.”, сподели д-р Емил Караиванов след последните  срещи с граждани в  кварталите „Изток”, Горни и Долни Воден ,  в градинките на ул.”Свобода, ул.”Атанас Свещаров” и ул.”Цар Иван Асен Втори”(срещу супермаркет БББ).„През следващия мандат е важно и разширяване  участието на гражданите в процесите на вземане на решения, какъвто ще бъде въпросът за справедливото и обективно определяне размера на таксата за битови отпадъци, която предстои да се опредяла на принципа „замърсителят плаща”. Добър пример за широко обсъждане е стартът и последвалата много добра реализация  на  националната  програма за саниране на жилищата.”, каза още кандидатът за кмет на община Асеновград  д-р Емил Караиванов.", "date": "2019.10.17", "title": "Местни избори 2019:  Д-р Емил Караиванов: Срещите с хората  ме мотивират в предизвикателството да бъда кмет на община Асеновград"}
{"url": "http://www.focus-news.net/news/2019/10/17/2709502/shestima-dusha-sa-zadarzhani-pri-provedena-spetsializirana-politseyska-operatsiya-po-liniya-narkotitsi-v-gotse-delchev.html", "text": "От полицейски служители на сектор ПКП и РУ-Гоце Делчев при ОДМВР-Благоевград беше проведена специализирана полицейска операция по линия „Наркотици“. Това съобщиха от  ОДМВР - Благоевград . В хода на операцията са задържани 6 лица и са извършени претърсвания в 11 обекта, находящи се на територията на общините Гоце Делчев, Хаджидимово и Гърмен. Проверени са жилища и имоти на задържаните лица, а също и 5 автомобила ползвани от тях. \r\nВ частен дом, находящ се в град Гоце Делчев, обитаван от 39-годишен мъж е открито помещение, специално пригодено като наркооранжерия. Иззети са:около 13.5 килограмазелена тревиста маса и съцветия, реагиращи положително на канабис и оборудване за отглеждането му. В хода на работата по случая, в друго помещение в жилището,енамерена и иззета около 63 гр. суха тревиста маса, която след направен полеви тест е реагирала на канабис.  \r\nВ жилище в Гоце Делчев, обитаваноот 45-годишен мъж е открит около 1 килограмканабис. Иззети са около 131 бр. различни по вид и калибър боеприпаси, за които не са предоставени необходимите документи за съхранение и притежание. Намерени са също и парични суми. \r\nВ частен дом в Гоце Делчев, обитаван от 37-годишен са иззети:мобилни апарати и документи от леки автомобили. Проверена е къща за гости, находяща се в село Тешево, стопанисвана от лицето, където са открити:около 2.5 грама канабис, пластики от СИМ-карти и мобилен апарат. Проверена е и втора къща в селото, стопанисвана същия,като от тамполицейските служители са иззели около 1 килограм \r\nсуха, тревиста маса, реагираща положително на канабис. \r\nОт частен дом на 31-годишен,находящ се в с. Мосомищеса изети: лаптоп, мобилен апарат, СИМ карта, флаш памет и електронна везна. \r\nДействията на полицейските служители са продължили на територията на с.Гърмен, където в бивша стопанска сграда, стопанисвана от 35-годишене открито специално пригодено помещение за наркооранжерия. Иззети са около 47 грама зелена тревиста маса, пластмасови кофички, чаши от кафе със засадена зелена тревиста маса иоборудване за отглеждането й. Иззети са също и мобиленапарат, СИМ карта, лаптоп ифлаш памет.От полицейските служители в селото е проверена и къща, обитавана от лицето,катое намерено и иззето оборудване за отглеждане на канабис и мобилни апарати. \r\nВ хода на специализираната полицейска операция, в землището на с. Пирин са открити положени да се сушат около 30 бр. канабисови насаждения. По случая е образувано досъдебно производство. \r\nРаботата продължава.", "date": "2019.10.17", "title": "Шестима душа са задържани при проведена специализирана полицейска операция по линия „Наркотици“ в Гоце Делчев"}
{"url": "http://www.focus-news.net/news/2019/10/17/2709503/mestni-izbori-2019-valeri-simeonov-v-popovo-glasuvayte-za-istinskite-patrioti.html", "text": "Гласувайте за истинските патриоти! Те са доказали с работата си, а не просто на думи, че са такива“. Така Валери Симеонов, лидер на Националния фронт за спасение на България, се обърна към гражданите на община Попово по време на пъстро тържество в центъра на града, в което участваха и хора от клуб „Традиция“ в Разград. Това съобщиха от пресцентъра на  НФСБ . \r\nЛистата за общински съветници на НФСБ е под № 8 в интегралната бюлетина, а кандидати са Василиса Стоянова, Кирил Станев, Дарина Дочева, Ивелин Иванов, Елена Добрева, Илия Илиев и Георги Гутев.  \r\n„Днес тук съм истински щастлив, каза Валери Симеонов, защото се срещнах не само със земляци и симпатизанти, но и с много роднини. Както знаете, майка ми е от близкото до Попово село Зараево и затова винаги се радвам да съм сред хората тук“.", "date": "2019.10.17", "title": "Местни избори 2019: Валери Симеонов в Попово: Гласувайте за истинските патриоти"}
{"url": "http://www.focus-news.net/news/2019/10/17/2709496/huffington-post-podkrepata-na-korbin-za-vtori-referendum-za-brekzit-idva-tvarde-kasno-za-da-pomogne-na-leybaristite-smyata-deputat.html", "text": "Промяната на позицията на лидера на Лейбъристката партия Джереми Корбин и подкрепата за нов референдум за Брекзит идва твърде късно, за да помогне на партията в следващите парламентарни избори, смята депутат от британската опозиция, пише  Huffington Post . \r\nДепутатът на лейбъристите Оуен Смит заяви, че решението на ръководителя на партията да подкрепи втори референдум за Брекзит за сделката на премиера Борис Джонсън с Брюксел е дошло „прекалено късно“.  \r\nДепутатът посочи, че анкетите вече показват, че Лейбъристите ще получат едва 18 места в парламента в Уелс при нови избори, в сравнение с цели 40, които партията спечели по време на ръководството на Тони Блеър.  \r\nСмит, който през 2016 г. се опита неуспешно да измести Корбин от лидерската позиция на лейбъристите, заяви, че това е доказателство, че партията губи популярност за сметка на политическите сили, които се застъпват за оставане в структурите на Европейския съюз, като либерал-демократите, въпреки подкрепата на лидера за втори референдум.  \r\n„Твърде късно е, трябваше да заявим тази позиция преди три години и повече“, заяви Смит.  \r\n„За това спорех през целия този период“, добави той и продължи, като заяви, че решението на Корбин се взема на „смъртното легло“ на партията, в момент, в който то вече няма значение.  \r\nДепутатът, който е поддръжник на анти-брекзит кампанията „Най-доброто за Великобритания“ каза още, че сега вероятно е лесно за Корбин да подкрепи нов референдум, като се има предвид факта, че такъв едва ли ще има докато Джонсън е премиер.  \r\n„Крайно ясен съм, че това е правилната позиция, която трябва да заемаме, правилната позиция демократично да кажем на хората, че сега вече разбират сделката, която е предожена за Брекзит, с всичките й рискове за мира и просперитета, ето за това гласувахте, искате ли да гласувате отново за него? Сигурни ли сте?“, продължи Оуен.  \r\n„Ако спорехме за това постоянно през последните три години, смятам, че британската политика би била много по-различна и Лейбъристите биха били на различно място“, добави Оуен.  \r\nСпоред него вече е късно и гласоподавателите, които се застъпват за оставане в ЕС няма да гласуват за Корбин.  \r\n„По-лесно е откакто мина конференцията, защото можем да кажем, че сме застъпници за втори референдум. Но честно казано, смятам, че щетите са направени“, продължи депутатът.  \r\n„Фундаменталният проблем е, че хората не са глупави, те знаят, че Джереми Корбин не беше застъпник на ЕС от години“, завърши Оуен.   \r\n  \r\n  Теодор Пенев", "date": "2019.10.17", "title": "Huffington Post: Подкрепата на Корбин за втори референдум за Брекзит идва твърде късно, за да помогне на лейбъристите, смята депутат"}
{"url": "http://www.focus-news.net/news/2019/10/17/2709507/otkriha-rekonstruiranata-i-vazstanovena-kashta-na-karlovskiya-industrialets-i-predpriemach-ivan-grozev-v-karlovo.html", "text": "Откриха реконструираната и възстановена къща на карловския индустриалец и предприемач Иван Грозев в Карлово, съобщиха за  Радио \"Фокус\"- Пловдив  от Общината. На церемонията присъства председателят на Управителния съвет на Българска търговско-промишлена палата Цветан Симеонов. \"Идеята за възстановяване на къщата се ражда преди четири години, по повод 120 години от създаването на БТПП\", посочи нейният председател Цветан Симеонов. Той благодари на всички – дарители и местна власт, работили за запазване къщата на Иван Грозев и връчи на кмета на общината юбилеен плакет и почетен диплом, издадени по повод 120 години БТПП. От Общината благодариха на Цветан Симеонов и му връчиха юбилейна монета, издадена по повод честването на най-големите дарители в историята на България – карловците братя Евлогий и Христо Георгиеви. \r\nНа тържествената сесия в Обредния дом изказвания направиха директорът на НМ „Васил Левски“ Дора Чаушева, арх. Атанас Динев, който представи архитектурния проект по възстановяване на къщата и Константин Чакъров, автор на художествено-историческата експозиция. Архиерейският наместник на карловска духовна околия иконом Марко Тодоров извърши благодарствен молебен и освети къщата.   \r\nИван Грозев е карловец, съратник на Васил Левски и развиващ дейността си в първите три десетилетия на свободна България. Роден в Карлово през 1847 г., учил във висше търговско училище във Виена и във военна школа в Белград. Преди Освобождението работи по строежа на железопътни линии, построява вълнено-текстилна фабрика в родния си град, по-късно разрушена. Веднага след Освобождението служи в администрацията, като председател на Пловдивския окръжен съвет. От 1879 до 1883 година е кмет на Карлово. След 1884 година се заема с широко предприемачество. През 1885 година основава Българско строително дружество, което изпълнява държавни поръчки, включително завършената през 1888 г. железопътна линия Цариброд – София – Вакарел, свързваща столицата на България с по-рано построените железопътни линии към Централна Европа и Истанбул. От 1894 до 1895 година Иван Грозев е кмет на София. В периода 1904-1908 година оглавява Софийската търговско-индустриална камара. Развива банкова дейност като акционер и член на Управителния съвет на Износно-вносна банка. Участва в строежа на пристанище Варна. \r\nЦветана ТОНЧЕВА", "date": "2019.10.17", "title": "Откриха реконструираната и възстановена къща на карловския индустриалец и предприемач Иван Грозев в Карлово"}
{"url": "http://www.focus-news.net/news/2019/10/17/2709510/zapochna-ofitsialnoto-poseshtenie-na-vitsepremiera-ekaterina-zaharieva-v-republika-harvatiya.html", "text": "Вицепремиерът и министър на външните работи Екатерина Захариева пристигна на летище „Франьо Туджман” в Загреб. Тя е на официално посещение в Република Хърватия по покана на  хърватския министър по външните работи и на европейските въпроси Гордан Гърлич-Радман.Това съобщиха от пресцентъра на  Министерство на външните работи .Акценти в разговорите на Екатерина Захариева в Загреб ще бъдат развитието на двустранните отношения, както и актуални въпроси от регионалния, европейския и световен дневен ред.Освен с външния министър Гърлич-Радман в рамките на посещението външният ни министър ще се срещне и с председателя на хърватския Сабор (парламент) Гордан Яндрокович, както и с представители на българската общност.", "date": "2019.10.17", "title": "Започна официалното посещение на вицепремиера Екатерина Захариева в Република Хърватия"}
{"url": "http://www.focus-news.net/news/2019/10/17/2709506/vremenno-e-ogranicheno-dvizhenieto-v-dvete-posoki-pri-km-5-na-patya-resilovo-samoranovo-v-oblast-kyustendil-poradi-katastrofa.html", "text": "Временно е ограничено движението в двете посоки при км 5 на път III-6204 Ресилово - Самораново, в района на Самораново,  в област Кюстендил поради ПТП. Това съобщиха от пресцентъра на  Агенция \"Пътна инфраструктура\" . Обходният маршрут е по Път II-62 Дупница - Самоков. Трафикът се регулира от \"Пътна полиция\".", "date": "2019.10.17", "title": "Временно е ограничено движението в двете посоки при км 5 на пътя Ресилово - Самораново в област Кюстендил поради катастрофа"}
{"url": "http://www.focus-news.net/news/2019/10/17/2709509/mazh-e-zaginal-pri-tezhka-katastrofa-na-patya-za-sapareva-banya.html", "text": "Мъж е загинал при тежка катастрофа на пътя за Сапарева баня. Това съобщиха за  Радио \"Фокус\" - Кюстендил  от пресцентъра на ОДМВР - Кюстендил. Инцидентът е възникнал тази вечер между селата Самораново и Ресилово. Лек автомобил,пътуващ в посока Сапарева баня,се е ударил в трактор без светлини. От удара лекият автомобил е навлязъл в лентата за насрещно движение и се е сблъсквал челно в друг лек автомобил,пътуващ в посока Дупница. Водачът на първия лек автомобил е загинал на място. Водачът на трактора и пътуващите в другия лек автомобил са закарани за прегледи в болница в Дупница,в адекватно състояние. Произшествието се обслужва. Осигурен е алтернативен маршрут за пътуващите. \r\nВенцеслав ИЛЧЕВ", "date": "2019.10.17", "title": "Мъж е загинал при тежка катастрофа на пътя за Сапарева баня"}
{"url": "http://www.focus-news.net/news/2019/10/17/2709504/afp-pens-zayavi-che-turtsiya-shte-prekrati-voennata-si-operatsiya-samo-kogato-kyurdite-v-siriya-se-otteglyat.html", "text": "Турция се е съгласила изцяло да прекрати военните си операции в Северна Сирия, но само след като кюрдските сили се изтеглят от зоната за сигурност, заяви вицепрезидентът на САЩ Майк Пенс, предава  AFP \r\nТой заяви това малко след срещата си в Анкара с президента на Турция Реджеп Тайип Ердоган.  \r\nТурските операции „ще бъдат прекратени изцяло“ след края на изтеглянето на кюрдските сили от зоната за сигурност, заяви Пенс пред репортери след срещата с президента.  \r\n \r\n  Теодор Пенев", "date": "2019.10.17", "title": "AFP: Пенс заяви, че Турция ще прекрати военната си операция само когато кюрдите в Сирия се оттеглят"}
{"url": "http://www.focus-news.net/news/2019/10/17/2709514/kartofi-tikvi-i-cherveni-chushki-se-tarsyat-nay-mnogo-na-kooperativniya-pazar-v-pazardzhik.html", "text": "Богато разнообразие от сезонни зеленчуци предлагат търговците на кооперативния пазар в Пазарджик, показа репортерска проверка на  Радио „Фокус” – Пазарджик . Цената на пресния картоф към момента е около 1.20 лв за килограм. Търсене има на зелето, което е на цена от 0.50 до 0.80 лв за килограм. Има и богато изобилие от тикви, като тяхната цена е от 0.50 до 0.80 лв за килограм. Най-висока и през тази година е цената на чесъна – от 2.20 до 3.00 лв за кг. Късните оранжерийни тиквички са на цена 1.40 лева, краставиците – 1.80 лв, морковите – около 0.90 – 1.20 лв, розовите домати са около 3.00 лева. Висока е цената на червения и зеления пипер – от 1.50 до 1.70 лв за килограм. Продават се и различни видове зарзават, като тяхната цена е около 0.35 лв за връзка. Лютите чушки се търгуват от 2.50 до 4.00 лв за кг в зовисимост от сорта. \r\n \r\nАлбена ЖИЛЕКОВА", "date": "2019.10.17", "title": "Картофи, тикви и червени чушки се търсят най-много на Кооперативния пазар в Пазарджик"}
{"url": "http://www.focus-news.net/news/2019/10/17/2709512/prof-dimitar-parlichev-dnes-v-akvatoriyata-na-oblast-dobrich-se-lovi-mnogo-po-malko-riba-midi-i-rapani-v-sravnenie-s-minaloto.html", "text": "Днес в акваторията на област Добрич се лови много по-малко риба, миди, рапани и други хидробионти в сравнение с миналото. Това каза за  Радио „Фокус“ – Варна   варненският учен проф. Димитър Пърличев.Той посочи, че прогрес има единствено в улова на миди от няколкото плантации за миди между нос Калиакра и Балчик. По думите му, на дълбочина до 40 м. няма живи миди и рапани, като основна причина за това се сочи интензивното тралиране на дъното за рапани, което унищожава дънните екосистеми и влияе негативно на пелагиала. „Забраната на дънното тралиране, криминализира рапанолова и го превърна в бракониерство, с което изостри проблема, вместо да го реши. Трябва да се има предвид и това, че има хора, за които тралирането е поминък“, категоричен бе проф. Пърличев. Дънните тралове унищожават и голяма част от подводните археологични обекти на Добричка област, които могат да бъдат съхранени под формата на  подводни археологични и други видове резервати, повишаващи биоразнообразието и биопродуктивността и обслужващи науката и подводния туризъм. По думите му, районът между к.к Албена – Кранево засега е най-добре устроеният, атрактивен и доходоносен район, с дължина 7 км. и север-североизточна ориентация. Варненският учен посочи, че на 150–200 метра пред плажа биха могли да се построят няколко басейна – рибарници и плантации за водорасли, включително и за миди, с кули в челната част до 10 м над водното ниво. На 8–10 км. от плажа и от Балчик, би могло да се построи изкуствен остров. Очаква се чрез тези мерки да започне улов на марикултури, който ще снабдява заведенията за хранене и търговските обекти с пресни морски продукти. За обслужването, експлоатацията, обработката и пласмента на продукцията ще се разкрият нови работни места. Ще се създадат отлични условия за практикуване на спортния риболов и екологичния рапанолов. Плажът ще се разшири и разнообрази от томболата зад басейните. От изкуствения остров ще се разкрива цялата панорама между н. Калиакра и н. Емине, като освен това той ще служи за организиране на локален морски туризъм, спортен риболов и подводен лов. „Районът на нос Сиврибурун и нос Шабла се характеризира с най-интензивната абразия по нашето крайблежие, която поражда немалко екологични и социално-икономически проблеми“, допълни още проф. Пърличев. Той посочи, че ежегодно този участък от Добруджанския бряг губи не само безценни площи обработваема земя, но и строителни, курортни и транспортни обекти, плажовете и летуващите намаляват, риболовът и рапаноловът са в упадък поради намаляването на ресурсите, развитието на марикултурите е незначително.  За решаване на тези проблеми в района се предвижда изграждане пред шест абразионни носови участъци на по 3–4 вълнолома – плантации с колекторни рамки за миди.  С реализирането на тези мерки се очаква абразията в района да бъде преустановена, плажовете да нарастват и да се превръщат в непреодолим буфер за вълните. Продукцията от марикултури ще задоволи местния пазар и дори ще бъде предмет на износ. \r\nДесислава ВАСИЛЕВА", "date": "2019.10.17", "title": "Проф. Димитър Пърличев: Днес в акваторията на област Добрич се лови много по-малко риба, миди и рапани в сравнение с миналото"}
{"url": "http://www.focus-news.net/news/2019/10/17/2709511/vav-veliko-tarnovo-byaha-predstaveni-dva-proekta-svarzani-s-ekologosaobraznoto-sabirane-na-otpadatsi.html", "text": "Във Велико Търново бяха представени два проекта, свързани с екологосъобразното събиране на отпадъци, по които ПУДООС е изпълнителна агенция. Това каза за  Радио „Фокус“-Велико Търново  Виктория Белоконска, координатор на проекта „Пилотни модели за екологосъобразно събиране и временно съхранение на опасни битови отпадъци“. Тя обясни, че основната полза от завършването на проекта, който тя ръководи е, че битовите отпадъци, които са с опасни свойства и попадат в общия поток на битовите отпадъци и след това в депата, които са построени в България, ще бъдат отклонени.  \r\n„Идеята е хората да се научат да събират разделно и да ги предават на специализирани площадки, които ще се изградят благодарение на проекта. Очакването на швейцарските партньори е идеята да се мултиплицира и на национално ниво, тоест натрупаният положителен опит да се разпространи и в други общини. Именно заради това вчера дискутирахме темата и във Велико Търново, където бе основно представен проекта за „Екологосъобразно обезвреждане  на излезли от употреба пестициди и други препарати за растителна защита с изтекъл срок на годност“. В същото време използвахме възможността да  презентираме и представим и нашия проект за опасните битови отпадъци. Това е именно една от стъпките, които предприемаме за мултиплициране на ефекта на проекта на национално ниво“, обясни Белоконска. \r\nНа срещата е станало ясно, че в рамките на проекта “Екологосъобразно обезвреждане на излезли от употреба пестициди и други препарати за растителна защита с изтекъл срок на годност”, финансиран от Българо-швейцарската програма за сътрудничество, от територията на област Велико Търново са премахнати 614 тона опасни отпадъци като пестициди и препарати за растителна защита с изтекъл срок на годност. Те са събрани от складове във Велико Търново, Горна Оряховица, Павликени, Стражица, Сухиндол и с. Вардим, като опасните отпадъци са предадени за обезвреждане в чужбина. \r\nРени АТАНАСОВА", "date": "2019.10.17", "title": "Във Велико Търново бяха представени два проекта, свързани с екологосъобразното събиране на отпадъци"}
{"url": "http://www.focus-news.net/news/2019/10/17/2709505/sem-osvobodi-svetoslav-kostov-ot-posta-generalen-direktor-na-bnr-obzor.html", "text": "СЕМ освободи Светослав Костов от поста генерален директор на БНР. Това стана ясно след заседание на обществения регулатор по темата. В коментар по темата за  Агенция „Фокус“  председателят на СЕМ  София Владимирова  посочи какъв е бил основният мотив за решението. Това е именно нарушение на Закона за радиото и телевизията по чл. 67, като мотивите на всички съветници са били различни и изразени на заседанието. Този член от ЗРТ касае предсрочното прекратяване на мандатите на директорите на двете обществени медии: БНР и БНТ, като това може да стане ако се установи, че извършва или допуска извършването от други лица на груби или системни нарушения на разпоредбите относно принципите за осъществяване на дейността на радио и телевизионните оператори.  Владимирова посочи, че предстои да бъде изготвено окончателното решение, където ще бъдат заложени мотивите на СЕМ. От своя страна   Светослав Костов  даде пресконференция, на която заяви, че решението на регулатора показва, че СЕМ или е над законите на България, или наистина цели дестабилизация на БНР. Той каза още и, че ще обжалва взетото решението и ще остави съдът реши доколко регулаторът има право да прекрати договора му за управление. Той обясни, че в случая не става въпрос за личните му интереси, а  за защита на хората, които искат реформа в радиото и са го подкрепяли точно поради тази причина. Той предположи, че може би от СЕМ са притеснени от резултатите от проверките, които са започнали в радиото. Според Костов най-удобно за обществения регулатор ще е да се скрие зад флага за борбата на словото.  \r\n При предсрочно прекратяване на мандат на генерален директор и до провеждане на нов избор, който да се проведе в срок до три месеца, ръководството на съответната организация се възлага на лице, определено от Съвета за електронни медии и отговарящо на изискванията.   \r\nТеодора ПАВЛОВА", "date": "2019.10.17", "title": "СЕМ освободи Светослав Костов от поста генерален директор на БНР (ОБЗОР)"}
{"url": "http://www.focus-news.net/news/2019/10/17/2709508/london-evening-standard-vsichki-evropeyski-lideri-podkrepiha-novata-sdelka-za-brekzit-no-vse-oshte-ne-e-yasno-dali-velikobritanskiyat-parlament-shte-ya-prieme.html", "text": "Европейските лидери дадоха съгласието си за сключването на новата сделка за Брекзит с Лондон, но все още не е ясно дали парламентът на Великобритания ще я приеме, пише вестник  London Evening Standard . \r\nВсички 27 европейски лидери се съгласиха с новите предложения на премиера на Великобритания Борис Джонсън за сделка, след като преговарящите на Лондон и Брюксел стигнаха до споразумение.  \r\nПрезидентът на Ирландия Лео Варадкар, председателят на Европейския съвет Доналд Туск и ръководителят на Европейската комисия Жан-Клод Юнкер проведоха съвместна пресконференция по темата по време на срещата от високо равнище в Брюксел.  \r\nПремиерът Борис Джонсън също проведе конференция, където заяви, че е „много сигурен“, че когато депутатите разгледат сделката, ще искат да гласуват за нея в Камарата на общините на 19 октомври. \r\nТой заяви пред журналисти, че тази сделка означава, че страната може да излезе от ЕС като „единна Великобритания – Англия, Шотландия, Уелс, Северна Ирландия, заедно“. \r\n„Приключихме нашата дискусия между лидерите за Брекзит по-рано днес, много благодарности за Мишел Барние и неговия екип за тяхната изключителна работа“, заяви Доналд Туск.  \r\n„Европейският съвет одобрява тази сделка и изглежда, че сме на финалната права“, добави той.  \r\n„Новата версия на сделката беше позитивно приета от Ирландия, аз казах от началото, че ние ще стоим зад Ирландия. (…) Сделката беше позитивно приета от Европейската Комисия, като сигурна за Европейския съюз, ключовата промяна в сравнение с по-ранната версия е отстъпката на министър-председателя за митническите проверки в Северна Ирландия“, заяви Туск.  \r\nТуск също така заяви пред ужрналисти, че е бил изненадан как сделката изведнъж е станала приемлива, след седмици преговори.  \r\n„Защо сделка беше невъзможна вчера, а стана възможна днес?“, попита той. \r\nСпоред него сделката сега е приемлива, защото тя е подкрепена от Ирландия, както и от Европейската комисия.  \r\n„Този компромис ще ни позволи да предотвратим митническите проверки между Ирландия и Северна Ирландия и ще подсигури целостта на единния пазар“.  \r\n„На по-лично ниво, аз изпитвам тъга, в сърцето си винаги ще се застъпвам за оставането (в ЕС) и за нашите британски приятели вратата винаги ще е отворена“, добави той.  \r\nМакар сделката да беше приета от страните членки на ЕС, Демократическата юнионистка партия (ДЮП) в Северна Ирландия заяви, че няма намерение да подкрепя споразумението по време на гласуването му в Камарата на общините на 19 октомври.  \r\nЗаместник-председателят на ДЮП Найджъл Додс заяви в социалната мрежа „Туитър“, че партията му няма да подкрепи споразумение, което според него ще е в разрез с Белфастките споразумения.  \r\n„Ние няма да подкрепим сделка, която е вредна за Северна Ирландия, която ощетява нашата икономика и която е в разрез с Белфасткото споразумение и неговите гаранции за споделяне на властта, от които зависи Северна Ирландия“, заяви той.  \r\nСделката беше критикувана и от опозиционния лидер, ръководител на Лейбъристката партия Джереми Корбин, който я нарече „дори по-лоша сделка от тази на Тереза Мей“, както и от лидера на „Партия Брекзит“ Найджъл Фараж.  \r\nДепутатът на лейбъристите Хилъри Бен написа официално писмо до министъра за Брекзит на Великобритания Стивън Баркли, като поиска от него да излезе с доклад за въздействията на сделката на Джонсън върху страната.  \r\nПремиерът обаче призова по време на своята пресконференция британските депутати да се обединят и да подкрепят предложенията.  \r\n„Преминаваме през това, както казвам, вече три и половина години. Не винаги беше лесно за Великобритания“, заяви Джонсън.  \r\n„И сега е моментът за нас като държава да се обединим. Сега е моментът за нашите депутати да се обединят заедно и да осъществим (Брекзит)“, продължи премиерът.  \r\n„И както казвам, да започнем да строим ново и прогресивно партньорство с нашите приятели от ЕС, с които ние, разбира се, споделяме много приоритети“. \r\nПопитан защо е толкова сигурен и какво ще направи, ако не успее да получи достатъчно подкрепа на 19 октомври, министър-председателят отговори, че смята, че депутатите ще искат да се съобразят с демократично изразеното желание на хората. Той също така отново повтори, че страната ще излезе от ЕС до 31 октомври.  \r\n„Както никога няма да се уморя да ви казвам, и повтарям пак, не смятам, че има причина за забавяне. Трябва да го осъществим до 31 октомври“, добави Джонсън.  \r\n \r\n  Теодор Пенев", "date": "2019.10.17", "title": "London Evening Standard: Всички европейски лидери подкрепиха новата сделка за Брекзит, но все още не е ясно дали Великобританският парламент ще я приеме"}
{"url": "http://www.focus-news.net/news/2019/10/17/2709519/antichni-podovi-mozayki-shte-izrabotvat-detsa-ot-kyustendil.html", "text": "Антични подови мозайки ще изработват деца от Кюстендил. Това съобщи за  Радио „Фокус” – Кюстендил  Мирослава Таскова, експерт към Регионален исторически музей – Кюстендил. В рамките на октомврийската детска музейна работилница, която продължава до 19 октомври, децата ще имат възможност да разберат повече за мозайките от античността. „Този път сме заложили като акцент и плодородието на Кюстендилския край, който се слави като Овощната градина на България. Това е месецът, свързван с края на земеделската година и събирането на реколтата. Темата е вдъхновена от достигнали до нас културни паметници, изобразяващи характерните особености на региона, едни от които са античните подови мозайки на Пауталия“, каза Мирослава Таскова. По думите й с разнообразието си от цветове и форми мозайките отразяват специфичните за града белези, съществуващи от хилядолетия – лековитите минерални извори и плодородието. Заниманията включват изработване на мозайки върху глинена основа. \r\nВенцеслав ИЛЧЕВ", "date": "2019.10.17", "title": "Антични подови мозайки ще изработват деца от Кюстендил"}
{"url": "http://www.focus-news.net/news/2019/10/17/2709500/makfaks-makedoniya-edi-rama-napravihme-vsichko-koeto-es-poiska-ot-nas.html", "text": "Ние направихме това, което Европа искаше от нас, заяви албанският премиер Еди Рама след среща с комисаря по европейска политика за съседство и преговори за разширяване Йоханес Хан в Брюксел, предава  ”Макфакс“ . \r\n„Хан беше кристално ясен. Направихме каквото поискаха от нас. Но въпреки това, което сме направили и това, което трябва да направим, се оказваме в ситуация, в която Европейският съвет трябва да реши какво искат или не искат членовете му“, заяви още Рама. \r\nТой намекна, че неговата страна не е получила дата за членство, заради резервираността на Франция, която настоява за провеждане на реформи в Общността, преди да се пристъпи към разширение на ЕС.  \r\nРама добави, че Албания трябва да продължи с реформите, защото това е в интерес на албанските граждани, а не да задоволи Брюксел, Лондон, Париж или Берлин. \r\n\"Трябва да осигурим европейска Албания за нашите деца, с демократични институции, с институционални държавни права, които да отговарят на стандартите на икономиката на ЕС\", заключи Рама. \r\n \r\n  Теодор Пенев", "date": "2019.10.17", "title": "„Макфакс“ (Македония) Еди Рама: Направихме всичко, което ЕС поиска от нас"}
{"url": "http://www.focus-news.net/news/2019/10/17/2709515/ostava-tezhko-sastoyanieto-na-stefan-danailov-obzor.html", "text": "Остава тежко състоянието на Стефан Данаилов.Големият актьор постъпи в болница на 9 октомври. Това потвърдиха за Агенция „Фокус“ от Военномедицинска академия. \r\nВчера  лидерът на БСП Корнелия Нинова  написа във „Фейсбук“ профила си, че състоянието на големия актьор продължава да бъде тежко. „Стотици хора се обаждат, обезпокоени от новината, че Стефан е изпаднал в кома. От седмица съм в непрекъснат контакт с лекарите от ВМА и знам, че те правят всичко възможно. Благодарим им. За съжаление състоянието му е тежко. Моля се от все сърце да се справи. Ламбо, дръж се, миличък. В този труден момент сме до теб и те обичаме\", пише в социалната мрежа Корнелия Нинова. \r\nСъстоянието му остава тежко, съобщи днес за Агенция „Фокус“ доведеният му син  Росен Цанков . Той обясни, че актьорът е в реанимацията на ВМА. „Той бе със затруднено дишане и пункция на белия дроб. Наложи се да бъде на апаратно дишане и по лекарски избор да бъде в медикаментозна кома“, уточни Цанков. \r\nПо-късно днес  премиерът Бойко Борисов> публикува в профила си във „Фейсбук“  своя снимка, на която е със Стефан Данаилов. В поста си в социалната мрежа Борисов се обърна към актьора с думите „С теб съм“.", "date": "2019.10.17", "title": "Остава тежко състоянието на Стефан Данаилов (ОБЗОР)"}
{"url": "http://www.focus-news.net/news/2019/10/17/2709517/prof-dimitar-parlichev-oblast-dobrich-e-nay-zastrashenata-i-nay-mnogo-gubeshtata-ot-kontakta-s-moreto-oblast-na-nasheto-chernomorie.html", "text": "Област Добрич е най-застрашената и най-много губещата от контакта с морето област на нашето Черноморие. Това каза за Радио „Фокус“ – Варна варненският учен проф. Димитър Пърличев. Той добави, че районът е най-застрашеният и най-много губещ от контакта с морето на нашето Черноморие. „Парадоксално е, че при тази ситуация почти нищо не се прави за решаване на острите и неотложни проблеми от страна на отговорните органи“, категоричен бе проф. Пърличев. По думите му, обстоятелствата налагат мотивирането на най-важните и нуждаещи се от спешно решаване проблеми, свързани с тази част от морския бряг и акваторията, посочването на възможностите за тяхното решаване и на очакваните резултати. \r\nСпоред варненският учен, бъдещето на областта е тясно свързано с рационалното развитие на морския бизнес, сигурността, природозащитата, морския туризъм и рекреация, а така също и опазването на културно-историческото наследство по Добруджанското крайбрежие и акватория.  По думи на проф. Димитър Пърличев,  необходимо е да се разбере, че всеки от изброените проблеми по същество е комплексен и изисква прилагането на съответните иновации и иновативни решения, едното от които е разработването на интердисциплинарни проекти за екологичното и икономическото им решаване. Добруджанският бряг се характеризира с твърде разнообразен релеф и променяща се експозиция. Протичащите природни процеси и опасности са различни в отделните райони. \r\nСпециалистът подчерта, че тектонската обстановка в акваторията и по крайбрежието е сложна и възможностите за генериране на земетресения и цунами в района са много големи, респективно и пораженията по брега. В близост и паралелно на район на нос Шабла и  на  нос Калиакра,  в морето преминава Калиакренският дълбочинен разлом, който е не само сеизмогенен, но вероятно и цунамигенен източник и генерира Шабленската сеизмична област на българска и на румънска територия. По-голямата част от протежението на Добруджанския бряг се характеризира с различно висок, стръмен до отвесен непреодолим клиф, с липсващ или тесен плаж пред него. Силното вълнение, както и евентуално цунами, може да се окаже твърде опасно и дори фатално и при това за изключително опитни плувци. „Опасност съществува и за хората, намиращи се по широките плажове със стръмен клиф зад тях, тъй като те ще разполагат с не повече от 5–6 минути, ако е от наш източник, и до 30 минути, ако е от най-отдалечения източник в Черно море, за да се оттеглят на безопасно разстояние и височина и то в случай, че са информирани своевременно, т.е. при работеща система за ранно предупреждение. Необходимо е обаче всяко почувствано от плажуващите земетресение да бъде сигнал за незабавно отдалечаване от брега. Опасността е извънредно голяма и в свлачищната зона зад брега южно от нос Шабла“, подчерта проф. Пърличев. По думите му, природните бедствия, като земетресения и цунами са много опасни и за културно-историческото наследство, намиращо се на брега, като част от него вече частично или изцяло е безвъзвратно загубено. \r\n„Въпросът за краткосрочното прогнозиране на земетресения и цунами не е решен в световен мащаб. В България обаче от 24 години има патентовано устройство за измерване на промените на интензивността на газоотделянето от морското дъно, което е един от индикаторите за случване на земетресение. Допълнителните изследвания и експериментите с него по Калиакренския разлом и континенталния склон ще доведат до много по-сигурно прогнозиране на земетресения и цунами. Наложителни са обаче проучвания на брега и съставяне на специални геоеколожки карти с конкретни препоръки за мероприятия за предпазване от земетресения, цунами, свлачища и срутища във всеки участък от брега. Прилагането на така предложените мерки и експерименти ще осигури краткосрочното прогнозиране на земетресения и цунами и ще намали пораженията от проявата на останалите негативни явления, а също вероятността от жертви на живеещите и пребиваващите по Добруджанското крайбрежие“, каза в заключение специалистът. \r\nДесислава ВАСИЛЕВА", "date": "2019.10.17", "title": "Проф. Димитър Пърличев: Област Добрич е най-застрашената и най-много губещата от контакта с морето област на нашето Черноморие"}
{"url": "http://www.focus-news.net/news/2019/10/17/2709516/kravodaritelska-kampaniya-v-kravta-ti-e-da-spasyavash-zhivoti-shte-se-provede-v-plovdiv-na-18-oktomvri.html", "text": "Кръводарителска кампания под мотото „В кръвта ти е да спасяваш животи“ ще се проведе в Пловдив на 18 октомври. Това съобщиха за  Радио „Фокус“ – Пловдив   от Областния съвет на БЧК-Пловдив, които организират кампанията съвместно с Ротаракт и с подкрепата на Районен център за трансфузионна хематология. Кръводарителската акция ще се проведе утре за времето от 11.00 до 16.00 часа в сградата на Областен съвет на БЧК – Пловдив на ул.“Стойчо Мушанов“. Там всеки желаещ ще може да дари кръв. Главната мотивация на организаторите за провеждането на кампанията е проблемът, пред който е изправен всеки нуждаещ се от спешно кръвопреливане, а именно оскъдните резерви на кръвните банки по градове и липсата на достатъчно кръводарители на годишна база. Целите, които се поставят чрез инициативата са да се мотивират повече хора да дарят кръв по време на и след провеждането на кампанията, да се информира обществото за начините и ползите от кръводаряването, като по този начин да се увеличи възможността повече хора да дарят кръв за първи път, да се мотивират максимално много хора да се включат по време на кампанията и да се покаже на обществото, колко малко е нужно, за да бъде спасен човешки живот. Организаторите оценяват подкрепата на всеки, който ще се включи в кампанията.", "date": "2019.10.17", "title": "Кръводарителска кампания „В кръвта ти е да спасяваш животи“ ще се проведе в Пловдив на 18 октомври"}
{"url": "http://www.focus-news.net/news/2019/10/17/2709520/rekorden-broy-turisti-sa-posetili-etara-za-parvite-devet-mesetsa-na-godinata.html", "text": "Рекорден брой посетители са преминали през Етнографски  музей на открито „Етър” през първите девет месеца на 2019 година. 196 150 българи и чужденци са присъствали на организираните от екипа на културната институция събития, разгледали са изложбите, разходили са се из музейните обекти.  Това обобщават за Радио „Фокус“ – Велико Търново от Етъра. Само през септември туристите са били 36 353. Това е месецът с най-много посетители за цялата година. Основната причина е Международният панаир на традиционните занаяти, проведен на 6, 7 и 8 септември, който привлече интереса на 15 233 души. Това е рекорд по посещаемост и за самата проява. \r\nМузеят е бил интересен за публиката през цялата година, става ясно от обобщените данни за деветте месеца. 34 795 са посетителите през август, 25 719 през юли, 25 692 през юни, 31 620 през май. През пролетта музеят също е предпочитана дестинация за десетки хиляди българи и чужденци. Дори през зимата в „Етър“=а идват впечатляващо много хора. \r\nЕкипът на музея очаква до края на годината да бъде надминат рекорда по посещаемост от последните 10 години, регистриран през 2016-та – 211 442 посетители. \r\nЛуиза ТРАНЧЕВА", "date": "2019.10.17", "title": "Рекорден брой туристи са посетили \"Етъра\" за първите девет месеца на годината"}
{"url": "http://www.focus-news.net/news/2019/10/17/2709521/prof-dimitar-parlichev-podvodni-rezervati-po-balgarskoto-chernomorie-biha-mogli-da-badat-reshenieto-za-opazvane-na-kulturno-istoricheskoto-nasledstvo.html", "text": "Подводните резервати в добруджанската акватория биха могли да бъдат решение на въпросите за биоразнообразието, биопродуктивността, опазването на околната морска среда и културно-историческото наследство. Това каза за  Радио „Фокус“ – Варна  варненският учен проф. Димитър Пърличев. Той посочи, че резерватите могат да бъдат с различно предназначение –  около археологични или исторически обекти, подводни газови извори, биологични съобщества, подводни съоръжения с различно предназначение, изкуствени рифове, стационарна изследователска апаратура и др. Според него, резерватите трябва да бъдат изградени от различен брой модулни конструкции, най-малко три – в зависимост от размерите и очертанията, естеството и предназначението на обекта. „Основните компоненти на тези системи се предвижда да са носещи опори, със закрепени върху тях устройства за противодействие на тралирането . Носещите опори ще изпълняват и ролята на изкуствени рифове, т.е. ще бъдат твърд субстрат за закрепване на миди, водорасли и други хидробионти, хранителни депа, убежища, укрития за морската фауна, източници на организми и личинки за околната морска среда“, допълни специалистът. По думи на проф. Димитър Пърличев, нарастването на броя на подводните резервати във всички части на добруджанския шелф постепенно ще доведе до общо повишаване на биоразнообразието и биопродуктивността му. Това щеповиши  рибните ресурси и съответно уловите. „Ще стане възможно да се тралира непрекъснато без опасност ресурсът да се изчерпи, а така ще се помогне и на хората, чийто поминък е тралирането. Ще нарасне и делът на екологичния рапанолов, чрез леководолази, по отношение на промишления, тъй като рапаните ще изобилстват около прибрежните вълноломи и басейни, хранейки се от падналите от тях миди“, разясни още експертът. Според него промишленият улов на миди ще е осъществява главно чрез рамковите колектори от многобройните съоръжения. Рибарниците в плитководието, съчетани с добива на водорасли, ще започнат да задоволяват нуждата от морски продукти в менюто на българина. Проф. Димитър Пърличев, добави че решаването на изброените проблеми може да започне незабавно, тъй като област Добрич има и ще има възможност и в бъдеще да разполага с финансиране по линия на ЕС и по програмата за трансгранично сътрудничество с област Констанца, а морската наука вече разполага с необходимите за целта методи и технологии. Успехът ще зависи главно от осъзнаването на важността на проблемите за областта и средствата, заделени за тази цел, каза в заключение варненският учен. \r\nДесислава ВАСИЛЕВА", "date": "2019.10.17", "title": "Проф. Димитър Пърличев: Подводни резервати по българското Черноморие биха могли да бъдат решението за опазване на културно-историческото наследство"}
{"url": "http://www.focus-news.net/news/2019/10/17/2709523/vdahnovyavashti-i-emotsionalni-istorii-sabra-tretoto-izdanie-na-knigata-shampionite-razkazvat-zhivi-spomeni-na-izvestni-sportni-lichnosti-na-stara-zagora.html", "text": "Премиерата на третото издание на книгата „Шампионите разказват – живи спомени на известни спортни личности на Стара Загора“ събра тази вечер в Регионалния исторически музей легендарни спортисти, свързани с града и неговата история. Това съобщиха от  Община Стара Загора . \r\n„Поставихме началото през 2017 година, когато Стара Загора бе Европейски град на спорта, а в трите издания вече, са събрани над 90 истории на изтъкнати старозагорски шампиони“, каза ресорният зам.-кмет Красимира Чахова, която е и герой от предходно издание.  \r\n„Това е третата книга от поредицата, създадена по инициатива на кмета Живко Тодоров – благодаря му. Сигурен съм, че като спортен човек, има представа и знае какво означават постиженията на шампионите за сплотяването и развитието на местната общност“, каза при представянето на книгата ръководителят на творческия екип, стоящ зад направата ѝ - Петър Драгиев. От думите на Драгиев стана ясно, че на тези страници са събрани и изстрадани, и весели истини – с откровеност и съпричастност, даващи стойност на спортните изповеди.  \r\nГост на представянето и участник в книгата бе и легендата на футбола Петър Жеков. „Радвам се, че съм тук тази вечер. Този град ми е останал в сърцето и никога няма да го забравя. И в ЦСКА като играех го казвах – тук, в Стара Загора, ми е било най-добре“, сподели с присъстващите централният нападател, рекордьор по най-много голове в А група – 253 , като е отбелязал за „Берое“ 101 точни попадения, а за ЦСКА – 144.  \r\n„За мен е голяма чест да съм сред вас. От един мой приятел, който не само е тук, но е и част от третото издание на книгата – Гошо Гинчев, знам – спортът е борба. Той учи децата на самоотверженост, на упоритост, да постигаш резултати, когато даваш от себе си. В днешно време, много родители мислят, че спортът е нещо, което може да минава встрани, без усилия – няма как. Резултатите искат себеотдаване. Спортът не е само слава, той изисква дисциплина и дух“, каза кметът Живко Тодоров. „Пожелавам си след 20-30 години, да има още такива издания, които да показват нови шампиони“, допълни Тодоров. Той изказа благодарност към целия творчески екип, който е съумял да изрази в слово великите моменти на великите старозагорски спортисти.  \r\nДруг участник, но в предното издание на „Шампионите разказват“, също поздрави екипа, реализирал инициативата за събиране на вдъхновяващите истории – председателят на ПК по спорт и младежки дейности на Общинския съвет и автомобилен шампион Николай Диков. „За мен беше много голяма емоция някой да обърне внимание на спортните ми успехи и да ги събере в книга. Това бе голяма награда – моите спомени да бъдат увековечени, защото всички, които сте тук знаете какво е да се занимаваш със спорт. Благодаря на всички, които дадоха от себе си, за да я има поредицата „Шампионите разказват“, сподели Диков. „Като председател на комисията по спорт и младежки дейности виждам, че всяка една инвестиция в тази насока си заслужава – за да има нови живи спомени и успехи“, подчерта той.  \r\nПоздрав към всички, уважили премиерата на книгата, отправиха и олимпийският, световен и двукратен европейски шампион в параатлетиката на гюле и диск Иванка Колева, Гошо Гинчев, станал едва 22-годишен капитан на \"Берое\" и други.  \r\nЗа пътя на създаването на третото издание на книгата говориха и част от неговите автори. Гости на премиерата бяха още зам.-кметът на Стара Загора Иванка Сотирова, общински съветници, десетки именити старозагорски спортисти, както и голяма част от участниците в книгата.", "date": "2019.10.17", "title": "Вдъхновяващи и емоционални истории събра третото издание на книгата „Шампионите разказват – живи спомени на известни спортни личности на Стара Загора“"}
{"url": "http://www.focus-news.net/news/2019/10/17/2709513/the-washington-examiner-postignato-beshe-primirie-mezhdu-turskite-i-kyurdskite-sili-sled-kato-amerikanskata-delegatsiya-se-sreshtna-s-erdogan-v-ankara.html", "text": "Вицепрезидентът на САЩ Майк Пенс заяви, че е постигнато примирие между Турция и кюрдските сили в Северна Сирия, пише американското консервативно издание  The Washington Examiner . \r\nТози ход идва, след като вицепрезидентът Пенс и държавният секретар на САЩ Майк Помпео се срещнаха с президента на Турция Реджеп Тайип Ердоган в Анкара.  \r\n„Днес съм горд да информирам, че благодарение на силното лидерство на президента (на САЩ) Доналд Тръмп и силното приятелство между президента Ердоган и Турция и САЩ, днес нашите страни се споразумяха за примирие в Сирия“, заяви Пенс.  \r\nТой каза още, че Турция се е съгласила да преустанови временно военната си операция в Северна Сирия за 120 часа, докато кюрдските сили се изтеглят от определената от Анкара зона за сигурност по границата между двете страни.  \r\n„Всички военни операции, част от операция „Извор на мира“ ще бъдат преустановени“, заяви Пенс. \r\n„Операция „Извор на мира“ ще бъде прекратена изцяло след пълното изтегляне (на кюрдските сили)“, добави вицепрезидентът.  \r\nВ допълнение, САЩ и Турция са се съгласили за бъдещето на зоната за сигурност, като са работили на международно ниво, за да осигурят, че мира и безопасността са приоритети в граничните региони на Сирия, заяви още Пенс.  \r\nВашингтон и Анкара според него „заедно са се посветили“ на унищожаването на терористичната групировка „Ислямска държава“, която още оперира в региона на Северна Сирия.  \r\n„Това също така ще включва споразумение за подновяването на координираните усилия за затворите и вътрешно разселените хора в предишните територии на „Ислямска държава“, добави още американският представител.  \r\n \r\n \r\n \r\n \r\n  Теодор Пенев", "date": "2019.10.17", "title": "The Washington Examiner: Постигнато беше примирие между турските и кюрдските сили, след като американската делегация се срещна с Ердоган в Анкара"}
{"url": "http://www.focus-news.net/news/2019/10/17/2709527/detsa-ot-odz-yuriy-gagarin-v-pazardzhik-gostuvaha-na-sluzhitelite-ot-protivopozharnata-sluzhba.html", "text": "Деца от ОДЗ „Юрий Гагарин“ в Пазарджик гостуваха на служителите от Районната служба „Пожарна безопасност и защита на населението“ в областния град, съобщиха от  Пресцентъра на ОДМВР-Пазарджик . Малчуганите от група „Буратино“ бяха посрещнати от директора на ОДПБЗН-Пазарджик комисар Ангел Дудов и дежурната смяна пожарникари. За пръв път децата имаха възможност да видят отблизо противопожарен автомобил, неговото оборудване за гасене на пожари и аварийно-спасителна дейност. Огнеборците демонстрираха пред тях защитното облекло и дихателни средства, с които всеки служител разполага по време на дежурство. После всяко от децата имаше възможност лично да изпробва струйника от уредбата за бързо действие, с която възможно най-бързо може да започне гасенето на всеки пожар. Естествено голямо въодушевление предизвика 30-метровата автоматизирана стълба, чиито възможности също бяха показани на децата. В края на срещата децата заявиха категоричното си желание за повторно гостуване на пазарджишката противопожарна служба.", "date": "2019.10.17", "title": "Деца от ОДЗ „Юрий Гагарин“ в Пазарджик гостуваха на служителите от Противопожарната служба"}
{"url": "http://www.focus-news.net/news/2019/10/17/2709524/izlozhba-na-tema-mnogolikiyat-mihalaki-georgiev-shte-bade-otkrita-vav-vidin.html", "text": "На 22 октомври от 14:00 часа  в отдел „Заемна за възрастни” на Регионална библиотека „Михалаки Георгиев”-гр. Видин – ще бъде открита изложба на тема „Многоликият Михалаки Георгиев”, съобщиха за  Радио „Фокус“ – Видин  от библиотеката. Изложбата е съвместна с Университетска библиотека „Св. Климент и Охридски” и Института за литература към БАН. Тя представя материали, свързани с творческия път и биографията на българския писател–белетрист, общественик, дипломат и стопански деец Михалаки Георгиев. Посетителите ще могат да видят откъси от писма на Михалаки Георгиев, по-важни дати от биографията му, повече информация за дейността му като ботаник, писател, учен, преподавател, финансист, дипломат, както и за участието му в подготовката на Пловдивското изложение. Всестранно развита личност както в сферата на литературата, така и в сферата на образованието, инициатор и организатор на първата българска държавна лотария, съставил на първия български учебник по ботаника за средни училища, управител на Видинската митница, служител в Министерството на обществените сгради, тази изложба е поглед към наситения живот на видния общественик и патрон на Регионалната библиотека във Видин.", "date": "2019.10.17", "title": "Изложба на тема „Многоликият Михалаки Георгиев” ще бъде открита във Видин"}
{"url": "http://www.focus-news.net/news/2019/10/17/2709525/usloviyata-v-pazardzhishko-sa-podhodyashti-za-torene-sas-superfosfatni-torove.html", "text": "Земеделските стопани е хубаво да наторят площите, които обработват, със суперфосфатни торове, каза за  Радио „Фокус“ – Пазарджик  Христина Георгиева, директор на Опитната станция по поливно земеделие в Пазарджик. Тя поясни, че това торене е важно, защото използването на други смеси не може да осигури необходимите полезни вещества на растенията. „Трябва да бъдат внесени 12-15 кг активно вещество суперфосфат на декар. Използването заместители не е подходящо. Те съдържат много по-малко от активното вещество и трябва да се внесат почти 100 кг от тях, за да се получи желания ефект“, коментира Георгиева. Тя допълни, че при намаляване на внесеното количество ще се намали и добивът, а увеличаването му ощетява собствениците, тъй като те правят по-големи разходи, за да закупят неефективни заместители на суперфосфатните торове. Георгиева коментира също, че сега е подходящото време за есенна оран и сеитба, тъй като в почвата има достатъчно влага и условията са добри. \r\nВаня НИКОЛОВА", "date": "2019.10.17", "title": "Условията в Пазарджишко са подходящи за торене със суперфосфатни торове"}
{"url": "http://www.focus-news.net/news/2019/10/17/2709526/sportnoto-uchilishte-v-pazardzhik-predvizhda-razkrivaneto-na-novi-distsiplini.html", "text": "Вдигането на тежести, борба и ориентиране ще са новите спортове, заложени в програмата на Спортното училище за следващата година,  съобщиха от учебното заведение . Пазарджик има и изтъкнати спортисти в тези дисциплини – Георги Мърков, Йордан Биков, Борислав Гидиков, Атанас Шопов и Николай Пешалов, които са прославили  гради ни на европейски, световни и олимпийски подиуми. Намеренията на училищното ръководство са от следващата учебна година да има три паралелки, в които учениците да се обучават в спортовете вдигане на тежести, борба и ориентиране. Така спортните дисциплини в ще се увеличат и ще бъдат вече 18. Всяка година обучаващите се в Спортното училище се увеличават с около 100 деца и сега в учебното заведение има над 290 ученици.", "date": "2019.10.17", "title": "Спортното училище в Пазарджик предвижда разкриването на нови дисциплини"}
{"url": "http://www.focus-news.net/news/2019/10/17/2709518/los-angeles-times-sasht-shte-ottegli-sanktsiite-si-sreshtu-turtsiya-sled-kato-bade-prilozheno-primirieto-v-severna-siriya.html", "text": "САЩ и Турция са стигнали до споразумение за петдневно примирие в Северна Сирия, като след като то бъде приложено Вашингтон ще оттегли санкциите си срещу Анкара, пише вестник  Los Angeles Times . \r\nТова заяви вицепрезидентът на САЩ Майк Пенс след срещата си с турския президент Реджеп Тайип Ердоган в Анкара.  \r\nСпоразумението идва след преговори, продължили общо пет часа, които започнаха със среща лице в лице между двамата.  \r\nСрещата се осъществи седмица, след като Турция пресече границата на Северна Сирия и до голяма степен изтласка кюрдските сили от граничните региони. Заради това американската делегация имаше трудности да наложи мнението си над Анкара. И бездруго трудната задача стана по-сложна часове преди Пенс да напусне Вашингтон, след като президентът на САЩ Доналд Тръмп омаловажи все по кървавия конфликт в Северна Сирия и не показа съчувствие към кюрдските сили, съюзници на САЩ, които понесоха много жертви по време на турската инвазия.  \r\nЕрдоган нареди започването на военна интервенция в Северна Сирия, която до този момент беше под контрол на кюрдските „Сирийски демократични сили“ (СДС), малко след като Тръмп нареди да бъде изтеглен част от американския контингент в региона, който до голяма степен действаше като мироопазваща сила.  \r\nПенс пристигна в президентския дворец в Анкара и бързо започна разговор лице в лице само с Ердоган и двамата присъстващи преводачи.  \r\nСрещата, която първоначално беше предвидена да продължи малко и да предшества по-широк разговор, който да включва и държавния секретар Майк Помпео и други представители, продължи повече от час.  \r\nКато се има предвид желанието на Тръмп да изпълни предизборното си обещание и да изтегли американските войски от Сирия, Пенс планираше да информира Ердоган, че ако интервенцията продължи, САЩ няма да се поколебае да наложи по-тежки икономически санкции над Анкара.  \r\nРазговорите идват само дни, след като турският президент предложи да бъдат проведени преговори, които да решат ескалиращата криза в отношенията между двете страни.  \r\nТръмп поиска от своя вицепрезидент да води американската делегация, като го изпрати да се срещне с Ердоган, въпреки че нямаше гаранции, че тя ще доведе до някакъв реален прогрес.  \r\nПо-рано се появи информация, че малко преди началото на операцията, Тръмп е изпратил писмо до турския президент, в което го е заплашвал с икономически санкции, което обаче Ердоган е игнорирал и е започнал военната интервенция въпреки това.  \r\nМакар правителството на Турция да отхвърли исканията на САЩ за прекратяването на операция „Извор на мира“, правителствени служители в Белия дом се надяваха, че то все пак ще реши, че взаимоотношенията му с Вашингтон са по-важни.  \r\nТурските сили от десетилетия се борят за потискането на движенията за кюрдска независимост в страната и виждат автономните региони в Северна Сирия и Ирак като външна заплаха.  \r\nПо-рано в Анкара пристигна и съветникът на кабинета на Тръмп по националната сигурност Робърт О‘Брайън. Той разговаря с турски представители за условията на евентуално примирие. Той, както и специалният представител на САЩ в Сирия Джеймс Джефри трябваше да вземат участие в разширените преговори в Анкара.  \r\n \r\n \r\n \r\n \r\n  Теодор Пенев", "date": "2019.10.17", "title": "Los Angeles Times: САЩ ще оттегли санкциите си срещу Турция, след като бъде приложено примирието в Северна Сирия"}
{"url": "http://www.focus-news.net/news/2019/10/17/2709528/mestni-izbori-2019-valeri-simeonov-nfsb-nashiyat-kandidat-krasimir-krastev-shte-napravi-kavarna-po-silna.html", "text": "На среща с гражданите на Каварна в залата на народно читалище „Съгласие“ ръководството на НФСБ и кандидатите за кмет и общински съветници на партията представиха своята програма за развитие на общината. Основните акценти в програмата са сигурността на гражданите, подобряване на инфраструктурата на общината и подкрепата за местния бизнес. \r\n„Красимир Кръстев има опит като общински съветник, има експертиза в сферата на инфраструктурните проекти и може да въведе електронните услуги като улеснение за бизнеса и за гражданите. Той е решителен, отговорен и почтен човек, който ще работи в интерес на общината и на нейните жители“, каза Валери Симеонов, лидер на НФСБ. „Програмата на Красимир Кръстев и на неговия екип показва не просто познаване на проблемите на Каварна, а воля за ефективното решаване на тези проблеми в интерес на гражданите и на бизнеса“.  \r\nКрасимир Кръстев представи основните акценти в програмата, свързани с подобряването и възстановяването на общинската инфраструктура – тротоари, осветление, пътища, изграждането на канализация в южната част на града, възстановяването на пристанищни съоръжения, цялостно преасфалтиране на пътя, свързващ града с морската зона, както и оформянето на пешеходна зона към туристически и археологически забележителности. \r\nПрограмата предвижда също така предоставяне на общински терен за изграждане на пазар на зеленчукорпроизводители в близост до пътя Дуранкулак – Малко Търново, подобряване на комуникацията с малкия бизнес и въвеждане на електронно управление в общината. \r\nРазвитието на туристическия бизнес е от ключово значение за Каварна, затова кандидатите на НФСБ ще настояват за ускорено приемана на Общ устройствен и на План за управление на защитените зони, за повишаване на приходите от туризма и от съпътстващите дейности, както и за преминаване на плаж „Болата“ под управлението на общината. \r\nПрограмата включва конкретни мерки за подобряване на обществения ред, медицинското обслужване, културата и образованието в Каварна. \r\n„Най-важното е, че нашите кандидати са хора с умения и опит, доказани в сферата, в която работят. Те са силни с действията си в интерес на гражданите , а не с празни обещания и красиви думи. Благодарим на всички, които присъстваха на срещата днес, и очакваме жителите на община Каварна да подкрепят нашите кандидати на 27 октомври, като гласуват за силна Каварна с № 8 в бюлетините за кмет и за общински съветници!“ каза Валери Симеонов.", "date": "2019.10.17", "title": "Местни избори 2019: Валери Симеонов, НФСБ: Нашият кандидат Красимир Кръстев ще направи Каварна по-силна"}
{"url": "http://www.focus-news.net/news/2019/10/17/2709522/chavushoglu-preustanovyavaneto-na-turskata-operatsiya-v-severna-siriya-ne-oznachva-primirie.html", "text": "Турският външен министър Мевлют Чавушоглу заяви, че преустановяването на турската военна операция „Извор на мира“ в Северна Сирия не представлява примирие, понеже такова може да бъде сключено само между две легитимни страни, предава  Anadolu Agency . \r\n„Турция ще прекрати операцията си в Северна Сирия само след като терористите от ОНС и ПКК напуснат (зоната за сигурност), заяви Чавушоглу на пресконференция, като имаше предвид смятаните от Турция за терористични организации „Отряди за народна самоотбрана“ и „Работническа партия на Кюрдистан“.  \r\n„Ние (Турция и САЩ) се съгласихме да съберем тежките оръжия от ОНС, да унищожим техните позиции и укрепления“, добави министърът.  \r\n \r\n  Теодор Пенев", "date": "2019.10.17", "title": "Чавушоглу: Преустановяването на турската операция в Северна Сирия не означва примирие"}
{"url": "http://www.focus-news.net/news/2019/10/17/2709531/rossiyskaya-gazeta-rusiya-mozhe-da-bade-pokanena-na-sreshtata-na-varha-na-g-7-prez-2020-g.html", "text": "Въпросът за възстановяването на формата на Г-8 с участието на Русия остава отворен, като Москва може и да бъде поканена на срещата от високо равнище през 2020 г., пише вестник  ”Российская газета“ . \r\nПредстоящата среща на върха на Г-7, на която Руската федерация може да бъде поканена, ще се проведе през юни 2020 г. в резиденция на президента на САЩ Доналд Тръмп, в американския щат Флорида. \r\n\"Що се отнася до това дали ще бъде Г-7 или Г-8, тази дискусия продължава. Президентът се изказа доста ясно по този въпрос“, заяви ръководителя на кабинета на Тръмп Мик Мулвани. \r\n„Русия беше член на тази организация“, заяви още той.  \r\nПредставителят на американската администрация отбеляза, че лидерите на страните от Г-7 планират да посветят бъдещата среща на върха на дебати за глобалния икономически растеж. \r\nПо-рано руският президент Владимир Путин подчерта, че завръщането в Г-7 не е самоцел за Москва. В същото време той припомни, че Русия е отворена за диалог. \r\n \r\n  Теодор Пенев", "date": "2019.10.17", "title": "„Российская газета“: Русия може да бъде поканена на срещата на върха на Г-7 през 2020 г."}
{"url": "http://www.focus-news.net/news/2019/10/17/2709529/ahval-turtsiya-postigna-tselta-si-spored-vanshniya-ministar-chavushoglu.html", "text": "Турският външен министър Мевлют Чавушоглу заяви, че страната е постигнала своята цел, след като Анкара се споразумя с Вашингтон за прекратяването на военната офанзива в Северна Сирия, предава  Ahval . \r\n„Получихме това, което искахме“, заяви Чавушоглу пред репортери.  \r\nТурция и САЩ се споразумяха за временно прекратяване на военната офанзива в Северна Сирия срещу „Отрядите за народна самоотбрана“ (ОНС), които Анкара вижда като клон на обявената от нея за терористична организация „Работническа партия на Кюрдистан“ (ПКК). Примирието ще трае 120 часа, които ще дадат възможност на кюрдските сили да се изтеглят на 30 километра от границата. Ако това се случи, Анкара окончателно ще прекрати военните действия в региона. \r\nВицепремиерът на САЩ Майк Пенс, който разговаря по-рано с турския държавен глава Реджеп Тайип Ердпоган заяви, че страните са се съгласили на примирие, но Чавушоглу настоя, че такова може да бъде сключено само от две легитимни страни.  \r\n„В случай, че терористичните елементи се оттеглят, ние ще прекратим нашата военна операция. И докато това се случва, няма да има повече санкции от страна на САЩ. След това, санкциите ще бъдат вдигнати“, заяви Чавушоглу.  \r\n \r\n  Теодор Пенев", "date": "2019.10.17", "title": "Ahval: Турция постигна целта си, според външния министър Чавушоглу"}
{"url": "http://www.focus-news.net/news/2019/10/17/2709530/ria-novosti-turskite-vaorazheni-sili-shte-otgovaryat-za-sigurnostta-v-zonata-za-sigurnost-v-siriya.html", "text": "Турските въоръжени сили ще бъдат отговорни за сигурността в зоната за сигурност в Северна Сирия, се казва в съвместно изявление на САЩ и Турция след преговорите в Анкара. \r\n\"Зоната за сигурност ще бъде поддържана главно от въоръжените сили (на Турция). И двете страни ще засилят сътрудничеството във всички области на осъществяването на тази зона\", се казва в изявлението. Текстът не споменава въоръжените групировки на сирийската опозиция, подкрепяни от Анкара и водещи битките срещу кюрдските сили в операция „Извор на мира“. \r\n„Турската страна изрази ангажимента си да гарантира безопасността и благополучието на жителите на всички населени места в зоната за сигурност, контролирана от турските сили, и потвърди, че ще се погрижи максимално да не навреди на цивилните и гражданската инфраструктура\", се казва още в изявлението. \r\n \r\n  Теодор Пенев", "date": "2019.10.17", "title": "РИА Новости: Турските въоръжени сили ще отговарят за сигурността в зоната за сигурност в Сирия"}
