{"url": "http://www.focus-news.net/news/2019/03/05/2631060/ivanka-stoyanova-zoopark-varna-mufloni-nutrii-i-kamerunski-kozi-sa-rodenite-bebeta-v-zooparka-ot-nachaloto-na-godinata.html", "text": "Муфлони, нутрии и камерунски кози са родените бебета в Зоопарк – Варна от началото на годината. Това каза в интервю за  Радио „Фокус“ – Варна  директорът на зоопарка Иванка Стоянова. Тя обясни, че бебета нутрии не са се раждали в зоопарка от почти 3 години, което прави събитието още по щастливо. „На 22 февруари са нутриите, като те се прибират вътре и няма как да ги видим, но вече ги установихме, че са три. Имаме нутрията за по-обикновено животно, вид плъх, но искам да кажа, че може би повече от три години не сме имали бебенца“, посочи Иванка Стоянова. Тя съобщи, че още едно радостно събитие в зоопарка е раждането на черно бебе муфлон, което се случва изключително рядко. По думите й бебето е от двойка муфлони, които са пристигнали в Зоопарк – Варна през есента на 2018 година. Директорът на зоокъта допълни, че на 19 февруари са се родили три бебета на камерунската коза, които са тризначета. Общо 8 са родилите се животни в зоологическата градина от началото на 2019 г. През 2018 г. в зоопарка са се родили над 100 бебета от различни животински видове. Сред тях са маймунки, дългоноси мечета, лопатари, муфлони и други. \r\nБояна АТАНАСОВА", "date": "2019.03.05", "title": "Иванка Стоянова, Зоопарк – Варна: Муфлони, нутрии и камерунски кози са родените бебета в зоопарка от началото на годината"}
{"url": "http://www.focus-news.net/news/2019/03/05/2631056/ruse-vazstanoveno-e-dvizhenieto-po-pat-i-2-ruse-razgrad-v-uchastaka-ruse-bazan.html", "text": "Възстановено е движението по път I-2 Русе – Разград в участъка Русе-Бъзън. Това съобщиха от пресцентъра на  Агенция \"Пътна инфраструктура\" .", "date": "2019.03.05", "title": "Русе: Възстановено е движението по път I-2 Русе – Разград в участъка Русе-Бъзън"}
{"url": "http://www.focus-news.net/news/2019/03/05/2631061/mariya-kabakova-dneven-tsentar-za-palnoletni-litsa-s-uvrezhdaniya-peshtera-v-nyakolko-atelieta-se-provezhdat-deynosti-po-trudoterapiya-v-tsentara.html", "text": "В няколко ателиета се осъществяват трудотерапевтични дейности в Дневен център за пълнолетни лица с увреждания - Пещера, съобщи за  Радио „Фокус“ – Пазарджик  Мария Кабакова, директор на центъра. По думите й в ателието по готварство потребителите, с помощта на трудотерапевтите, използват отново своите кулинарни умения, приготвяйки следобедната си закуска. „В ателието по трудотерапия, потребителите заедно с трудотерапевтите изработиха през миналата година мартеници, които дариха на наши сътрудници и партньори, картички с пожелания по повод 8-ми март, Великденска украса и Великденски кошници с яйца и коледна украса и коледни картички. В ателието по градинарство потребителите, заедно с трудотерапевтите се включиха в поливането на стайните цветя в центъра, както и при засаждането, окопаването, поливането на цветната градина в двора на услугата, както и в есенното и почистване от окапалите листа. В ателието „Работилницата на дядо Коледа”,  потребителите изработиха коледни  картички и „Свещници“ които дариха на партньори на услугата“, уточни Кабакова.  \r\nТя допълни, че груповите дейности през отчетения период са 2 163, а индивидуални занимания по лични интереси или хоби са 510. \r\nАлбена ЖИЛЕКОВА", "date": "2019.03.05", "title": "Мария Кабакова,  Дневен център за пълнолетни лица с увреждания - Пещера: В няколко ателиета се провеждат дейности по трудотерапия в центъра"}
{"url": "http://www.focus-news.net/news/2019/03/05/2631058/diana-sabeva-istoricheski-muzey-popovo-obnovyavaneto-na-parviya-etazh-na-muzeya-veche-e-zavarsheno-i-toy-beshe-otkrit-za-poseshteniya.html", "text": "Обновяването на първия етаж на Исторически музей - Попово вече е завършено и той беше открит за посещения в деня на националния празник. Това каза пред  Радио „Фокус“ - Шумен  Диана Събева, временно изпълняваща длъжността директор на музея. „Мечтата на последния директор Пламен Събев бе да види музея с нов облик, който да е много по-различен от музеите в страната. Затова и до последно усилията му бяха в тази посока. През последния месец ние успяхме само да довършим това, което той беше започнал“, заяви Диана Събева. На многостенна маса е представена светеща карта на Попово, с отбелязани 12 емблематични сгради, придружени със снимки. „Идеята ни е след време да бъдат изработени макети на сградите, които да заменят снимките“, каза Диана Събева.  \r\nВърху табла с текст, снимки и предмети е проследена историята на сградата и нейното създаване. Обособен е кът на дарителите, в който са показани предмети, снимки, книги и награди, дарени от жители на Попово и приятели на града от чужбина, свързани с местната история. Сред тях са три грамофонни плочи на световноизвестната прима Люба Величкова от село Славяново, японски порцеланов сервиз за чай, принадлежал на семейството на кмета Христо Младжев, дарен от снаха му Лиляна Колева, семейна библия на семейството на проф. д-р Иван Христов от село Садина, печатана през 1877 година. „За нас е много ценно и дарението на бившия кмет Йовчо Йовчев, дарил огърлието „Почетен гражданин на Попово“, получено през 2008 година. Кметът Йовчо Йовчев има заслуги за възстановяването на града след земетресението в Стражица“, отбеляза Диана Събева. В музея е поставено табло на дарителите, а за да бъдат уважени всички, които са направили дарения, ще бъде издадена книжка с имената им.   \r\nОформен е сувенирен щанд, показани са и изданията на музея – сборници и книги, свързани с местната история. Готова е и съседната зала. В нея са представени картини на местни художници, които тематично са свързани с Попово и ще бъде използвана като конферентна зала. „Имаме проект и за стълбището. Искаме да направим „линия на времето“, като отбележим годините на по-важните събития от летописа на Попово, като всичко ще бъде илюстрирано и със снимки“, каза Диана Събева. Тя посочи, че от музея ще продължат да работят и за обновяването на втория етаж на сградата. Там ще бъде представена историята на града от създаването му до 50-те години на 20 век. \r\nИвелина ИВАНОВА", "date": "2019.03.05", "title": "Диана Събева, Исторически музей - Попово: Обновяването на първия етаж на музея вече е завършено и той беше открит за посещения"}
{"url": "http://www.focus-news.net/news/2019/03/05/2631063/gen-kircho-kirov-balgarskata-strana-ne-beshe-gotova-za-vizitata-na-dmitriy-medvedev.html", "text": "Българската страна не беше готова за визитата на Дмитрий Медведев. Това каза за обзорното предаване „Това е България“ на  Радио „Фокус“   ген. Кирчо Киров, началник на Разузнавателната служба в периода 2002-2012 година. Посещението трябва да бъде оценено позитивно, защото то се явява като продължение на контактите на високо ниво между държавните ръководства на България и Руската федерация, каза още той. Кирчо Киров добави, че е трудно обаче да се изведе някакъв резултат от визитата на Дмитрий Медведев в България. Според него посещението не е имало точен фокус, концентрирана и формулирана задача, най-малкото поради обстоятелствата, че в стратегическите за България теми, особено в сферата на енергетиката, не са подписани никакви документи. „Как ще съществува газов хъб „Балкан“ без диверсифициран приход на газ към него? Тоест, как само с руски газ ще съществува газов хъб „Балкан“? Известно е, че третият енергиен пакет на ЕС предвижда известно съотношение между собствениците на газоразпределителната мрежа и присъствието на газови доставки по тях от различни източници. На този етап не се вижда какъв различен, освен руски газ, би могъл да постъпва в газов хъб „Балкан“. Ние загубихме доста години във вътрешни битки и спорове за едно или за друго на тема газ и газови енергийни доставки за България“, каза ген. Кирчо Киров. Относно „Турски поток“ той заяви, че възниква въпрос – кой ще финансира строежа на тази тръба – дали ще се строи и финансира от турска страна, или ще се финансира в размер от 3 до 3,5 млрд. от българска страна. Приемем ли руски фирми с руско финансиране да участват и да построят тръбата, която да минава през България, със сигурност техните инвестиции ще трябва да бъдат компенсирани по някакъв начин, обясни той. Усилията да се балансира между САЩ, ЕС и Русия показва отсъствието на националноотговорна позиция по всички обсъждани проблеми, добави още Кирчо Киров.  \r\nЦоня СЪБЧЕВА", "date": "2019.03.05", "title": "Ген. Кирчо Киров: Българската страна не беше готова за визитата на Дмитрий Медведев"}
{"url": "http://www.focus-news.net/news/2019/03/05/2631066/yana-nedelcheva-narodno-chitalishte-prosveta-1927-selo-priseltsi-na-9-mart-v-seloto-shte-se-provede-traditsionniyat-praznik-pali-kosh.html", "text": "На 9 март в село Приселци ще се проведе традиционният празник „Пали кош“. Това каза в интервю за  Радио „Фокус“ – Варна  настоятелят на Народно читалище „Просвета 1927“ в селото Яна Неделчева. Празничната програмата включва тържествен концерт на самодейците към читалището и конкурс за най-добра кукерска маска. Празникът „Пали кош“ е уникален за Североизточна България и чрез него жителите на Приселци дават своя принос за съхраняването на българската културна идентичност. „Той се чества от много години назад. Свързан е с приветстването на пролетта, и ритуала като цяло е свързан с очистването от нечистотиите и изгонването на злите духове. Той е с изцяло езически характер, няма нищо християнско“, обясни Яна Неделчева.  \r\nТя разказа, че преди години хората са измитали домовете си и са събирали боклука в плетени лозови кошове, които по-късно през деня запалвали. „Те са чистили домовете си и са изнасяли боклуците, след което са палили тези боклуци. Така те са изчиствали всичко мръсно от домовете си, и са приветствали новото начало и пролетта. Така че, за мен пречистването е най-смисленият символ на този празник и на предците ни, и на нас. Затова се и прескачат огньовете – за здраве“, каза още Яна Неделчева. По думите й празникът започва в 18.00 часа на 9 март, в залата на читалището в селото. Тя допълни, че по традиция, детето, което спечели конкурса за най-добра кукерска маска, който се провежда в същия ден, повежда хората към кладата в селото и запалва огъня. Яна Неделчева посочи, че се спазват и мерките за безопасност по време на празника, като задължително остава човек, който да следи огънят да не се разпространи.", "date": "2019.03.05", "title": "Яна Неделчева, Народно читалище „Просвета 1927“ – село Приселци: На 9 март в селото ще се проведе традиционният празник „Пали кош“"}
{"url": "http://www.focus-news.net/news/2019/03/05/2631065/sport-arestuvaha-avstriyski-ski-begach-za-narushenie-na-antidopingovite-pravila.html", "text": "Австрийският ски бегач Йоханес Дюр е арестуван по подозрение за нарушаване на антидопинговите правила. Задържането е станало в австрийския град Инсбрук. През януари Дюр разказа във филм на германската ARD, че редовно е използвал допинг, а освен това често е прибягвал до преливане на кръв. По-голямата част от машинациите са правени в Германия.", "date": "2019.03.05", "title": "Спорт: Арестуваха австрийски ски бегач за нарушение на антидопинговите правила"}
{"url": "http://www.focus-news.net/news/2019/03/05/2631064/ekspert-rusiya-igra-s-chernite-moskva-iska-da-izpolzva-izlizaneto-na-sasht-ot-drsmo-za-da-zadalbochi-transatlanticheskiya-razkol.html", "text": "Отказът на САЩ да съблюдава условията на Договора за ракетите със среден и малък обсег (ДРСМО) е нанесъл сериозни вреди на националните интереси на Русия. Но Москва е намерила способ да компенсира тези вреди, пише електронното издание на руското официозно   в материал, представен без редакторска намеса. \r\nНа 4 март, със своя указ Владимир Путин преустанови изпълнението на ДРСМО от Русия. Това решение бе отговор на заявлението на Вашингтон, че излиза от договора и ще действа „до отстраняване на допуснатите от САЩ нарушения на ангажиментите по този договор или до прекратяването на неговото действие“. И съдейки по това, че Вашингтон не признава факта, че нарушава споразумението и няма намерение да започне да го изпълнява, указът на Путин фактически ще доведе до излизане на Москва от ДРСМО. Т.е., по думите на сенатора Андрей Климов, ще фиксира обективната реалност. \r\nВ Държавния департамент, разбира се, са нещастни.. Те твърдят, че декретът на Путин е още едно доказателство за липсата на готовност на Русия за диалог, че Москва просто не желае да върви по пътя на поправяне на поведението си и сътрудничеството със следствието. Интересно е обаче, че американската експертна и журналистическа общност се придържа към малко по-различен тон. \r\nТе признават, че ДРСМО е несъвършен.Твърдят, че Русия го е нарушила и тези нарушения поставят САЩ в неизгодно положение. Те напомнят, че Китай - третата ядрена сила на света - не е подписала Договора и може свободно да създава ракети, а тази възможност поставя САЩ и Русия в неизгодно положение. Въпреки това се обяснява, че оттеглянето на Съединените щати от ДРСМО създава само проблеми за Вашингтон. Излизането от ДРСМО не си струваше за САЩ \r\nЗащо Тръмп излиза от ДРСМО? За да може, на първо място, да премахне всякакви ограничения за САЩ да използват сила и да заплашват със сила в международните отношения – два ключови инструмента на външната политика на 45-ия президент на САЩ. На второ място, за да може да оказва натиск над Пекин. И или да го застави да влезе в новия вариант на споразумението (в което Китай не иска да влиза, защото ракетите със среден и малък обсег на действие са основата на ядрения му арсенал), или да го въвлече в надпревара във въоръжението и да покаже с конкретен пример неспособността на „претендента“ да оспори хегемонията на САЩ по света. \r\nЦелите, безспорно, са важни и нужни, но те не са толкова значителни, за да бъде разрушено заради реализацията им споразумение, което е основа на глобалната стабилност. Договор, който защитава принципа на гарантиран ответен удар (т.е., всяка страна разбира, че съперника има достатъчно време и възможности за нанасяне на този удар и ответно унищожаване на агресора), който, на свой ред, спасява света от ядрена война. Още повече ,че тези цели не са достатъчни, за да бъдат компенсирани вредите, които ще нанесе на САЩ излизането от договора (даже без да отчитаме възможността за ядрена война). \r\nНа пръв поглед изглежда, че излизането на Америка от ДРСМО няма да нанесе големи вредуи на нея лично. И действително, може ли Русия да съкрати времето на полета до американския материк за сметка на разполагането на ракети с наземно базиране в непосредствена близост до най-големите градове на САЩ? Не. Москва не може да разположи ракети нито в Куба, нито в Никарагуа, нито във Венецуела (тъй като тя не е готова да защити тези места, поне във вида, в който ги защитава по време на Карибската криза). Но срещу Европа може. „Когато говорим за тактическо ядрено оръжие и ракетите със среден и малък обсег, ние говорим за сигурността на европейските страни и Русия“, напомня посланикът на Русия в САЩ Анатолий Антонов. И това вече е проблем за Вашингтон. Може би основният проблем, свързан с оттеглянето им от ДРСМО. Гросмайстор Владимир \r\nРаботата е в това, че излизането се случи в период на разкол в трансатлантическите отношения. Заради агресивната, егоистична и в някои отношения абсолютно безпардонна линия на Доналд Тръмп спрямо Европа (чиито интереси вече отдавна се разминаха с американските по някои въпроси), Вашингтон трябва да поставен на място. И цяла редица европейски страни (преди всичко Германия) започнаха активно да защитават своите национални интереси, опитвайки се публично да се противопоставят на американския натиск. Дори това да означава изнасяне на скандала от трансатлантическата изба. В определени неща Европа загуби битката за своите интереси (например, в опитите да спаси ядрената сделка с Иран и интересите на европейския бизнес в нея), а в други, напротив, спечели – например сблъсъка около съдбата на „Северен поток 2“. Опитът показва, че колкото по-важен е въпросът за националните интереси на европейските страни, толкова повече те са склонни да защитават тези интереси - и какви интереси могат да бъдат по-важни от баналното оцеляване? От стремежа да не се окажат под прицела на руските ракети?  \r\nВладимир Путин разбира това – и именно по тази причина (противно на предложенията на ура-патриотите) той действа така внимателно.Умишлено играе в партията ДРСМО само с „черните“ фигури – не проявява инициатива и само реагира на действията на САЩ. Именно затова руският президент само спря изпълнението на споразумението от Русия и посочи, че е готов да се върне към спазването му в случай, че САЩ премислят и изведнъж си спомнят както за безопасността на целия свят, така и за спокойствието поне на своите най-близки съюзници в Европейския съюз. . Ето защо Владимир Путин още по-рано - в посланието си към Федералното събрание - се обърна отделно към европейските страни и даде ясно да се разбере, че Москва няма да разположи ракети срещу Европа, ако последната не разположи американски ракети на своята територия. Всъщност Кремъл открито работи за задълбочаване на трансатлантическото разделение. Макар и малка, но все пак компенсация за руските национални интереси от изтеглянето на САЩ от ДРСМО. \r\nПревод и редакция:", "date": "2019.03.05", "title": "„Експерт“ (Русия): Игра с черните: Москва иска да използва излизането на САЩ от ДРСМО, за да задълбочи трансатлантическия разкол"}
{"url": "http://www.focus-news.net/news/2019/03/05/2631087/the-korea-herald-kim-chen-un-pristigna-u-doma-dokato-severna-koreya-se-vazdarzha-da-kritikuva-sasht-za-sreshtata-na-varha-v-hanoy.html", "text": "Севернокорейският лидер Ким Чен-ун се завърна в Пхенян с влак през Китай след пътуване до Виетнам, съобщава южнокорейското англоезично издание  The Korea Herald . \r\nДържавната севернокорейска централна информационна агенция съобщи, че Ким е пристигнал на гарата в Пхенян след като приключи официалното си посещение във Виетнам и втората среща на върха между Северна Корея и САЩ. \r\nДържавната агенция обаче не спомена за срещата на Ким с президента на САЩ Доналд Тръмп. \r\nМедията засега се въздържа да критикува САЩ за срещата на върха Ким-Тръмп, която приключи без споразумение. \r\nТръмп и други американски представители заявиха, че преговорите са приключили без сделка, защото Северна Корея е поискала от САЩ да отмени санкциите „в тяхната цялост“ в замяна на премахването на само на основния ядрен комплекс Йонбьон, докато в същото време отхвърли искането на САЩ за денуклеаризацията и на други места. \r\nВъншният министър Ли Йон Хо заяви, че са искали само частично облекчение, докато САЩ настояват Пхенян да направи повече в допълнение към демонтирането на съоръженията в Йонбьон. \r\nЕдин от пропагандните сайтове в Северна Корея, съобщи, че чувството за мир на Корейския полуостров трябва да продължи да се засилва. \r\n„Съвместните военни учения с чуждестранни сили, които служат като основна причина за напрежението в положението на Корейския полуостров, вече не трябва да се допускат и въвеждането на военно оборудване, включително стратегически активи, трябва да бъде напълно спряно“, се казва в него. Превод и редакция : Калоян Пенков", "date": "2019.03.05", "title": "The Korea Herald: Ким Чен-ун пристигна у дома, докато Северна Корея се въздържа да критикува САЩ за срещата на върха в Ханой"}
{"url": "http://www.focus-news.net/news/2019/03/05/2631068/daniela-aleksandrova-narodno-chitalishte-prosveta-selo-stefan-karadzha-seloto-sashtestvuva-pod-imeto-karadzhaot-ot-1573-godina.html", "text": "Село Стефан Караджа съществува под името Караджаот от 1573 година. Това каза в интервю за  Радио „Фокус“ – Варна  Даниела Александрова, секретар на читалището. По думите й информацията, която се пази в летописната книга на селото, първо споменава неговото съществуване под името Караджаот през 1573 година. „През годините на османско робство местността е населявана от турци и черкези, а мястото на селото е било диво, степно, девствено поле, обрасло с трева. Тук от близките гори са идвали да пасат трева стада от сърни и елени, откъдето произлиза и старото име на селото, а то е Караджаот, което ще рече „сърнена трева“, обясни Даниела Александрова.  \r\nТя разказа, че след 1900 г. към селото започва започва приток на ново население, предимно от габровско, карловско и търновско, като най-голям брой семейства се заселват в периода 1903 – 1912 г. „През 1893 година е създадена общината в селото. Промяна в наименованието на селото е станала през 1934 година – село Краджаот се преименува на село Стефан Караджа, с кмет Димитър Иванов Стоянов“, обясни още Даниела Александрова. Тя посочи също, че селото е имало летописна книга с по-стара информация, но тя е била унищожена или загубена през годините. \r\nБояна АТАНАСОВА", "date": "2019.03.05", "title": "Даниела Александрова, Народно читалище „Просвета“ – село Стефан Караджа: Селото съществува под името Караджаот от 1573 година"}
{"url": "http://www.focus-news.net/news/2019/03/05/2631067/kardzhali-16-sa-svobodnite-rabotni-mesta-za-lekari-v-obshtinata.html", "text": "16 са свободните работни места за лекари в община Кърджали. Това съобщи за  Радио „Фокус“  директорът на Дирекция „Бюро по труда“-Кърджали Метин Хафъзсалим. В болницата в града има нужда от 5-ма медици, а останалите 11 работни места са обявени от личните лекари, които при набиране на определен процент пациенти спрямо местното население са задължени от Здравната каса да назначават в кабинетите си още обслужващи доктори.  \r\nВ цялата Кърджалийска област свободните места за медицински кадри с висше образование са общо около 35. В Крумовград има 5 свободни работни места за лекари, в Джебел, Кирково и Момчилград - по 3, а в Черноочене и Ардино – по 2.    \r\nДарина ДЕЕНИЧИНА", "date": "2019.03.05", "title": "Кърджали: 16 са свободните работни места за лекари в общината"}
{"url": "http://www.focus-news.net/news/2019/03/05/2631070/plovdiv-arhitekturen-turisticheski-kompleks-starinno-karlovo-stava-koritsa-na-knizhkata-opoznay-balgariya-100-natsionalni-turisticheski-obekta.html", "text": "Архитектурен туристически комплекс „Старинно Карлово“ става корица на книжката „Опознай България – 100 национални туристически обекта“. Това каза за  Радио „Фокус“ – Пловдив  Деспа Ненова, управител на туристическия комплекс. Предложението за това „Старинно Карлово“ да бъде на корицата на туристическата книжка е отправено към общината от Българския туристически съюз (БТС). „Книжките излизат в тираж от 20 000 бройки. Те ще бъдат пуснати за продажба първо по всички обекти, включени в списъка със 100-те национални туристически обекта. Ще могат да се намерят в къща „Бухалов хан“ в Карлово, както и в Българския туристически съюз“, каза Ненова. \r\nТя припомни, че Архитектурен туристически комплекс „Старинно Карлово“ е част от движението „Опознай България – 100 национални туристически обекта“ от месец ноември миналата година. То е създадено през 1966 година по инициатива на Българския туристически съюз. Основната му идея е всеки турист да се запознае с най-хубавите и най-свидните за всеки българин планини, природни и исторически забележителности, музеи и паметници. \r\nТони МИХАЙЛОВ", "date": "2019.03.05", "title": "Пловдив: Архитектурен туристически комплекс „Старинно Карлово“ става корица на книжката „Опознай България – 100 национални туристически обекта“"}
{"url": "http://www.focus-news.net/news/2019/03/05/2630682/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министерството на външните работи на Иран настоя в понеделник, че връзките на Техеран с Москва са „силни“ и отхвърли информацията за координация между Русия и Израел във връзка с изтеглянето на чуждестранните войски от Сирия, пише  електронното издание Daily Star Lebanon . \r\n„Връзките на Иран с Москва са силни и ние винаги поддържаме контакт и се консултираме едни с други“, заяви говорителят на външнополитическото ведомство Бахрам Касеми пред репортери в Техеран. \r\nПо времена визитата си в Русия миналата седмица, където се срещна с президента Владимир Путин, премиерът на Израел Бенямин Нетаняху подчерта, че еврейската държава „Няма да позволи военно установяване на Иран в Сирия“. \r\n„Президентът Путин и аз също така се съгласихме за обща цел: оттегляне на чуждестранните сили, които пристигнаха в Сирия след избухването на гражданската война. Трябва да формираме общ екип за постигането на тази цел, заедно с други елементи“, заяви министър-председателят на Израел. \r\nРусия, която заедно с Иран застана на страната на правителството в Дамаск, не е реагирала официално на това изявление. \r\nПо думите на Касеми, това е пореден пример за „психологическата война“, която води еврейската държава. \r\nОфициалните лица от Израел „имат навик, от който не могат да се отърват и това е да лъжат. Те създават психологическа атмосфера, чрез която да повлияят на отношенията на Иран с неговите съседи и Русия“, заяви той. \r\nХиляди бойци от Иран, включително членове на мощната иранска Революционна гвардия, се намират на територията на Сирия от избухването на войната там през 2011 година, като официалната причина, която се посочва за това е борбата с тероризма. \r\nНо Техеран отрича да е изпращал редовни войски в Сирия и обяснява, че членовете на Корпуса на стражите на ислямската революция служат там като „военни съветници“ и че изпратените в страната бригади са съставени от доброволци от Иран, Афганистан и Пакистан. \r\n„Докато правителството на Сирия ни иска там, ние ще останем“, категоричен е Касеми. \r\n*** „Военноморските учения „Синя родина“ показаха, че Турция е станала морска сила“, заяви турски адмирал в оставка. „Те също са демонстрация пред увеличаващите се блокове срещу Турция в Източното Средиземноморие“, добави Джем Гюрдениз, който също така е баща на името „Синя родина“ в интервю пред  турския вестник „Хюриет“ . \r\n„Имаме своя собствена военна индустрия, която задоволява по-голямата част от нуждите на отбраната ни“, обясни адмиралът в оставка. \r\nМорското учение \"Синята родина\" демонстрира, че Турция се е превърнала в морска сила, тъй като  било осъществено от произведени в страната военноморски елементи, пояснява той. \"Силата на флота не идва от броя на нейните кораби, а от промишлената подкрепа зад нея\", каза Джем Гюрдениз. Центърът на тежестта на маневрите е източната част на Средиземно море, тъй като там се крият най-големите геополитически предизвикателства, каза Гюрдениз пред Hürriyet Daily News. Изглежда вие сте баща на името на ученията? \r\nБеше през 2006-а, когато бях директор на Отдела за планиране и политика в командването на Щаб квартирата на военноморските сили и реших да използвам този термин, за да посоча районите на нашата военноморска юрисдикция – обявени и необявени.Когато през 2013 година започнах да пиша за вестник „Айдънлък“, моята колонка се казваше „Синя родина“. Тогава написах, че Синята родина ще бъде много по-важна за Турция през XXI век, тъй като обхваща не само областите в Черно море, където сме установихме разграничение по време на Съветския съюз, но също така и в Егейско море и Източното Средиземноморие, където не сме и това остава спорно. Бях предвидил, че Източното Средиземноморие ще бъде голяма конфликтна зона между Турция и други страни. Защо Турция за първи път провежда военноморски учения в трите морета, които я обграждат?  \r\nТова бе обявено за най-голямото учение в историята на Турската Република. Участват 103 кораба, турските ВВС и турската армия. То се проведе като проявление срещу разширяващите се блокове срещу Турция в Източното Средиземноморие. \r\nТрите основни геополитически въпроса, свързани с бъдещето на Турция през XXI век, са енергийните ресурси на морското дъно, бъдещето на т.нар. Кюрдистан с морско пристанище и бъдещето на Северен Кипър. \r\nУченията се провеждат и в Черно море. Това трябва ли да се тълкува като послание и към Русия? \r\nНе, защото отношенията на Турция с Русия през последните няколко години се считат за най-добрите в сравнение с последните 100 години. Турция никога не е провеждала учение на НАТО в Черно море по време на Студената война, за да не наруши стратегическото равновесие между Турция и Съветския съюз. Освен това по време на тези маневри турските военни кораби ще извършват посещения на пристанища във всяка крайбрежна страна, включително Русия. Ако Русия е възприела това като неприятелски жест, тя не би го позволила. Центърът на тежестта в учението „Синя родина“ изглежда е източната част на Средиземно море; може ли това да се възприеме като послание срещу съюзника на Турция в НАТО Гърция и други?  \r\nАко една страна се стреми да навреди на военноморските ви интереси, ако тя се стреми да наруши правата ви за континенталния шелф, вашите права в ексклузивната ви икономическа зона и се опитва да откъсне част от морските райони под ваша юрисдикция, разбира се, не можете да се тръгнете директно срещу тези страни, но можете да демонстрирате позиция. \r\nВ годините след опита за преврат от Гюленистите Турция е изправена пред големи предизвикателства от Гърция и гръцката администрация на Южен Кипър, както и от САЩ и Европейския съюз. Те почти формираха враждебен блок срещу Турция. Този блок се опитва да наложи разграничение в Източното Средиземноморие, което обхваща повече от 100 000 квадратни километра от територията на Турция. \r\nКогато погледнете карти на европейските институции, делимитацията по тях не съответства на тази на турските карти. За съжаление, турското външно министерство все още не е обявило континенталния шелф или границите на ИИЗ в Средиземно море. Те само обявиха дължината на източната граница на запад от Кипър пред ООН чрез две гласувания през 2004 и 2012 г. Гърция, кипърските гърци, Египет и Израел не признават това. Заедно с САЩ тези две държави провеждат военни учения почти всеки месец срещу Турция. Американските и европейските енергийни компании провеждат проучвания и експлоатационни дейности по незаконно обявените лицензирани зони на кипърските гърци, които припокриват турския континентален шелф. Съгласни ли сте с твърдението, че достъпът на Турция до енергийните ресурси в Средиземно море е блокиран и че учението „Синя родина“ е демонстрация на позицията на Турция? \r\nАбсолютно. Но то е дори нещо повече. „Синя родина“ стана военноморска доктрина на Турция и показва, че тя е станала военноморска сила. По принцип гърците смятаха, че турците са силни по земя и вярваха, че морето им принадлежи. За първи път от векове турците казват: ‚сега ние сме в морето и имаме силна флота‘. Значи, то е послание, с което се подчертава, че Турция е станала военноморска сила \r\nТурция и преди беше военноморска сила, но сега строи собствените си бойни кораби. Разполагаме със собствена военна индустрия, която задоволява повечето от нашите нужди в отбраната. Силата на турския флот не идва от броя на корабите, а от индустриалната подкрепа зад нея. Съобщения за пресата подчертават факта, че флотът провежда учения с кораби, построени в страната. Ще се съгласите ли също с това, че маневрите са специално послание към Западните сили, които не искат да допуснат Турция до енергийните ресурси? \r\nДа, и те също не искат Турция да се присъедини към клуба на военноморските сили на развития свят. Ако погледнете морските цивилизации, ще видите, че почти всички хегемони в историята са военноморски сили с имперско наследство. Членовете на този клуб са много малко: Англия, Франция, САЩ, Япония и т.н. \r\nТурция се стреми да бъде морска държава. Турският флот е достигнал точката, която могат да имат само морските държави и това е основната причина за действията на FETÖ срещу флота по време на делата Ergenekon и Sledgehammer. Както може би си спомняте, основната мишена беше турската флота по онова време. След 2008 г. турският флот започна да работи постоянно в Индийския океан. Докато изреждахте морските сили използвахте термина „хегемони“. Стреми ли се Турция да бъде хегемон? \r\nНие няма да бъдем хегемон, ние искаме просто да защитим правата си в морето, както и интересите на Турция по света. Някои може да попитат какво прави турският флот в Индийския океан?  \r\nАко сте 17-тата най-голяма икономика в света, ако имате бизнес интереси по целия свят, ако има турски граждани, разпръснати в почти всички краища на света, които гледат към Анкара, и ако сте зависими от морския транспорт za 90 процента за своя износ и внос , тогава трябва да защитите тези морски пътища и вашите интереси. Навсякъде, където плават търговски кораби под флага на Турция, трябва да имате военни кораби, за да ги защитите, когато е необходимо. Първо, трябва да се съсредоточите върху периферията си - Индийския океан и Червено море. По време на пиратските атаки през 2008 г. много турски търговски кораби бяха отвлечени и НАТО не беше активнo по онова време, което е основната причина Турция да изпрати военни кораби в региона. Турция се превръща в по-голяма търговска държава, т.е. трябва да стане морска сила в бъдеще?  \r\nТочно. В бъдеще Турция ще се нуждае от повече кораби заради интересите ни в Африка, отношенията ни с държавите от Персийския залив, а дори и с Китай, чрез проекта „Един пояс, един път“. \r\n *** Вече втора седмица в Алжир не стихват гражданските протести, предизвикани от издигането на кандидатурата на настоящия президент Абделазиз Бутефлик за пети мандат като държавен глава, пише електронното издание на руското официозно   в материал, представен без редакторска намеса. \r\nАлжир е една от малкото арабски страни, която бе заобиколена от арабската пролет. През 2011 година, подчинявайки се на всеобщия порив, алжирците излязоха на улиците, но властите успяха да успокоят недоволството бързо, като понижиха цените на горивата, храните и стоките от първа необходимост. \r\nСега обаче изглежда, че гражданите на Алжир се опитват да наваксат пропуснатото що се отнася до протестите. В страната вече втора седмица не стихват демонстрациите. Гражданите са недоволни от намерението на действащия президент Абделазиз Бутефлика да издигне своята кандидатура за пети мандат. \r\nЖителите на тази богата на природни ресурси страна в Северна Африка са недоволни от своя живот. Алжир, разбира се, е много далеч от положението на Венецуела, но все пак в една от най-големите износителки на нефт и газ (6 място в света) смятат, че биха могли да живеят по-добре. В страната има висока безработица. А най-трудно намират работа младежите, които са недоволни от отсъствието на възможности и политически свободи. Младежката безработица се доближава до 30% и това е много тревожен факт за властите, защото 70% от гражданите на страната нямат и 30 години. Не е изненадващо, че за много млади алжирци Бутефлика е единственият президент, когото познават в живота си. \r\nКритиците на правителството упрекват президент за това, че не провежда реформи, които биха могли да отслабят зависимостта на Алжир от въглеводородите, в резултат от което икономиката й зависи много силно от колебанията в цените на суровината на световните пазари. Резките колебания на цените на енергоносителите през последните години станаха тежко изпитание за алжирската икономика и доведоха до значително понижаване на доходите на правителството. Властите искаха да съкратят значително държавните субсидии за бензина и редица стоки от първа необходимост, но решиха да не бързат и да не предприемат подобни действия преди изборите. \r\nНедоволството към Бутефлика се увеличава и от неговата възраст и здравословно състояние. Настоящият държавен глава кара 82-ата си година. Той боледува тежко и след сърдечния удар през 2013 година се появява рядко пред публика. Но лошото здраве въобще не пречи на Абдулазиз Бутефлика, който стана президент за първи път през 1999 година, да държи здраво властта.  \r\nНова вълна от протести премина в Алжир в неделя, когато стана известно, че изборният екип на Бутефлика официално подаде искане до Конституционния съд за участието му в президентските избори. Опозицията веднага заяви, че ако бъде одобрена кандидатурата на Бутефлика, тя ще откаже да участва в изборите. \r\nНякои видни политици, като Али Бенфлис, бившият премиер и сега лидер на лявата партия „Фронт за национално освобождение“, както и председателят на най-голямата ислямистка партия, „Движение Общество за мир“, Абдерразак Макри, вече напуснаха избирателната надпревара, заявявайки, че с участието на Бутефлика в изборите резултатът им е предопределен. \r\nДемонстрациите срещу Бутефлика, предимно мирни, започнаха на 22 февруари, около две седмици след като президентът потвърди слуховете за участието си в изборите, насрочени за 18 април. Десетки демонстранти бяха задържани. Няколко пъти полицията и силите за сигурност използваха сълзотворен газ, за да разпръснат протестиращите. \r\nТези демонстрации са най-големите, откакто Абдулазиз Бутефлика е на власт. Нещо повече, ако в първите дни демонстрантите поискаха от президента да откаже да участва в предстоящите избори, сега се чуват все повече искания за неговата оставка. \r\nНарастването на революционните настроения е затруднено от все още свежи спомени за гражданската война от 90-те години на миналия век между властите и ислямистите, която струва живота на около 200 хиляди души. \r\nВластите настояват алжирците да не излизат на улиците и им напомнят за събитията от арабската пролет и случилото се в Сирия. \r\n„Не казвам това, за да плаша хората“, каза премиерът Ахмед Уяха в парламента. „Не се опитвам да се възползвам от миналото, но не трябва да забравяме, че всичко в Сирия започна с рози“. \r\nСамият Бутефлика не се появи пред публика и не се изказа пред народа за всички 10 дни на протестните акции. Това има просто обяснение. Както пишат швейцарските медии, президентът на Алжир в момента се намира в една от частните клиники в Женева.", "date": "2019.03.05", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/05/2630681/predstoyashti-sabitiya-v-stranata-za-5-mart-agentsiya-fokus.html", "text": "От 09.45 часа председателят на Народното събрание Цвета Караянчева ще се срещне с министър-председателя на Руската федерация Дмитрий Медведев. \r\n*** \r\nОт 12.00 часа в зала „Роял“ на София Хотел Балкан ще се проведе „Българо-руски бизнес форум в областта на туризма“. Форумът ще бъде открит от премиера Бойко Борисов и руския му колега Дмитрий Медведев. Сред участниците ще бъдат министър Николина Ангелкова и министърът на икономическото развитие на Руската федерация Максим Орешкин. \r\n*** \r\nОт 09.00 часа IV състав на Специализирания наказателен съд ще гледа делото за престъпление по служба срещу С. Дянков, И. Прокопиев, Р. Георгиев, Л. Евстатиев, П. Василев, Т. Трайков.  \r\n*** \r\nОт 09.30 часа в заседателната зала на Висшия съдебен съвет ще се проведе заседание на Съдийската колегия.  \r\n*** \r\nОт 10.00 часа в Столична Лекарска Колегия на БЛС ще се проведе пресконференция с участието на проф. Джошуа Мошонов и д-р Асен Меджидиев. Ще бъде представена информация за сътрудничество между най-високотехнологичната израелска болница \"Адаса\" и СЛК на БЛС.  \r\n*** \r\nОт 10.00 часа в Голямата конферентна зала на УНСС ще се състои пресконференция за представяне на дейностите по проект BNT COMM/SUBV/2019M/0008 – „ЕВРОПА“,  \r\nфинансиран от Европейския парламент и БНТ.  \r\n*** \r\nОт 10.00 часа III състав на Специализирания наказателен съд ще гледа делото срещу Р. Любенова, Р. Чолов, П. Кирилов и Д. Петрова за участие в ръководство на организирана престъпна група.  \r\n*** \r\nОт 10.00 часа VIII състав на Специализирания наказателен съд ще гледа делото срещу И. Дамянов, А. Байрам, И. Цветанов, И. Дюлгеров, М. Петелков, П. Черкезов за образуване и ръководене на организирана престъпна група.  \r\n*** \r\nОт 10.00 часа XII състав на Специализирания наказателен съд ще гледа делото за организиране и ръководене на престъпна група срещу К. Балбузанов, И. Бировски, Д. Захариев, В. Георгиев, И. Михайлов, И. Стойчев, М. Минков, П. Христов.  \r\n*** \r\nОт 11.00 часа кметът на София Йорданка Фандъкова ще провери ремонтните дейности в 54 СУ „Св. Иван Рилски“ в район „Надежда“. \r\n*** \r\nОт 11.00 часа в клуб „Журналист“ на Съюза на българските журналисти ще се състои пресконференция под надслов „Венецуела днес“ на н. пр. Ориета Капони, посланик на Венецуела в България. \r\n*** \r\nОт 11.00 часа в Изложбена зала ЦУМ ще бъде открит Мартенски базар- Всичко за жената, организиран от Българска търговско- промишлена палата.  \r\n*** \r\nОт 11.00 часа XVIIІ състав на Специализирания наказателен съд ще гледа делото срещу А. Атанасов, Б. Андреев, В. Филипов, Ф. Филипов, Д. Титев, Е. Атанасов, Г. Йорданов, Г. Георгиев, Д. Михайлов, Н. Калева и Г. Генчев за организиране и ръководене на организирана престъпна група.  \r\n*** \r\nОт 11.30 часа X състав на Специализирания наказателен съд ще гледа делото за организиране и ръководене на организирана престъпна група срещу М. Генадиева, М. Димитрова и И. Лазарова. \r\n*** \r\nОт 12.30 часа пети състав на Комисията за защита от дискриминация ще разгледа преписка, образувана по  жалба на представител на Национален алианс „Усмихни се с мен“ в Ловеч. В жалбата се твърди, че сгради на институции в града са недостъпни за  \r\nдеца с увреждания. \r\n*** \r\nОт 13.00 часа IХ състав на Специализирания наказателен съд ще гледа делото срещу Р. Босилков, Д. Бошнаков, М. Комитов, П. Варнаджиев и И. Иванов за организиране и ръководене на организирана престъпна група.  \r\n*** \r\nОт 14.00 часа VІІ състав на Специализирания наказателен съд ще гледа делото срещу Е. Осман и А. Станев за организиране и ръководене на организирана престъпна група.  \r\n*** \r\nОт 14.30 часа втори състав на Комисията за защита от дискриминация ще проведе заседание по преписка, образувана по сигнал на Национален синдикат „Защита“ срещу „Български пощи“ ЕАД за игнориране на синдиката при подписване на колективния трудов договор в дружеството. \r\n*** \r\nОт 15.00 часа пети състав на Комисията за защита от дискриминация ще разгледа преписка по жалба срещу възрастов критерий от 40 години, налаган от НЗОК при хормонално лечение с CNRH-A с търговско наименование „Золадекс“.  \r\n*** \r\nОт 16.00 часа VІІ състав на Специализирания наказателен съд ще гледа молбата за изменение на мярката за неотклонение на М. Христов и П. Георгиев.  \r\n*** \r\nОт 20.00 часа в балната зала на хотел „Маринела“ ще бъдат връчени  \r\nгодишните награди Balkan Business Awards 2019. Златните статуетки, които ще отличат най-значимите постижения в бизнеса на Балканския полуостров. \r\n*** \r\nОт 20.00 часа в City Stage ще се проведе събитието Ratio \"Гравитационните вълни - прозорец към Вселената\" с участието на Деян Михайлов - астрофизик и най-младият лектор в Кеймбридж. \r\n*** \r\nОт 19.00 часа в НМА „Проф. Панчо Владигеров“ ще се проведе Концерт Клавирни цикли на Золтан Кодай и Дьорд Куртаг. \r\n*** \r\nОт 11.00 часа началникът на РДНСК – Югозиточен район – Бургас инж. Милен Ненчев ще извърши проверка в местността Алепу, община Созопол по сигнали за извършване на строителна дейност. \r\n*** \r\nОт 19.00 часа и от 20.30 часа в Културен дом на нефтохимика ще бъде представена постановката „Светлоносеца“. \r\n*** \r\nВ 14.00 часа в Бригадно командване – Благоевград зам.-началникът на отбраната генерал-лейтенант Димитър Илиев ще даде пресконференция за кампанията на Министерството на отбраната „Бъди войник“. \r\n***  \r\nОт 10.30 часа ръководството на \"Етър\" ще даде пресконференция на стадион \"Ивайло\" преди интригуващия мач \"Етър\" – ЦСКА. \r\n*** \r\nОт 11.00 часа посланикът на Р Казахстан Н. Пр. Темиртай Избастин ще се срещне с кмета Йордан Йорданов. В срещата ще участват и представители на бизнеса.  \r\n*** \r\nОт 14.30 часа във фоайето на Младежкия център ще бъде открита Фотоизложба „Казахстан - далечен и близък“, посветена на историята и културата на Казахстан. Организатори са Посолството на Р Казахстан и Община град Добрич. \r\n*** \r\nОт 14.00 часа до 16.00 часа в офиса на ПП ГЕРБ (ул. „Георги Бенковски“ 1) общинският съветник Милена Димова ще проведа приемна за граждани.  \r\n*** \r\nОт 18.30 часа в Морско казино Варна ще бъде открита Фотографската изложба \"Последният (вечен) мим\" с автор Христо Русев. Ще бъде представена и фото книга, носеща същото заглавие. \r\n*** \r\nОт 17.30 часа в Конферентния център на Областната администрация ГЕРБ организира граждански диалог на тема образование. \r\n*** \r\nОт 09.00 часа в зала 10 Окръжният съд ще гледа делото срещу Никола Х. по обвинение за избягване на данъчни задължения в особено големи размери- 540 517.99 лв. \r\n*** \r\nОт 09.00 часа в зала 1 Окръжният съд ще гледа делото срещу Димчо Т. по обвинение, че като началник на РУ Асеновград е наредил задържани от полицейски патрул лица да бъдат освободени без отнемане на придобитите чрез престъпление вещи; че е приел предложение от Ш. И. за дар – „да почерпи“, за да упражни влияние върху разследващ полицай за освобождаване на задържано лице; че като началник е превишил правата си за собствена облага.  \r\n*** \r\nОт 09.30 часа в зала 5 Окръжният съд ще гледа делото срещу Румен Р. и Рангел Р. по обвинение за опит за умишлено убийство на повече от едно лице, между които и две малолетни лица. \r\n*** \r\nОт 11.00 часа в зала 207 на финалната кула на Гребната база ще се състои пресконференция с контрольорите от Световната организация по гребане, както и заместник-кметът Георги Титюков, председателят на Организационния комитет Иван Попов и Даниел Христов. Проверяващите трябваше да оценят подготовката на гребното съоръжение и нивото на организация на първия кръг от Световната купа по гребане – от 10 до 12 май 2019 година.  \r\n*** \r\nОт 15.00 часа в РБ „Захарий Княжески“ ще се проведе викторина на ученици от старозагорски училища: „1000 причини да се гордеем, че сме българи и 100, че сме старозагорци”. \r\n*** \r\nОт 17.00 часа във фоайето на общината официално ще бъдат представени резултатите от проекта фото-изложба  „Мост – Между –Културите“. \r\n*** \r\nОт 18.30 часа в Къща- музей „Гео Милев“ ще бъде представена книгата „Свети Вълк“ от Елена Алексиева.", "date": "2019.03.05", "title": "Предстоящи събития в страната за 5 март (Агенция „Фокус“)"}
{"url": "http://www.focus-news.net/news/2019/03/05/2631057/edinodushno-komisiyata-po-pravni-vaprosi-othvarli-prezidentskoto-veto-varhu-chast-ot-poslednite-promeni-v-izborniya-kodeks-obzor.html", "text": "Единодушно Комисията по правни въпроси отхвърли ветото на президента Румен Радев върху част от последните промени в Изборния кодекс. „За“ повторното приемане на измененията в Изборния кодекс гласуваха 14 народни представители. Предстои ветото на държавния глава да се гласува окончателно в пленарна зала. „Заявявам политическата воля на ПГ на ГЕРБ и на партньорите ни, че ще предприемем законодателна инициатива, касаеща нормите за преференциалния праг. Те да бъдат такива, каквито са в действащия закон“, обяви председателят на комисията Данаил Кирилов.  \r\nПреди гласуването  проф. Емилия Друмева , секретар на президента по правни въпроси, заяви, че не може да не се зачита обществената нагласа, с разбирането, че въпросното повишение на прага на преференциите, прави отстъпление от постиженията в изборното ни право. Според нея е налице промяна в концепцията и философията на преференцията като способ за личностен избор. Тя допълни, че това обезсмисля предназначението на преференцията. По думите ѝ възраженията във ветото са и към отношението спрямо машинното гласуване като вид електронно гласуване. Тя изтъкна, че способът за машинно гласуване вече е въведен и утвърден в Изборният кодекс от 2014 година. Друмева допълни, че във ветото държавният глава възразява срещу забавянето в прилагането на машинното гласуване.  \r\nПредседателят на Върховния административен съд  Георги Чолаков  посочи, че никъде в Изборния кодекс не се предвижда необжалване на решения на ЦИК. Той заяви, че не е съгласен, че има разлика между Изборния кодекс от 2011 година и този от 2014 година. „В Изборния кодекс са изброени актовете, които подлежат на обжалване от административен съд. Всички останали пак подлежат на обжалване, но от друг съд“, заяви Георги Чолаков.  \r\nПредседателят на Правната комисия и депутат от ГЕРБ  Данаил Кирилов  коментира, че силно се е спекулирало със законодателната процедура по промените в Изборния кодекс. „Изразявам притеснението си, че в общественото пространство много се говори, а малко се чете“, заяви той. По думите му политизирането на факти и обстоятелства може да доведе до изкривяване на общественото възприятие, в една или друга посока. Според него широкото прилагане на машинното гласуване ще доведе до технически проблеми в изборния процес. „Не препятстваме този способ, но сме длъжни да предупредим избирателите, че не машините и хартиите ще ни решат политическите проблеми и проблемите с доверието. Създаваме си ги сами“, подчерта Данаил Кирилов. По думите му истината за преференциите е, че няма нищо противоконституционно в тях. \r\nЗам.-председателят на ПГ на ДПС  Хамид Хамид  заяви, че ще внесат техен законопроект за изменения в Изборния кодекс на първата минута след гласуването на ветото в пленарна зала. „Колкото до прословутите преференции, ще кажа една шега. Днес е Денят на палачинката, почти в цял свят го празнуват. Честит празник, колеги от ГЕРБ“, пошегува се Хамид Хамид.  \r\nМеждувременно лидерът на БСП  Корнелия Нинова  обяви на пресконференция, че ако управляващите приемат ветото на президента за Изборния кодекс, ще преразгледат решението си за напускане на парламента. По думите ѝ това би било основание БСП да свика заседание на Национален съвет. „Ако отхвърлят ветото, те не изпълняват нашите искания, въпросът за връщане не стои“, подчерта Нинова. Агенция „Фокус“ припомня:  Държавният глава върна закона за ново обсъждане в парламента на 25 февруари. Според него поправките в изборното законодателство отслабват механизмите за осигуряване на честни избори. Радев наложи вето на увеличаването на прага на преференцията, както и на ограничаването на машинното гласуване. Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ.  \r\nИзмененията в Изборния кодекс минаха в парламента на 14 февруари. Според промените за евроизборите кандидатът трябва да получи действителни гласове не по-малко от националната избирателна квота, а за парламентарните не по-малко от регионалната квота. По този начин отпадна предишното изискване за валидност на преференцията от минимум 7% от гласовете.  \r\nСлед гласуването БСП напусна парламента. Няколко дни по-късно – на 18 февруари, председателят на ГЕРБ и министър-председател Бойко Борисов свика спешно заседание на Изпълнителната комисия и от партията обявиха, че ще върнат преференциите и ще задействат процедура за нова избирателна комисия. ГЕРБ внесе нови промени в Изборния кодекс за възстановяване на преференцията.  \r\nПрезидентът призова БСП да се върне в пленарна зала за предстоящото гласуване на промените. Опозицията приветства ветото, но обяви, че няма да бъде в парламента, докато не бъдат изпълнени всичките й условия.  \r\nУправляващата коалиция ГЕРБ и „Обединени патриоти“ взе решение да отхвърли президентското вето върху промените в Изборния кодекс с аргумент, че твърденията на държавния глава Румен Радев, че няма съдебен контрол, не отговарят на истината. \r\nБиляна ИВАНОВА", "date": "2019.03.05", "title": "Единодушно Комисията по правни въпроси отхвърли президентското вето върху част от последните промени в Изборния кодекс (ОБЗОР)"}
{"url": "http://www.focus-news.net/news/2019/03/05/2630684/sport-prezidentat-na-mezhdunarodnata-federatsiya-po-leka-atletika-shte-poseti-balgariya.html", "text": "Президентът на Международната федерация по лека атлетика (ИААФ) и трети по влияние в световния спорт лорд Себастиан Коу ще посети България, съобщават от българската федерация. \r\nВизитата му е по покана на Добромир Карамаринов, президент на Асоциацията на балканските атлетически федерации (АБАФ) и на Българската федерация по лека атлетика (БФЛА). Тя е договорена в Глазгоу по време на Евро 2019.  \r\nЛорд Коу ще бъде в страната ни за Балканиадата в Правец, която ще се проведе на 2-3 септември. Карамаринов, който е и първи вицепрезидент на Европейската асоциация по лека атлетика (ЕАЛА) остана в Глазгоу след края на Евро 2019. На 5 март той ще ръководи заседанието на Съвета на ЕАЛА.", "date": "2019.03.05", "title": "Спорт: Президентът на Международната федерация по лека атлетика ще посети България"}
{"url": "http://www.focus-news.net/news/2019/03/05/2630687/afp-ispaniya-i-velikobritaniya-podpisaha-mitnicheska-sdelka-za-gibraltar.html", "text": "В понеделник Испания и Великобритания подписаха споразумение за Гибралтар, тъй като наближава датата за излизане на Обединеното кралство от ЕС и възниква въпросът за битка с митническите измами и прането на пари през британската територия на Средиземно море, предава  AFP .   \r\nЛидерът на Гибралтар обяви документа като „изключително важен“. Той бе подписан поотделно от испанският външен министър  Жозеп Борел и Дейвид Лидингтън, ефективно действащият заместник на премиера Тереза Мей. Предстои одобрението му от испанския кабинет и ратификация в двата парламента. Споразумението е част от сделката, която беше сключена през ноември между Лондон и ЕС за Брекзит. В нея се включват и още четири двустранни договорености за отвъдморски британски територии, за които Испания отдавна претендира.  \r\nЗа Мадрид от „съществено значение“ е, че напускането на Гибралтар от ЕС, заедно с Великобритания, ще се случи „подредено и при съобразяване с испанския интерес що се отнася до борбата с митническите измами и данъчни злоупотреби.\"  Ивелина Ватова", "date": "2019.03.05", "title": "AFP: Испания и Великобритания подписаха митническа сделка за Гибралтар"}
{"url": "http://www.focus-news.net/news/2019/03/05/2630686/burgas-sredno-30-40-leva-struva-kuvertat-v-burgaskite-zavedeniya-za-predstoyashtiya-den-na-zhenata-8-mart-snimka-tsvetya-frezii.html", "text": "Средно 30-40 лева струва кувертът в бургаските заведения за предстоящия Ден на жената – 8 март, сочи репортерска проверка на  Радио „Фокус“ – Бургас . Цената в бургаските ресторанти включва салата по избор, основна ястие – пилешко, риба или свинско, бутилка вино и минерална вода. По-голямата част от заведенията са подготвили 3-4 варианта на празничното меню, като един от тях изключва месните продукти. Някои от ресторантите са заложили и на тематични партита, с които да разнообразят програмата си в празничния ден. Прави впечатление, че предпочитанията на празнуващите клонят към заведенията, които предлагат програма с музика на живо, тъй като на тези места резервациите са направени преди около 2-3 седмици. Свободни места има все още в заведенията, които не предлагат такава. В деня на празника свободната консумация също ще бъде вариант за гостите, които не са направили навреме своите резервации. По информация на собствениците към момента капацитетът на почти всички заведения в града е запълнен, а освен преобладаващите женски компании, тази година отново ще се наблюдава засилено мъжко присъствие. \r\nМария ПОПЧЕВА", "date": "2019.03.05", "title": "Бургас: Средно 30-40 лева струва кувертът в бургаските заведения за предстоящия Ден на жената – 8 март"}
{"url": "http://www.focus-news.net/news/2019/03/05/2631069/rossiyskaya-gazeta-dunavskiyat-partnyor.html", "text": "Руският премиер започна своята обиколка на Европа. Първата спирка е в България, където правителствата се заеха да възстановяват икономическото сътрудничество. Москва прие извиненията за спирането на съвместните проекти и е готова да ги обсъжда отново, пише официалният печатен орган на Правителството на Руската Федерация   в материал, представен без редакторска намеса. \r\nВ София, където руският министър-председател пристигна на официална визита, бе организирано наистина топло посрещане за него. В неделя България отбеляза националния си празник – Деня на освобождението от османско робство. Свободата на този народ донесе руският войник преди 141 години. Колкото и сложни да са били отношенията на междудържавно ниво, народът помни за приноса на Русия за независимостта на България. Край катедралния храм Свети Александър Невски, където се състоя официалната церемония по посрещането, хората чакаха Дмитрий Медведев с руски знамена и плакати с благодарствени слова за освобождението. На същите плакати те изразиха надежда, че сега Русия ще освободи България от американското робство. \r\nЗа ръката на Вашингтон в усложняването на отношенията с Европейския съюз, където е и България, в Москва говорят открито от първите дни на санкционното противостояние, което продължава вече години. В резултат от него и двете страни търпят икономически загуби. Впрочем, през последните години търговските отношения започнаха да се развиват. През 2017 година стокооборота с България нарасна с 24%, а през 2018 година на практика не се промени и в момента съставя 3,5 милиарда долара.  \r\nСанкционната линия на Брюксел не е от полза нито за Русия, нито за Европейския съюз, припомни още веднъж в кабинета на министрите на Русия. „Необходимо е да се работи за премахване на взаимните ограничения, но първата стъпка в тази посока трябва да направи този, който „забърка цялата тази каша“, т.е. Европейският съюз“, каза Сергей Приходко, първият заместник-председател на правителството, в навечерието на посещението, добавяйки, че възстановяването на подкопаното от санкциите взаимно доверие ще е много трудно. \r\nВ отношенията с България този процес започна миналата година, когато и президентът на страната, и нейният премиер дойдоха в Москва само за една седмица. След тригодишна пауза междуправителствената комисия по търговско, икономическо, научно и техническо сътрудничество, която работи по съвместни проекти, възобнови работата си. „Въпреки че няма значителен ръст в показателите за взаимна търговия, има много възможности“, заяви Дмитрий Медведев след разговори с колегата си Бойко Борисов. За най-важно той счита, че страните са потвърдили взаимното си желание да развиват отношения във всички посоки. \r\nМосква и София могат да реализират някои проекти изключително лесно. През 2014 година, заради неконструктивната позиция на ЕС, Русия се отказа от строителството на газопровода „Южен поток“. Когато се заговори за възможността второто разклонение на „Турски поток“ да бъде за Европа, в София се извиниха за спирането на този проект и предложиха той да бъде възобновен. В Русия сега искат да бъдат уверени, че брюкселските чиновници няма да попречат за втори път на реализацията на проекта. „Трябва да вземем под внимание опита, който сме натрупали през последните години. Ще можем да говорим за по-нататъшни конкретни стъпки, след като бъдат дадени съответните гаранции“, обясни Дмитрий Медведев. \r\nПремиерът Борисов веднага обясни, че всичко, което иска, е да запази газотранспортната мрежа на България след пускането в експлоатация на „Турски поток“. Тогава София ще се лиши от действащия транзит на газ за Турция. „Ние не искаме нашите тръби да останат празни, затова търсим възможност да транспортираме газ от различни източници до бъдещия газов хъб, този въпрос е съгласуван с Европейската комисия. Ние можем да осигурим преноса и продажбата на газ. България няма намерение да се отказва от развиването на съвременна газотранспортна мрежа“, заяви той. \r\nПодобен е случаят с размразяването на проекта за строителството в България на АЕЦ „Белене“. София го спря през 2009-а година, когато руският „Атомстройекспорт“ вече бе доставил оборудването на площадката. България даже го купи, заплащайки за него около 650 милиона евро. Русия опрости наказателните лихви. \r\nПрез май министър-председателят Борисов обяви намерението си да възобнови строителството. В същото време неговото правителство не иска да плаща отново за съществуващото оборудване, но проектът ще бъде възобновен на конкурентна основа. \r\n„Готови сме да разгледаме участието ни в строителството на електроцентралата“, потвърди Дмитрий Медведев. Фактът, че основното техническо оборудване за двата атомни реактора се намира в България и руските специалисти са свършили голяма част от работата по проектирането и лицензирането, говори, както считат в руското правителство, в полза на това, че „Росатом“ ще осигури дострояването на АЕЦ в съкратени срокове и ще бъде партньор за целия й жизнен цикъл. Руската страна е готова да пристъпи към предметни консултации по финансово-икономическия модел на проекта и възможните форми за неговата поддръжка, веднага щом в България вземат необходимите решения. \r\nА премиерът Борисов помоли да не се вбива клин между Москва и София. „Ние ясно заявихме, че член на НАТО и добър партньор на Русия“, заяви той. \r\nПревод и редакция:", "date": "2019.03.05", "title": "„Российская Газета“: Дунавският партньор"}
{"url": "http://www.focus-news.net/news/2019/03/05/2630689/veliko-tarnovo-chetirima-dushi-sa-se-borili-za-edno-svobodno-rabotno-myasto-v-regiona-prez-yanuari.html", "text": "Велико Търново. Четирима души са се борили за едно свободно работно място във Великотърновски регион през януари. Това сочат данни на Дирекция „Бюро по труда“ в старата столица, съобщи за  Радио „Фокус“ – Велико Търново  експертът Бойка Ганева. Тя уточни, че процентът на безработица за първия месец на 2019 г. е бил 4.3%, като спрямо декември 2018 г. има ръст със 154 души. За град Велико Търново процентът е 3,3%, а Елена – 12,8% и за Златарица – 16,4%. „Сравнено с януари 2018 г. имам спад с 404 лица“, коментира още Ганева. Тя уточни, че 33% от безработните са били над 50-годишна възраст. 40,8% от лицата, които са търсили заетост, са без квалификация, а 25,3% от тях са били с основно и по-ниско образование. Самотните безработни майки и тези, които имат деца до 3 години, са 15%. „Броят на хората с намалена работоспособност е спаднал много в сравнение с предходни месеци, тъй като много от лицата в тази група бяха наети по схемата „Обучение и заетост“, компонента 2. В процентно отношение те са 5,4%“, обясни експертът. На трудовия пазар се търсят предимно служители, квалифицирани в някаква работническа професия. \r\nЛуиза ТРАНЧЕВА", "date": "2019.03.05", "title": "Велико Търново: Четирима души са се борили за едно свободно работно място в региона през януари"}
{"url": "http://www.focus-news.net/news/2019/03/05/2630690/afp-makron-prizova-za-reforma-na-shengen-za-da-se-zashtityat-demokratsiite-v-es.html", "text": "В понеделник френският президент Еманюел Макрон представи визията си за бъдещето на Европейския съюз, предава  AFP . \r\nС нея той призовава да се ускори реформата на Шенгенската зона и да се създаде нова агенция „за защита на демокрациите“ срещу кибератаките и фалшивите новини.   \r\nВ текст, който ще бъде публикуван в няколко европейски вестника, Макрон подновява призива си за по-голямо европейско сътрудничество в областта на сигурността и акцентира на нуждата от обща политика за даване на убежище, за да може ЕС да се справи с мигрантската криза.   \r\n\"Никога след края на Втората световна война Европа не ни е била толкова нужна. И никога тя не е била в такава опасност“, заявява Макрон, предупреждавайки, че изборите за Европейски парламент, които са през май, вече се задават на хоризонта.   \r\n\"Една европейска агенция за защита на демокрациите ще даде на европейските експерти във всяка държава-членка възможността да защитят изборния процес от кибератаки и манипулации“, аргументира се френският президент.   \r\nТрябва да се спре и финансирането на европейските политически партии от чужбина, да се постигне съгласие за правилата, с които да се забранят „ речи, съдържащи омраза и закани за насилие, по интернет“ , заключава Макрон.  Ивелина Ватова", "date": "2019.03.05", "title": "AFP: Макрон призова за реформа на Шенген, за да се защитят демокрациите в ЕС"}
{"url": "http://www.focus-news.net/news/2019/03/05/2631059/yeni-safak-mo-na-turtsiya-obyavi-che-voennomorskite-ucheniya-sa-izklyuchitelno-uspeshni.html", "text": "Най-големите военноморски учения в историята на Турската Република, „Синя родина 2019“, са „изключително успешни“, а резултатите са „задоволителни“, заяви министърът на отбраната на страната Хулуси Акар във вторник, цитиран от електронното издание на  консервативния ежедневник Yeni Safak . \r\n„Турция имаше възможността да покаже мощта на военноморските си сили и на себе си, и на тези, които проследиха маневрите“, заяви той. \r\nКакто обяснява изданието, учението „Синя родина 2019“ се провежда съвместно с другите родове войски, за да бъдат изпробвани оръжейните и военните системи на ВМС на Турция между 27 февруари и 8 март. \r\nАкар и други висшестоящи турски военни наблюдаваха маневрите от самолет за ранно предупреждение и контрол. \r\nВоенният министър направи коментар и за отношенията между Анкара и Атина. Той заяви, че в рамките на добросъседстките отношения, Турция прави усилия за подобряване на двустранните отношения с Гърция и издигането им на много по-добро ниво, като предприема мерки за изграждане на доверие в съответствие с международното право. \r\nТурция ще продължи да защитава своите права, нация и интереси в Егейско море, Източното Средиземноморие и в Черно море, добави той. \r\nУчението започна с участието на 103 кораба на флота в Черно море, Егейско море и Източното Средиземноморие, заобикалящи страната и турските военни изпробват своите военни способности. \r\nУчението също има за цел да повиши ефективността на системите за управление и контрол. \r\nКато част от учението турската флота посещава 33 турски пристанища и седем други в чужбина в Черно море. Посещенията имат за цел да допринесат за приятелството и мира. \r\nПрез декември 2018 г. Турция е съобщила на гръцките власти местоположението и времето на военното учение. \r\nФлотилията включва 13 фрегати, 6  корвета, 16 ударни катера, 7 подводници, 7 кораба на бреговата охрана, 14 патрулни лодки, както и други кораби на флота. \r\nМаневрите, координирани от Центрланото командване на ВМС, е планирано шест месеца предварително в съответствие с правилата и регулациите на НАТО. \r\nПревод и редакция:", "date": "2019.03.05", "title": "Yeni Safak: МО на Турция обяви, че военноморските учения са „изключително успешни“"}
{"url": "http://www.focus-news.net/news/2019/03/05/2631062/prof-ognyan-minchev-energiynata-zavisimost-ot-rusiya-prevrashta-balgariya-v-zalozhnik-v-otnosheniyata-mezhdu-moskva-i-zapada.html", "text": "Енергийната зависимост от Русия превръща България в заложник в отношенията между Москва и Запада. Това каза за обзорното предаване „Това е България“ на  Радио „Фокус“  политологът проф. Огнян Минчев относно реализацията на проектите АЕЦ „Белене“ и „Турски поток“ и руското участие в тях. „Осъществяването на тези руски енергийни проекти, предвид цялостната руска стратегия за енергийна монополизация на доставките, особено към страна като България, която е под твърде тежък монопол на руски доставки в сферата на енергетиката, ще има стратегически последствия за повишаване на пряката зависимост на България от Русия, в такъв стратегически отрасъл, какъвто е енергетиката, в условията на непрекъснато нарастващото напрежение между Русия и Европа, Русия  и Атлантическия свят, вследствие на агресията към Крим и Украйна и инвазивната политика на дестабилизация на Русия спрямо Източна Европа“, обясни политологът.   \r\nСпоред Огнян Минчев ползите, които България би инкасирала от АЕЦ „Белене“ и „Турски поток“, не са дефинирани. Трябва да има ясна картина за това, по какъв начин транзитни такси от „Турски поток“ ще доведат до изплащането на инвестицията и съответно – до печалба от транзитирането на газ.  \r\nЦоня СЪБЧЕВА", "date": "2019.03.05", "title": "Проф. Огнян Минчев: Енергийната зависимост от Русия превръща България в заложник в отношенията между Москва и Запада"}
{"url": "http://www.focus-news.net/news/2019/03/05/2630688/interfaks-moskva-prizova-london-da-obnarodva-rezultatite-po-deloto-skripal.html", "text": "Посолството на РФ в Лондон заявява, че властите на Великобритания са длъжни да дадат гласност за резултатите по делото за отравянето в Солсбъри на бившия сътрудник на Главното разузнавателно управление (ГРУ) Сергей Скрипал и дъщеря му Юлия, предава агенция  „Интерфакс“ .  \r\nВ официалното заявление на прессекретаря на посолството в отговор на зададен въпрос от медиите, което бе направено в понеделник, се казва: „Отново призоваваме британските власти честно да разкажат на обществеността какво точно се случи в Солсбъри преди една година и незабавно да се обявят дори и да има само междинни резултати от проведените следствени действия\". \r\nВ него се отбелязва, че в посолството „са обърнали внимание на появата в британските медии на нови публикации, свързани с годишнина от инцидента в Солсбъри, в които се съдържат „нови сензационни подробности за случая\". \r\n\"Тяхното съдържание предизвиква само недоумение и порой от присмех.  Вместо ясна информация за случилото се отново става позоваване на някакви „високопоставени източници в правоохранителните органи“, цитират се анонимни „ сътрудници от спецслужбите в оставка“. Естествено, подобни сведения не могат да бъдат проверени, а това създава още по-голяма атмосфера на тайнственост около инцидента \", се казва в съобщението на руското посолство в Лондон.   \r\nЗа покушението срещу Скрипал британските власти обвиниха Русия.  Ивелина Ватова", "date": "2019.03.05", "title": "Интерфакс“: Москва призова Лондон да обнародва резултатите по делото „Скрипал“"}
{"url": "http://www.focus-news.net/news/2019/03/05/2630693/afp-75-na-sto-uvelichenie-na-razhodite-za-otbrana-predvizhda-kitay-tova-e-po-malko-v-sravnenie-s-2018.html", "text": "Военните разходи на Китай за 2019 година ще бъдат увеличени с 7.5 процента. Това е по-малко от увеличението през изминалата 2018-та година, според официален доклад, обявен във вторник, предава  AFP .   \r\nЗа отбрана правителството ще изразходва 1.19 трилиона юана, което се равнява на 177.6 милиарда щатски долара. Сумата за военни разходи през 2018 е била 1.11 трилиона юана, а увеличението с предходната година е било 8.1 процента.  Ивелина Ватова", "date": "2019.03.05", "title": "AFP: 7.5 на сто увеличение на разходите за отбрана предвижда Китай, това е по-малко в сравнение с 2018"}
{"url": "http://www.focus-news.net/news/2019/03/05/2630683/mkd-makedoniya-vuchich-ne-izklyuchva-vazmozhnostta-za-priznavane-na-kosovo.html", "text": "Президентът на Сърбия Александър Вучич не изключва възможността за евентуално признаване на независимостта на Косово, но посочи, че Белград би трябвало да получи нещо в замяна, информира македонското електронно издание  МКД .  \r\n„Преди всичко трябва да постигнем компромис. Не можем да признаем Косово, а нищо да не получим от другата страна \". Това е казал Вучич в интервю за италианската агенция АНСА преди посещението на италианския премиер Джузепе Конти в Сърбия, което започва в сряда.  \r\nПо негово мнение въпросът за промяна на границите е спорен. \"За разлика от косовските лидери, които всеки ден лъжат своите граждани с нереалистични обещания, че Прищина ще получи всичко, а Белград нищо, мое задължение е да обясня на сърбите какво значение има един компромис (с Прищина). Той не е поражение, а победа. Победа за бъдещето на Сърбия \", посочва Вучич.  \r\nСръбският президент е отрекъл да е имал тайни срещи с президента на Косово Хашим Тачи, както твърдят някои сръбски медии. Като \"чисти лъжи\" е определил твърденията, че има проект за окончателно споразумение между Белград и Прищина. Той е повторил няколко пъти, че Белград няма да продължи диалога с Прищина, докато косовските власти не отменят митата за вноса от Сърбия и Босна и Херцеговина.  \r\n\"Ще е катастрофа, ако не постигнем компромис за Косово. Въпреки всичко, макар че изглежда трудно, понякога и невъзможно, но сме решени да го постигнем. Сигурен съм, че можем да стигнем до решение с помощта на нашите европейски приятели и подкрепата на Русия, Америка, Китай и други страни \", е казал сръбският президент за италианската телеграфна агенция.  \r\nТой е изтъкнал внимателния и отговорен подход на Белград, който не е отговорил на \"максималистичните и провокативни\" мерки на Прищина, за да не се застрашат мира и стабилността в региона. Сръбският лидер е оценил посредническата роля на ръководителката на европейската дипломация Федерика Могерини, за разлика от Прищина. А тя е изключително важна за Брюксел.  Ивелина Ватова", "date": "2019.03.05", "title": "МКД (Македония): Вучич не изключва възможността за признаване на Косово"}
{"url": "http://www.focus-news.net/news/2019/03/05/2630691/ria-novosti-tramp-prodalzhi-sanktsiite-sreshtu-rusiya.html", "text": "Президентът на САЩ Доналд Тръмп продължи санкциите срещу Русия, които бяха въведени през 2014-та година заради ситуацията в Украйна, съобщи пресслужбата на Белия дом, цитирана от агенция  РИА Новости .   \r\nВ свое съобщение Конгресът на САЩ уточнява, че санкциите, които тогава въведе Барак Обама продължават да действат с едногодишен срок след 6 март. \r\nСпоред президента, действията на Русия застрашават сигурността и стабилността на Украйна. Освен това силовите решения на руското правителство представляват изключителна и извънредна заплаха за националната сигурност и външната политика на САЩ.   \r\nОтношенията на Русия и западните държави се влошиха заради положението в Украйна и около Крим, който след референдум стана руски регион. Западните държави обвиниха Русия в намеса във вътрешните работи на Украйна и наложиха санкции.   \r\nМосква предприе ответни мерки и неведнъж отхвърляше всички обвинения, като заявяваше, че да се разговаря с нея чрез езика на санкциите е контрапродуктивно. Напоследък на Запад все по-често се чуват гласове за отмяна на санкциите.   Ивелина Ватова", "date": "2019.03.05", "title": "РИА Новости: Тръмп продължи санкциите срещу Русия"}
{"url": "http://www.focus-news.net/news/2019/03/05/2630697/the-telegraph-politseyski-nachalnik-prizovava-natsiyata-da-polozhi-usiliya-i-da-spre-prestapleniyata-s-nozh.html", "text": "Незабавно да се спрат извънредните случаи и да се потърсят силите, за да се справим с епидемията, заляла страната от престъпления с нож, заявява висш полицейски служител, пише  The Telegraph . \r\nСпоред член 60 от британския Наказателен закон от 1994 година, означава, че на служителите се позволява да издирват заподозрени без да имат специално разрешение. Това доведе до увеличаване на броя на инцидентите, при които се използват смъртоносни оръжия по улиците на Бирмингам, особено от миналата седмица насам. Това пише Ричард Кук, председател на Федерацията на полицаите от Уест Мидллендс, в статия за вестника.   \r\nПолицията в Уест Мидлендс одобри мярката, след като за 11 дни трима тийнейджъра бяха убити с нож.   \r\nСега, след още един смъртоносен уикенд, когато две 17-годишни момчета бяха намушкани с ножове до смърт в Манчестър и Лондон, полицейските лидери се обръщат към нацията да се предприемат нужните мерки, за да се спрат тези инциденти.  Ивелина Ватова", "date": "2019.03.05", "title": "The Telegraph: Полицейски началник призовава нацията да положи усилия и да спре престъпленията с нож"}
{"url": "http://www.focus-news.net/news/2019/03/05/2630692/rusiya-iska-garantsii-ot-ek-za-badeshteto-na-turski-potok-obzor.html", "text": "Министър-председателят Бойко Борисов посрещна председателя на правителството на Руската федерация Дмитрий Медведев и водената от него делегация на площад „Александър Невски“, след което гостът поднесе венец на Паметника на незнайния войн. Програмата на посещението продължи със среща на четири очи между двамата премиери в сградата на Министерския съвет.  \r\nВ делегацията на председателя на правителството на Руската федерация Дмитрий Медведев участваха: Олга Голодец, заместник-председател на правителството, Денис Мантуров, министър на промишлеността и търговията, председател на руската част на Руско-Българската междуправителствена комисия за икономическо и научно-техническо сътрудничество, Александър Новак, министър на енергетиката, Максим Орешкин, министър на икономическото развитие, Максим Топилин, министър на труда и социалната защита, Зарина Догузова, ръководител на Федералната агенция по туризъм, Александър Грушко, заместник-министър на външните работи, Алексей Лихачев, генерален директор на държавната корпорация за атомна енергия „Росатом“, Алексей Миллер, председател на управителния съвет на ПАО „Газпром“ и др. \r\nВ пленарната среща на двете делегации от българска страна с премиера Бойко Борисов участваха вицепремиерите Екатерина Захариева и Томислав Дончев, и министрите Владислав Горанов, Бисер Петков, Емил Караниколов, Теменужка Петкова и Николина Ангелкова.  \r\nФокус на разговорите между двамата премиери и по време на пленарната среща между делегациите бяха енергетиката, търговията, туризма, транспорта, науката, образованието, културата, социалната политика. \r\nПремиерът Бойко Борисов заяви, че България ясно артикулира, че ще участва в газоразпределителния хъб „Балкан“, защото ни се полага. В момент, в който транзитната газ за Турция през България спре, нашите тръби се изпразват и ние не правим нищо различно от това да търсим източници, за да си напълним тръбите обратно“, посочи премиерът. „Нашето решение е ясно, съгласувано е с ЕК. Така че както „Северен поток 1“ и „Северен поток 2“ се движат, така и ние можем да продаваме около 15-16 млрд. куб. м. от газовия хъб“, каза още Бойко Борисов и посочи, че България няма да се откаже от това свое предимство пред своите съседи – да има добра и модерна газопреносна система. Според него относно АЕЦ „Белене“ ситуацията е променена, след като сме загубили години. \"Но арбитражът в Париж ясно отсече, че двата реактора са български, за което страната трябва да плати 1,1 млрд. лв. с лихви. Но президентът Владимир Путин ни опрости и сега България има два ядрени реактора българска собственост“, каза още министър-председателят и уточни, че от „Росатом“ са заявили, че ще участват в конкурса за проекта АЕЦ „Белене“ и ако не го спечелят, ще съдействат максимално, за да се построи. По думите му България не иска нови количества газ, а да запази това, което има. \r\nПремиерът на Русия Дмитрий Медведев заяви, че между руското правителство и ЕК не се провеждат преговори, което показва съмнения един в друг. „С България искаме да вдигнем нивото на търговско-икономическото и хуманитарното сътрудничеството на двете страни. Преди рестрикцията около 5 млрд. долара беше нивото на търговския ни стокообмен, а сега е 3 млрд. долара и това не е добре нито за България, нито за Русия. Става дума за това, че, за съжаление, нашите икономически връзки са доста сложни. Имаме широк кръг от възможности, надявам се, че ще можем да достигнем нивото преди кризата“, каза още Медведев и подчерта, че за по-нататъшни стъпки по отношение на „Турски поток“ ще може да се говори след гаранция от ЕК, че за този проект няма да има прегради. Медведев уточни, че България и Русия продължават сътрудничеството в областта на енергетиката, въпреки проблемите, които имаше с проекта „Южен поток“. \r\nБългария и Русия подписаха редица документи за сътрудничество. Двете страни подписаха Програма за съвместни действия в областта на туризма за периода 2019 – 2021 г. Документът беше подписан от министъра на туризма на България и министъра на икономическото развитие на Русия, в присъствието на премиерите Бойко Борисов и Дмитрий Медведев. Подписан беше и План за консултация между Министерствата на външните работи на България и Русия за 2019 г. Подписани бяха и два протокола в областта на социалното развитие - Протокол за изменение на договора между България и Русия за социална сигурност от 27 февруари 2009 г. и Протокол за изменение на споразумението между министъра на труда и социалната политика на България и Министерството на здравеопазването и социалното развитие на Русия за прилагане на договора за социална сигурност от 27 февруари 2009 г. \r\nСлед срещата си с премиера Бойко Борисов, Дмитрий Медведев проведе среща и с държавния глава Румен Радев. Президентът заяви, че въпреки различията по някои двустранни и международни въпроси между народите на България и Русия съществуват дълбоки исторически, духовни и културни връзки. По думите му българо-руският диалог допринася за възстановяване на доверието между ЕС и Русия, от което всички имат интерес. От своя страна Медведев покани Румен Радев на Петербургски икономически форум, като изрази надежда това да спомогне за по-доброто разбирателство между страните ни.", "date": "2019.03.05", "title": "Русия иска гаранции от ЕК за бъдещето на \"Турски поток\" (ОБЗОР)"}
{"url": "http://www.focus-news.net/news/2019/03/05/2630699/sport-pod-vapros-e-uchastieto-na-katrin-manoilova-v-svetovnoto-po-shorttrek-v-sofiya.html", "text": "В понеделник Катрин Маноилова пропусна първата тренировка на националния ни отбор по шортрек в зала \"Арена Армеец\", където от 8 март ще се проведе и световното първенство. Тя е паднала, докато е тренирала в събота в Зимния дворец и два дни е била в болницата.  \r\nНашият национален отбор в понеделник тренира заедно с двама състезатели от Хърватия и един от Италия, водени от треньорите Юлиян Ангелов и Кирил Пандов.", "date": "2019.03.05", "title": "Спорт: Под въпрос е участието на Катрин Маноилова в световното по шорттрек в София"}
{"url": "http://www.focus-news.net/news/2019/03/05/2630694/tass-politsai-raneni-po-vreme-na-karnaval-v-karakas.html", "text": "Девет души, сътрудници на полицията, са пострадали при безредици по време на карнавал в Каракас. За това предава кореспондентът на  ТАСС  във Венецуела. Информацията той е получил от сътрудник на спешна помощ, който е бил на мястото на събитието.   \r\n\"Пострадали са девет полицаи, няма ранени от гражданите \", е казал той. \r\nПо думите му, травмите имат лек характер. Представител на полицията от мястото на инцидента е съобщил на ТАСС, че има само един тежко пострадал, който е отведен в болница. \r\nПо-рано висш служител на полицията съобщи на ТАС, че са задържани 10 души.  \r\nВ момента (около 1.00 ч. бълг. време - бел.ред.) полицията и Националната гвардия стабилизират ситуацията в отцепения квартал „Лос Просерос“ на Каракас. Постепенно се възстановява нормалният ред. В същото време обаче в района на събитието продължават да дежурят не по-малко от стотици полицаи и бойци от Националната гвардия в специално облекло. \r\nПо улиците има разпилени късове от тухли, с които участниците в безредиците по време на карнавала в Каракас са замеряли полицаите, както и контейнери с пулверизиран газ. \r\nВъзможно е зад тях да стоят младежки банди от гетата, е заявил пред ТАСС високопоставен офицер от полицията. Той е предал информацията от мястото на случващото.  \r\nЕдин от младежите, които продължават да са на местопроизшествието, е казал на кореспондента на ТАСС, че той и неговите другари са готови да продължат  с подобни акции. Венецуелецът не е заявил политическите си пристрастия. На въпроса кого подкрепя - лидера на опозицията Хуан Гуайдо или президента Николас Мадуро, той отговорил с поклащане на раменете си.   \r\nВъв Венецуела на 28 февруари започна традиционната дълга ваканция, която продължава до 5 март. Тя предшества Големите пости, които започват на 6 март. По време на тези почивни дни в страната по традиция се провеждат карнавали и шествия.  Ивелина Ватова", "date": "2019.03.05", "title": "ТАСС: Полицаи, ранени по време на карнавал в Каракас"}
{"url": "http://www.focus-news.net/news/2019/03/05/2630700/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Президентът на Федерална република Германия Волфганг Шойбле е на мнение, че след като приключи това отклонение, наречено Брекзит, Обединеното кралство трябва да остане в Евросъюза, пише  The Daily Express .    \r\nБившият финансов министър от управляващия Християндемократически съюз на Ангела Меркел говори след като Тереза Мей обеща на депутатите гласуване за удължаване на срока за Брекзит, пише The Daily Express. И особено след като и лейбъристкият лидер Джеръми Корбин промени посоката, г-н Шойбле е убеден, че Обединеното кралство е готово да остане в една редица с Брюксел в обединения блок. За германският Die Welt той е казал „Мисля, че Великобритания или никога няма да напусне Евросъюза, или ще се завърне след известно време“ и е добавил „А и последния развой на събитията укрепиха тази ми убеденост.“   \r\nОсвен това той е призовал плановете за европейска армия да започнат ад се прилагат „много по-бързо“ с по-голяма доза на сътрудничество между Франция и Германия.  „Отделни смесени бригади не са достатъчни“, смята германският политик.  „Имаме нужда убедително да заявим, че отбраната е по-добра, когато сме заедно. Тогава няма да има много място за националистите и демагозите“.  \r\nПо-рано германският президент беше призовал ЕС да има общ бюджет за отбрана, за да може да се противопостави на военното заплаха от Русия. Призивът на президента Шойбле идва в момент, когато главният прокурор и правен министър Джефри Кокс от правителството на Тереза Мей поднови преговорите с ЕС. \r\nМеждувременно, кандидатът на Европейската народна партия за председател на Еврокомисията Манфред Вебер подкрепи призивите на „Гласът на народа“ да внесе „яснота“ по Брекзит. Политикът изключи като „немислима“ вероятността Великобритания да не вземе участие в изборите за Европейски парламент през май. Той заяви: „ Не мога да обясня на никого нито в Германия, нито в Испания, че граждани, които искат да напуснат ЕС, някога ще имат значителна роля в оформяне на бъдещето на Съюза. Не мога да позволя британската трагедия да зарази и останалите от ЕС и в крайна сметка да даде храна за популистите“ . Той е добавил още:“ Един референдум би бил единственият начин да се излезе от задънената улица, в която е попаднала Великобритания. Но това решение британците трябва сами да вземат.“ \r\n*** Незабавно да се спрат извънредните случаи и да се потърсят силите, за да се справим с епидемията, заляла страната от престъпления с нож, заявява висш полицейски служител, пише  The Telegraph . \r\nСпоред член 60 от британския Наказателен закон от 1994 година, означава, че на служителите се позволява да издирват заподозрени без да имат специално разрешение. Това доведе до увеличаване на броя на инцидентите, при които се използват смъртоносни оръжия по улиците на Бирмингам, особено от миналата седмица насам. Това пише Ричард Кук, председател на Федерацията на полицаите от Уест Мидллендс, в статия за вестника.   \r\nПолицията в Уест Мидлендс одобри мярката, след като за 11 дни трима тийнейджъра бяха убити с нож.   \r\nСега, след още един смъртоносен уикенд, когато две 17-годишни момчета бяха намушкани с ножове до смърт в Манчестър и Лондон, полицейските лидери се обръщат към нацията да се предприемат нужните мерки, за да се спрат тези инциденти. \r\n*** Премиерът възнамерява да поиска от лейбъристките депутати парламентът да гласува за бъдещите отношения между Обединеното кралство и Евросъюза. Това трябва да е цената за подкрепата им за нейната сделка по Брекзит. Битката й с консерваторите евроскептици се засилва все повече, пише  The Guardian .  \r\nЛейбъристки депутати са й казали, че пакет с повече гаранции за работниците след Брекзит е достатъчен да убеди поне още трима-четирима за нейния проектозакон за напускане на ЕС. Той трябва да се обсъжда в сряда в Камарата на общините.   \r\nОсвен това тя е била предупредена, че предложението й да се отдели за по-бедните градове сумата от 1.6 милиарда паунда, може да се окаже неефективно, тъй като лейбъристките парламентаристи, които възнамеряват да я подкрепят, ще бъдат изложени на обвинения, че са били подкупени от Даунинг Стрийт. \r\nИзточник от Даунинг Стрийт 10 заяви, че Мей е обещала да даде по-голяма роля на парламента в изработването на политическата декларация, но все още не е обяснила какво точно ще означава това.  \r\nМей е изправена пред огромно предизвикателство да спечели достатъчно подкрепа за своята сделка по Брекзит през следващата седмица. Някои от хардлайнерите сред консервативните евроскептици заявиха в понеделник, че те може да предпочетат удължаване на срока за излизане от ЕС вместо да подкрепят сделка, която няма да разреше въпросите свързани с ирландската граница.   \r\nИзточник, близък до един от министрите в кабинета е казал за вестника, че „няма изгледи“ проектът да мине следващата седмица в парламента, но все пак на Даунинг Стрийт сакато че ли, с “бронирано мислене“ и продължават да се опитват да привлекат отделни депутати да подкрепят сделката.   \r\nПремиерът се нуждае от още 110 гласа, за да мине проектът й в Парламента. Те ще бъдат добавени към близо 115-те гласа на консерваторите и на евроскептиците от Демократичната юнионистка партия и към приблизително 40 гласа на лейбъристите, представляващи районите, които са за напускане на ЕС.  \r\nВъпреки несигурната ситуация на Даунинг Стрийт продължават срещите с лейбъристки депутати и поддръжници на кампанията „Народен глас“.", "date": "2019.03.05", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/05/2630701/pregled-na-mezhdunarodnite-novini-do-6-chasa-agentsiya-fokus.html", "text": "Коалиция от три албански партии спечели 16 от 32 места на изборите за общински съвет на черногорския район Тузи, на 9 км югоизточно от столицата Подгорица, като на второ място се класира „Демократическата социалистическа партия“ на президента Мило Джуканович с 10 места, „Бошняшката партия“ с 4 места и по едно за Социалдемократическа и Демократическата партии, предава  държавната „Радио и телевизия Косово“ . \r\nМестните избори в Тузи са били наблюдавани отблизо от члена на Градския съвет на Ню Йорк Марк Гионай и представители на албанската диаспора в САЩ и се считат за много важни за бъдещето на албанците, които са мнозинство в областта Малесия. \r\nОбщина Тузи, както отбелязва РТК, е била основна точка в програмите на всички албански политически партии в Черна гора, които вече повече от три десетилетия настояват за самоуправление на района Малезия. \r\nЛидерите на косовските институции са поздравили албанската коалиция за спечелването на вота. \r\nПредседателят на парламента в Прищина Кадри Весели заяви, че успехът е послание за всички албанци, където и да се намират. „Когато сме обединени, можем да постигнем, каквото искаме. Винаги. Поздравления!“ – написа той във „Фейсбук“. \r\nПо същия начин, премиерът на Косово Рамуш Харадинай заяви, че единството в коалицията на албанските политически в Черна гора е довело до тяхното право да оглавят общината. \r\n„Перфектен пример за това, как единството на албанския фактор донася успех“, написа министър-председателят. \r\n***  Изтъкнати конгресмени на американската Демократична партия в понеделник поискаха Белият дом да им представи подробности за разговорите между президента на САЩ Доналд Тръмп и руският му колега Владимир Путин. Искането е реакция на появили се доклади, според които тази информация е унищожена или скрита, предава  AFP .  \r\nПредседателите на три комитета в Камарата на представителите – за разузнаване, външните работи и  по надзора – поискаха информация за същността на разговорите между лидерите, всички бележки или документи, свързани с тях и дали Тръмп или някой от негово име е скрил или невярно представил същината на водените разговори.   \r\nВ писмо до Белия дом демократичното трио е предупредило, че унищожаването, манипулацията или  отказа да им се предоставят тези документи е „в пряк разрез с федералните закони“, според които президентите и други висши служители трябва да съхраняват подобни данни. \r\n\"Според сведения от медиите, по много поводи президентът Тръмп е предприемал мерки да скрива от други служители в администрацията, Конгреса и американския народ,\" пишат тримата председатели Адам Шиф, Елиът Инджил и Елия Къмингс. \r\nТръмп подхрани подозренията за връзките си с Русия през миналата година, когато в рязко противоречие с дипломатическата практика, за два часа отстрани висши свои помощници от разговорите с Путин по време на първата им формална среща в Хелзинки. \r\nВ стаята на нея е останала само Марина Грос, тя е преводачката към Държавния департамент. Демократите в Камарата не успяха през миналата година да принудят Грос да даде показания за срещата. Според тях извънредните действия на Тръмп налагат извънредни мерки в отговор.   \r\nВ понеделник тримата председатели цитираха медийни информации, че Тръмп е \"задържал бележките по повод поне една от срещите, които е имал с президента Путин \" и е дал указания на преводачката да не обсъжда с други американски служители за какво са разговаряли двамата.   \r\nОт Конгреса са изискали сведенията да им бъдат представени до 15 март.   \r\nНяма гаранция, че на запитването от Конгреса за документите Белият дом ще отговори. През миналата година администрацията отказа да предостави хиляди документи, свързани с Брет Каванау, номиниран от Тръмп за член на Върховния съд, който преди това е работил в Белия дом. \r\n*** Русия ще реагира по „най-твърд“ начин на опитите да не се позволи на руските компании да инвестират във Венецуела. Това е заявил посланикът на РФ в Каракас Владимир Заемский, цитиран от  РИА Новости . \r\nПо думите му, действително има риск за руските инвестиции във Венецуела. Те са свързани с поведението на Вашингтон, а не на Каракас.  \r\nВ интервю за  \"Российская газета\" дипломатът е изтъкнал, че всички руски проекти са съгласувани  с венецуелското законодателство и съответстват на международните правни норми.   Износът на нефт е паднал с 40% \r\nНа 28 януари Вашингтон обяви, че налага санкции срещу венецуелската държавна нефтена компания. Бяха блокирани нейни активи и интереси на стойност седем милиарда долара. Шефът на PDVSA Мануел Кеведо беше включен в санкционния списък. Загубите от спрените доставки на нефт в Белия дом оценяват на още 11 милиарда.   \r\nКато следствие от тези мерки износът на нефт от Венецуела през февруари спадна до 920 хиляди барела на ден, по информация на агенция Ройтерс. В предишните три месеца данните по този показател варираха между 1,47 милиона до 1,66 милиона барела в денонощие.   \r\n*** Президентът на Сърбия Александър Вучич не изключва възможността за евентуално признаване на независимостта на Косово, но посочи, че Белград би трябвало да получи нещо в замяна, информира македонското електронно издание  МКД .  \r\n„Преди всичко трябва да постигнем компромис. Не можем да признаем Косово, а нищо да не получим от другата страна \". Това е казал Вучич в интервю за италианската агенция АНСА преди посещението на италианския премиер Джузепе Конти в Сърбия, което започва в сряда.  \r\nПо негово мнение въпросът за промяна на границите е спорен. \"За разлика от косовските лидери, които всеки ден лъжат своите граждани с нереалистични обещания, че Прищина ще получи всичко, а Белград нищо, мое задължение е да обясня на сърбите какво значение има един компромис (с Прищина). Той не е поражение, а победа. Победа за бъдещето на Сърбия \", посочва Вучич.  \r\nСръбският президент е отрекъл да е имал тайни срещи с президента на Косово Хашим Тачи, както твърдят някои сръбски медии. Като \"чисти лъжи\" е определил твърденията, че има проект за окончателно споразумение между Белград и Прищина. Той е повторил няколко пъти, че Белград няма да продължи диалога с Прищина, докато косовските власти не отменят митата за вноса от Сърбия и Босна и Херцеговина.  \r\n\"Ще е катастрофа, ако не постигнем компромис за Косово. Въпреки всичко, макар че изглежда трудно, понякога и невъзможно, но сме решени да го постигнем. Сигурен съм, че можем да стигнем до решение с помощта на нашите европейски приятели и подкрепата на Русия, Америка, Китай и други страни \", е казал сръбският президент за италианската телеграфна агенция.  \r\nТой е изтъкнал внимателния и отговорен подход на Белград, който не е отговорил на \"максималистичните и провокативни\" мерки на Прищина, за да не се застрашат мира и стабилността в региона. Сръбският лидер е оценил посредническата роля на ръководителката на европейската дипломация Федерика Могерини, за разлика от Прищина. А тя е изключително важна за Брюксел. \r\n*** Неуспехът на срещата на върха в Ханой между САЩ и КНДР се обяснява с факта, че това е било „шоу на един човек“ и това е президентът на САЩ  Доналд Тръмп, без необходимата подготовка, предава  РИА Новости , като цитира мнението на Лора Розенбергер, старши научен сътрудник в Германския форум „Маршал“ и бивш съветник по международните въпроси към предизборния щаб на Хилари Клинтън. \r\n\"Преговорният процес е важен. Той е особено важен, ако искате да постигнете добър резултат \", е казала Розенбергер на конференция във Вашингтон, на която е анализирала ханойската среща на върха, организирана от Фонд „Карнеги“. \r\nСпоред нея в хода на преговорите, които предшестваха срещата, постоянно е стоял въпросът за степента на пълномощие на американските преговарящи. Това е важно при условие, че се провеждат постоянни преговори, които са сложни от техническа гледна точка, смята експертът, информира РИА Новости. \r\nСрещата в Ханой, проведена на 27 и 28 февруари, завърши по-рано от предвиденото без да се подпише съвместен документ, както беше обявено в програмата на Белия дом. Тръмп призна, че не е успял да постигне някакво съгласие с Ким Чен- ун, но смята, че контактите между делегациите ще продължат и в бъдеще. Според Белия дом срещата беше продуктивна. Според президента на САЩ основните разногласия се отнасят до отмяната на санкциите и замразяване на ракетно-ядрената програма на КНДР.   \r\n*** В понеделник Испания и Великобритания подписаха споразумение за Гибралтар, тъй като наближава датата за излизане на Обединеното кралство от ЕС и възниква въпросът за битка с митническите измами и прането на пари през британската територия на Средиземно море, предава  AFP .   \r\nЛидерът на Гибралтар обяви документа като „изключително важен“. Той бе подписан поотделно от испанският външен министър  Жозеп Борел и Дейвид Лидингтън, ефективно действащият заместник на премиера Тереза Мей. Предстои одобрението му от испанския кабинет и ратификация в двата парламента. Споразумението е част от сделката, която беше сключена през ноември между Лондон и ЕС за Брекзит. В нея се включват и още четири двустранни договорености за отвъдморски британски територии, за които Испания отдавна претендира.  \r\nЗа Мадрид от „съществено значение“ е, че напускането на Гибралтар от ЕС, заедно с Великобритания, ще се случи „подредено и при съобразяване с испанския интерес що се отнася до борбата с митническите измами и данъчни злоупотреби.\" \r\n*** Посолството на РФ в Лондон заявява, че властите на Великобритания са длъжни да дадат гласност за резултатите по делото за отравянето в Солсбъри на бившия сътрудник на Главното разузнавателно управление (ГРУ) Сергей Скрипал и дъщеря му Юлия, предава агенция  „Интерфакс“ .  \r\nВ официалното заявление на прессекретаря на посолството в отговор на зададен въпрос от медиите, което бе направено в понеделник, се казва: „Отново призоваваме британските власти честно да разкажат на обществеността какво точно се случи в Солсбъри преди една година и незабавно да се обявят дори и да има само междинни резултати от проведените следствени действия\". \r\nВ него се отбелязва, че в посолството „са обърнали внимание на появата в британските медии на нови публикации, свързани с годишнина от инцидента в Солсбъри, в които се съдържат „нови сензационни подробности за случая\". \r\n\"Тяхното съдържание предизвиква само недоумение и порой от присмех.  Вместо ясна информация за случилото се отново става позоваване на някакви „високопоставени източници в правоохранителните органи“, цитират се анонимни „ сътрудници от спецслужбите в оставка“. Естествено, подобни сведения не могат да бъдат проверени, а това създава още по-голяма атмосфера на тайнственост около инцидента \", се казва в съобщението на руското посолство в Лондон.   \r\nЗа покушението срещу Скрипал британските власти обвиниха Русия. \r\n***  В понеделник френският президент Еманюел Макрон представи визията си за бъдещето на Европейския съюз, предава  AFP . \r\nС нея той призовава да се ускори реформата на Шенгенската зона и да се създаде нова агенция „за защита на демокрациите“ срещу кибератаките и фалшивите новини.   \r\nВ текст, който ще бъде публикуван в няколко европейски вестника, Макрон подновява призива си за по-голямо европейско сътрудничество в областта на сигурността и акцентира на нуждата от обща политика за даване на убежище, за да може ЕС да се справи с мигрантската криза.   \r\n\"Никога след края на Втората световна война Европа не ни е била толкова нужна. И никога тя не е била в такава опасност“, заявява Макрон, предупреждавайки, че изборите за Европейски парламент, които са през май, вече се задават на хоризонта.   \r\n\"Една европейска агенция за защита на демокрациите ще даде на европейските експерти във всяка държава-членка възможността да защитят изборния процес от кибератаки и манипулации“, аргументира се френският президент.   \r\nТрябва да се спре и финансирането на европейските политически партии от чужбина, да се постигне съгласие за правилата, с които да се забрани „ речи, съдържащи омраза и закани за насилие, по интернет“ , заключава Макрон.", "date": "2019.03.05", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/05/2630704/gd-granichna-politsiya-normalen-e-trafikat-na-vsichki-kontrolno-propuskatelni-punktove.html", "text": "Трафикът на всички контролно-пропускателни пунктове е нормален. Това съобщиха от пресцентъра на  Главна дирекция „Гранична полиция“ . Информация за трафика на българските гранични контролно-пропускателни пунктове е към 06:00 часа.", "date": "2019.03.05", "title": "ГД „Гранична полиция“: Нормален е трафикът на всички контролно-пропускателни пунктове"}
{"url": "http://www.focus-news.net/news/2019/03/05/2630703/nezavisimaya-gazetadonald-tramp-pomaga-na-rublata-da-ne-pada.html", "text": "Президентът на САЩ Доналд Тръмп обяви долара за малко по-силен и критикува председателя на Федералния резерв (ФР) Джеръм Пауъл , че не му «е по вкуса да повишава основните проценти », пише  \"Независимая газета\" . Експерти са на мнение, че не трябва да се изключва възможността да започне отслабване на долара в най-скоро време. В същото време заплаха за рублата е не силният долар, а санкциите. \r\nВ понеделник в началото на търговията рублата умерено поскъпваше. До 10 сутринта котировките долар/рубла бяха приблизително 65,76, към вечерта паднаха на 65,69 рубли за долар. Редица анализатори смятат, че и в бъдеще рублата ще укрепва позициите си спрямо долара.    \r\nТака например в Deutsche Bank смятат, че средният курс на долара към рублата за 2019 година ще е 63,9 рубли, в 2020-та – 63,8 и в 2021-та – 64. Рублата може да се подкрепя и от скоро направените изявления на президента на САЩ за „силния долар“. \r\nИкономиката на САЩ се чувства добре, дори и като не поглежда към действията на ФР. Тръмп не за първи път критикува ФР за неговите действия. Така например в края на миналата година той също се изказа по повод повишаване на основния лихвен процент. «Единственият проблем, с който се сблъсква нашата икономика, е ФР“, написа тогава в Туитър президентът.   \r\nСпоред руските анализатори, изявленията на Тръмп може да се окажат в полза на родната рубла. Ако той пое по пътя на отслабване на долара, рублата само би укрепвала позициите си, не изключват те. Според тях заявленията на Тръмп трябва да се приемат и като послание към световните пазари и движението в тях. \r\nNnnn \r\nv  Ивелина Ватова", "date": "2019.03.05", "title": "Независимая газета“:Доналд Тръмп помага на рублата да не пада"}
{"url": "http://www.focus-news.net/news/2019/03/05/2630702/", "text": "Температурите са в интервала от  - 4° до 12°. Времето над страната е предимно ясно. Слаб вятър духа в областите Варна, Видин, Враца, Добрич, Смолян и Шумен. Пътните настилки са предимно сухи, по усойните и планински райони частично заледени и заснежени, обработени и проходими при зимни условия. Това съобщиха от пресцентъра на  Агенция „Пътна инфраструктура“ . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-8 ГКПП „Калотина“-София; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание за сигуряване безопасността на движението поради неравности на пътната настилка до 31.03.2019 г.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 11.03.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т; \r\n- „Твърдишки“ – забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с. Бела – с. Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 05.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/ до 01.04.2019 г. Трафикът се регулира от светофарна уредба.  \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.09.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3,5 т, поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.05", "title": "Актуална пътна обстановка"}
{"url": "http://www.focus-news.net/news/2019/03/05/2630696/komsomolyskaya-pravda-pospri-dogovor-raketi-nedeyte-da-izlitate.html", "text": "На 4 март Владимир Путин подписа указ, с който преустанови действието на Договора със САЩ за ракетите със среден и малък обсег на действие (ДРСМО). Какво означава това и до какво ще доведе? На тези въпроси отговора военният наблюдател на  «Комсомольская правда“  Виктор Баранец.  ИА „Фокус“ ги публикува без редакторска намеса. 1. В какво е същността на ДРСМО? \r\nТози Договор е подписан между СССР и САЩ от Горбачов и Рейгън в 1987 година. В съответствие с него държавите се задължават да унищожат всички сови комплекси от балистични и крилати ракети с наземно базиране при среден (1000—5500 км) и малък (от 500 до 1000 км) обхват, а така също и да не произвеждат, да не изпитват и да се разполагат такива ракети в бъдеще.   2. Защо Русия прави това именно сега? \r\nОтговорът на този въпрос се съдържа в Указа на Путин. Москва прави това, като „изхожда от необходимостта да се предприемат неотложни мерки във връзка с нарушението от страна на САЩ на поетите от тях задължения по Договора ».  3. Москва завинаги ли снема от себе си отговорностите? \r\nНе. Русия прекратява участието си в ДРСМО «до отстраняване от САЩ на допуснатите от тях нарушения на задълженията по ДРСМО или до прекратяване на неговото действие ». 4. Какви нарушения на САЩ предизвикаха нашите претенции? \r\nИмаме три претенции. Това са комплексите от американската противовъздушна отбрана, окито са разположени в Европа. САЩ ги обявиха за отбранителни оръжия. Но при желание от страна на американците, те съвсем леко могат да ги заредят с ударни ракети «Томахок», които на територията на Русия могат да достигнат до наземни цели на разстояние над 2500 км. Т.е. – покриват цялата територия, чак до Урал. Освен това Москва смята, че американските ракети-мишени и безпилотни носят всички белези на оръжия, които са забранени по ДРСМО. 5. Възможно ли е все още да се спаси съглашението? \r\nДа, има такива шансове. При условие, че и Москва, и Вашингтон ще продължат да търсят компромис.  Но позицията на САЩ е твърде категорична. Те смятат, че руската ракета 9М729 лети на повече от 500 км. И макар че Русия специално покани на демонстрацията на тази ракета всички „заинтересовани държави“, американците (както и други техни „подгласници“ от НАТО) не се появиха на нея. На САЩ просто търсят повод, за да излязат от Договора. Защо? Защото Русия през последните години извърши сериозен напредък в разработката на уникални свръхзвукови въоръжения, които не попадат в рамките на ДРСМО. Американците разбраха, че този Договор спира разработката на цял клас въоръжения, с които Русия вече разполага (между другото, подобни разработки прави и Китай). Но и на Русия в този случай „ръцете са вързани“. Най-добрият изход от положението е да се сключи нов Договор, който да не дава старт на нова надпревара във въоръжаването и към който да се присъединят ядрените държави.  Ивелина Ватова \r\nbr />", "date": "2019.03.05", "title": "Комсомольская правда“: Поспри, договор, ракети, недейте да излитате"}
{"url": "http://www.focus-news.net/news/2019/03/05/2630708/", "text": "Председателят на Народното събрание Цвета Караянчева ще се срещне с министър-председателя на Руската федерация Дмитрий Медведев. Това съобщиха от пресцентъра на  Народното събрание . Разговорът ще се проведе от 9.45 часа в парламента. \r\nДмитрий Медведев е на официално посещение в България по покана на българския премиер Бойко Борисов. След срещата ще бъдат поднесени цветя на паметника на Цар Освободител на площад „Народно събрание”.", "date": "2019.03.05", "title": "Председателят на Народното събрание Цвета Караянчева ще се срещне с министър-председателя на Руската федерация Дмитрий Медведев"}
{"url": "http://www.focus-news.net/news/2019/03/05/2630705/", "text": "Две бивши шампионки Хюлия Велиева и Зиновия Ванева ще играят на Държавното индивидуално първенство по тенис за жени на закрито. Срещите от основната схема на надпреварата на твърдите кортове в зала \"София\" стартират във вторник. \r\nВелиева спечели титлата през 2014 година, а през 2016 и 2018 година достигна до финала. \r\nВанева е победителка през 2016 година. \r\nВодачка в схемата е Габриела Михайлова, вицешампионка от 2014 година.Тя е единствената ни тенисистка, която участва в Държавното първенство, и има точки и за световната ранглиста. \r\nПетя Аршинкова няма да защитава трофея си от миналия сезон. \r\nФиналът е на 8 март.", "date": "2019.03.05", "title": "Спорт: В държавното първенство по тенис ще участват бивши шампионки"}
{"url": "http://www.focus-news.net/news/2019/03/05/2630706/predstoyashti-sabitiya-v-stranata-za-5-mart-agentsiya-fokus.html", "text": "*** \r\nОт 09.45 часа председателят на Народното събрание Цвета Караянчева ще се срещне с министър-председателя на Руската федерация Дмитрий Медведев. \r\n*** \r\nОт 12.00 часа в зала „Роял“ на София Хотел Балкан ще се проведе „Българо-руски бизнес форум в областта на туризма“. Форумът ще бъде открит от премиера Бойко Борисов и руския му колега Дмитрий Медведев. Сред участниците ще бъдат министър Николина Ангелкова и министърът на икономическото развитие на Руската федерация Максим Орешкин. \r\n*** \r\nОт 09.00 часа IV състав на Специализирания наказателен съд ще гледа делото за престъпление по служба срещу С. Дянков, И. Прокопиев, Р. Георгиев, Л. Евстатиев, П. Василев, Т. Трайков.  \r\n*** \r\nОт 09.30 часа в заседателната зала на Висшия съдебен съвет ще се проведе заседание на Съдийската колегия.  \r\n*** \r\nОт 10.00 часа в Столична Лекарска Колегия на БЛС ще се проведе пресконференция с участието на проф. Джошуа Мошонов и д-р Асен Меджидиев. Ще бъде представена информация за сътрудничество между най-високотехнологичната израелска болница \"Адаса\" и СЛК на БЛС.  \r\n*** \r\nОт 10.00 часа в Голямата конферентна зала на УНСС ще се състои пресконференция за представяне на дейностите по проект BNT COMM/SUBV/2019M/0008 – „ЕВРОПА“,  \r\nфинансиран от Европейския парламент и БНТ.  \r\n*** \r\nОт 10.00 часа III състав на Специализирания наказателен съд ще гледа делото срещу Р. Любенова, Р. Чолов, П. Кирилов и Д. Петрова за участие в ръководство на организирана престъпна група.  \r\n*** \r\nОт 10.00 часа VIII състав на Специализирания наказателен съд ще гледа делото срещу И. Дамянов, А. Байрам, И. Цветанов, И. Дюлгеров, М. Петелков, П. Черкезов за образуване и ръководене на организирана престъпна група.  \r\n*** \r\nОт 10.00 часа XII състав на Специализирания наказателен съд ще гледа делото за организиране и ръководене на престъпна група срещу К. Балбузанов, И. Бировски, Д. Захариев, В. Георгиев, И. Михайлов, И. Стойчев, М. Минков, П. Христов.  \r\n*** \r\nОт 11.00 часа кметът на София Йорданка Фандъкова ще провери ремонтните дейности в 54 СУ „Св. Иван Рилски“ в район „Надежда“. \r\n*** \r\nОт 11.00 часа в клуб „Журналист“ на Съюза на българските журналисти ще се състои пресконференция под надслов „Венецуела днес“ на н. пр. Ориета Капони, посланик на Венецуела в България. \r\n*** \r\nОт 11.00 часа в Изложбена зала ЦУМ ще бъде открит Мартенски базар- Всичко за жената, организиран от Българска търговско- промишлена палата.  \r\n*** \r\nОт 11.00 часа XVIIІ състав на Специализирания наказателен съд ще гледа делото срещу А. Атанасов, Б. Андреев, В. Филипов, Ф. Филипов, Д. Титев, Е. Атанасов, Г. Йорданов, Г. Георгиев, Д. Михайлов, Н. Калева и Г. Генчев за организиране и ръководене на организирана престъпна група.  \r\n*** \r\nОт 11.30 часа X състав на Специализирания наказателен съд ще гледа делото за организиране и ръководене на организирана престъпна група срещу М. Генадиева, М. Димитрова и И. Лазарова. \r\n*** \r\nОт 12.30 часа пети състав на Комисията за защита от дискриминация ще разгледа преписка, образувана по  жалба на представител на Национален алианс „Усмихни се с мен“ в Ловеч. В жалбата се твърди, че сгради на институции в града са недостъпни за  \r\nдеца с увреждания. \r\n*** \r\nОт 13.00 часа IХ състав на Специализирания наказателен съд ще гледа делото срещу Р. Босилков, Д. Бошнаков, М. Комитов, П. Варнаджиев и И. Иванов за организиране и ръководене на организирана престъпна група.  \r\n*** \r\nОт 14.00 часа VІІ състав на Специализирания наказателен съд ще гледа делото срещу Е. Осман и А. Станев за организиране и ръководене на организирана престъпна група.  \r\n*** \r\nОт 14.30 часа втори състав на Комисията за защита от дискриминация ще проведе заседание по преписка, образувана по сигнал на Национален синдикат „Защита“ срещу „Български пощи“ ЕАД за игнориране на синдиката при подписване на колективния трудов договор в дружеството. \r\n*** \r\nОт 15.00 часа пети състав на Комисията за защита от дискриминация ще разгледа преписка по жалба срещу възрастов критерий от 40 години, налаган от НЗОК при хормонално лечение с CNRH-A с търговско наименование „Золадекс“.  \r\n*** \r\nОт 16.00 часа VІІ състав на Специализирания наказателен съд ще гледа молбата за изменение на мярката за неотклонение на М. Христов и П. Георгиев.  \r\n*** \r\nОт 20.00 часа в балната зала на хотел „Маринела“ ще бъдат връчени  \r\nгодишните награди Balkan Business Awards 2019. Златните статуетки, които ще отличат най-значимите постижения в бизнеса на Балканския полуостров. \r\n*** \r\nОт 20.00 часа в City Stage ще се проведе събитието Ratio \"Гравитационните вълни - прозорец към Вселената\" с участието на Деян Михайлов - астрофизик и най-младият лектор в Кеймбридж. \r\n*** \r\nОт 19.00 часа в НМА „Проф. Панчо Владигеров“ ще се проведе Концерт Клавирни цикли на Золтан Кодай и Дьорд Куртаг. \r\n*** \r\nОт 11.00 часа началникът на РДНСК – Югозиточен район – Бургас инж. Милен Ненчев ще извърши проверка в местността Алепу, община Созопол по сигнали за извършване на строителна дейност. \r\n*** \r\nОт 19.00 часа и от 20.30 часа в Културен дом на нефтохимика ще бъде представена постановката „Светлоносеца“. \r\n*** \r\nВ 14.00 часа в Бригадно командване – Благоевград зам.-началникът на отбраната генерал-лейтенант Димитър Илиев ще даде пресконференция за кампанията на Министерството на отбраната „Бъди войник“. \r\n***  \r\nОт 10.30 часа ръководството на \"Етър\" ще даде пресконференция на стадион \"Ивайло\" преди интригуващия мач \"Етър\" – ЦСКА. \r\n*** \r\nОт 11.00 часа посланикът на Р Казахстан Н. Пр. Темиртай Избастин ще се срещне с кмета Йордан Йорданов. В срещата ще участват и представители на бизнеса.  \r\n*** \r\nОт 14.30 часа във фоайето на Младежкия център ще бъде открита Фотоизложба „Казахстан - далечен и близък“, посветена на историята и културата на Казахстан. Организатори са Посолството на Р Казахстан и Община град Добрич. \r\n*** \r\nОт 14.00 часа до 16.00 часа в офиса на ПП ГЕРБ (ул. „Георги Бенковски“ 1) общинският съветник Милена Димова ще проведа приемна за граждани.  \r\n*** \r\nОт 18.30 часа в Морско казино Варна ще бъде открита Фотографската изложба \"Последният (вечен) мим\" с автор Христо Русев. Ще бъде представена и фото книга, носеща същото заглавие. \r\n*** \r\nОт 17.30 часа в Конферентния център на Областната администрация ГЕРБ организира граждански диалог на тема образование. \r\n*** \r\nОт 09.00 часа в зала 10 Окръжният съд ще гледа делото срещу Никола Х. по обвинение за избягване на данъчни задължения в особено големи размери- 540 517.99 лв. \r\n*** \r\nОт 09.00 часа в зала 1 Окръжният съд ще гледа делото срещу Димчо Т. по обвинение, че като началник на РУ Асеновград е наредил задържани от полицейски патрул лица да бъдат освободени без отнемане на придобитите чрез престъпление вещи; че е приел предложение от Ш. И. за дар – „да почерпи“, за да упражни влияние върху разследващ полицай за освобождаване на задържано лице; че като началник е превишил правата си за собствена облага.  \r\n*** \r\nОт 09.30 часа в зала 5 Окръжният съд ще гледа делото срещу Румен Р. и Рангел Р. по обвинение за опит за умишлено убийство на повече от едно лице, между които и две малолетни лица. \r\n*** \r\nОт 11.00 часа в зала 207 на финалната кула на Гребната база ще се състои пресконференция с контрольорите от Световната организация по гребане, както и заместник-кметът Георги Титюков, председателят на Организационния комитет Иван Попов и Даниел Христов. Проверяващите трябваше да оценят подготовката на гребното съоръжение и нивото на организация на първия кръг от Световната купа по гребане – от 10 до 12 май 2019 година.  \r\n*** \r\nОт 15.00 часа в РБ „Захарий Княжески“ ще се проведе викторина на ученици от старозагорски училища: „1000 причини да се гордеем, че сме българи и 100, че сме старозагорци”. \r\n*** \r\nОт 17.00 часа във фоайето на общината официално ще бъдат представени резултатите от проекта фото-изложба  „Мост – Между –Културите“. \r\n*** \r\nОт 18.30 часа в Къща- музей „Гео Милев“ ще бъде представена книгата „Свети Вълк“ от Елена Алексиева.", "date": "2019.03.05", "title": "Предстоящи събития в страната за 5 март (Агенция „Фокус“)"}
{"url": "http://www.focus-news.net/news/2019/03/05/2630707/nimh-vremeto-shte-bade-slanchevo-privecher-v-kraynite-severozapadni-rayoni-shte-prevali-slab-dazhd.html", "text": "Денят ще започне с предимно слънчево време, но от запад облачността ще се увеличава. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус“  дежурният синоптик Боряна Маркова. Привечер в крайните северозападни райони ще превали слаб дъжд, а през нощта срещу сряда, от запад на изток на много места в страната ще има слаби валежи от дъжд. Вятърът ще се ориентира от запад-северозапад, ще е умерен, в Дунавската равнина и временно силен. Максималните температури ще са между 15° и 20°. Атмосферното налягане ще е по-ниско от средното и преди обяд още малко ще се понижи, след обяд ще започне да нараства. По Черноморието ще преобладава слънчево време, след обяд с по-значителни увеличения на облачността. Ще духа слаб до умерен вятър от запад-югозапад. Максималните температури ще са 12°-17°. Температурата на морската вода е около 7°. Вълнението на морето ще бъде 2-3 бала. В планините ще преобладава слънчево време, но от запад облачността бързо ще се увеличава и вплътнява. Привечер в масивите от Западна България ще превали слаб сняг, под 1500 метра – слаб дъжд. Ще духа умерен до силен вятър от запад-северозапад. Максималната температура на височина 1200 метра ще е 8°-9°, на 2000 метра - около 2°.", "date": "2019.03.05", "title": "НИМХ: Времето ще бъде слънчево, привечер в крайните северозападни райони ще превали слаб дъжд"}
{"url": "http://www.focus-news.net/news/2019/03/05/2630695/the-guardian-tereza-mey-vaznameryava-da-prizove-da-se-glasuva-za-badeshtite-otnosheniya-s-es.html", "text": "Премиерът възнамерява да поиска от лейбъристките депутати парламентът да гласува за бъдещите отношения между Обединеното кралство и Евросъюза. Това трябва да е цената за подкрепата им за нейната сделка по Брекзит. Битката й с консерваторите евроскептици се засилва все повече, пише  The Guardian .  \r\nЛейбъристки депутати са й казали, че пакет с повече гаранции за работниците след Брекзит е достатъчен да убеди поне още трима-четирима за нейния проектозакон за напускане на ЕС. Той трябва да се обсъжда в сряда в Камарата на общините.   \r\nОсвен това тя е била предупредена, че предложението й да се отдели за по-бедните градове сумата от 1.6 милиарда паунда, може да се окаже неефективно, тъй като лейбъристките парламентаристи, които възнамеряват да я подкрепят, ще бъдат изложени на обвинения, че са били подкупени от Даунинг Стрийт. \r\nИзточник от Даунинг Стрийт 10 заяви, че Мей е обещала да даде по-голяма роля на парламента в изработването на политическата декларация, но все още не е обяснила какво точно ще означава това.  \r\nМей е изправена пред огромно предизвикателство да спечели достатъчно подкрепа за своята сделка по Брекзит през следващата седмица. Някои от хардлайнерите сред консервативните евроскептици заявиха в понеделник, че те може да предпочетат удължаване на срока за излизане от ЕС вместо да подкрепят сделка, която няма да разреше въпросите свързани с ирландската граница.   \r\nИзточник, близък до един от министрите в кабинета е казал за вестника, че „няма изгледи“ проектът да мине следващата седмица в парламента, но все пак на Даунинг Стрийт сакато че ли, с “бронирано мислене“ и продължават да се опитват да привлекат отделни депутати да подкрепят сделката.   \r\nПремиерът се нуждае от още 110 гласа, за да мине проектът й в Парламента. Те ще бъдат добавени към близо 115-те гласа на консерваторите и на евроскептиците от Демократичната юнионистка партия и към приблизително 40 гласа на лейбъристите, представляващи районите, които са за напускане на ЕС.  \r\nВъпреки несигурната ситуация на Даунинг Стрийт продължават срещите с лейбъристки депутати и поддръжници на кампанията „Народен глас“.       Ивелина Ватова", "date": "2019.03.05", "title": "The Guardian: Тереза Мей възнамерява да призове да се гласува за бъдещите отношения с ЕС"}
{"url": "http://www.focus-news.net/news/2019/03/05/2630698/the-daily-express-tozi-diamant-tryabva-da-ostane-v-es-sled-kato-priklyuchi-brekzit-spored-germanskiya-prezident.html", "text": "Президентът на Федерална република Германия Волфганг Шойбле е на мнение, че след като приключи това отклонение, наречено Брекзит, Обединеното кралство трябва да остане в Евросъюза, пише  The Daily Express .    \r\nБившият финансов министър от управляващия Християндемократически съюз на Ангела Меркел говори след като Тереза Мей обеща на депутатите гласуване за удължаване на срока за Брекзит, пише The Daily Express. И особено след като и лейбъристкият лидер Джеръми Корбин промени посоката, г-н Шойбле е убеден, че Обединеното кралство е готово да остане в една редица с Брюксел в обединения блок. За германският Die Welt той е казал „Мисля, че Великобритания или никога няма да напусне Евросъюза, или ще се завърне след известно време“ и е добавил „А и последния развой на събитията укрепиха тази ми убеденост.“   \r\nОсвен това той е призовал плановете за европейска армия да започнат ад се прилагат „много по-бързо“ с по-голяма доза на сътрудничество между Франция и Германия.  „Отделни смесени бригади не са достатъчни“, смята германският политик.  „Имаме нужда убедително да заявим, че отбраната е по-добра, когато сме заедно. Тогава няма да има много място за националистите и демагозите“.  \r\nПо-рано германският президент беше призовал ЕС да има общ бюджет за отбрана, за да може да се противопостави на военното заплаха от Русия. Призивът на президента Шойбле идва в момент, когато главният прокурор и правен министър Джефри Кокс от правителството на Тереза Мей поднови преговорите с ЕС. \r\nМеждувременно, кандидатът на Европейската народна партия за председател на Еврокомисията Манфред Вебер подкрепи призивите на „Гласът на народа“ да внесе „яснота“ по Брекзит. Политикът изключи като „немислима“ вероятността Великобритания да не вземе участие в изборите за Европейски парламент през май. Той заяви: „ Не мога да обясня на никого нито в Германия, нито в Испания, че граждани, които искат да напуснат ЕС, някога ще имат значителна роля в оформяне на бъдещето на Съюза. Не мога да позволя британската трагедия да зарази и останалите от ЕС и в крайна сметка да даде храна за популистите“ . Той е добавил още:“ Един референдум би бил единственият начин да се излезе от задънената улица, в която е попаднала Великобритания. Но това решение британците трябва сами да вземат.“  Ивелина Ватова", "date": "2019.03.05", "title": "The Daily Express: Този диамант трябва да остане в ЕС след като приключи Брекзит, според германския президент"}
{"url": "http://www.focus-news.net/news/2019/03/05/2630685/ria-novosti-ekspert-obyasnyava-na-kakvo-se-dalzhi-neuspehat-na-sreshtata-sasht-kndr-v-hanoy.html", "text": "Неуспехът на срещата на върха в Ханой между САЩ и КНДР се обяснява с факта, че това е било „шоу на един човек“ и това е президентът на САЩ  Доналд Тръмп, без необходимата подготовка, предава  РИА Новости , като цитира мнението на Лора Розенбергер, старши научен сътрудник в Германския форум „Маршал“ и бивш съветник по международните въпроси към предизборния щаб на Хилари Клинтън. \r\n\"Преговорният процес е важен. Той е особено важен, ако искате да постигнете добър резултат \", е казала Розенбергер на конференция във Вашингтон, на която е анализирала ханойската среща на върха, организирана от Фонд „Карнеги“. \r\nСпоред нея в хода на преговорите, които предшестваха срещата, постоянно е стоял въпросът за степента на пълномощие на американските преговарящи. Това е важно при условие, че се провеждат постоянни преговори, които са сложни от техническа гледна точка, смята експертът, информира РИА Новости. \r\nСрещата в Ханой, проведена на 27 и 28 февруари, завърши по-рано от предвиденото без да се подпише съвместен документ, както беше обявено в програмата на Белия дом. Тръмп призна, че не е успял да постигне някакво съгласие с Ким Чен- ун, но смята, че контактите между делегациите ще продължат и в бъдеще. Според Белия дом срещата беше продуктивна. Според президента на САЩ основните разногласия се отнасят до отмяната на санкциите и замразяване на ракетно-ядрената програма на КНДР.    Ивелина Ватова", "date": "2019.03.05", "title": "РИА Новости: Експерт обяснява на какво се дължи неуспехът на срещата САЩ-КНДР в Ханой"}
{"url": "http://www.focus-news.net/news/2019/03/05/2630712/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на САЩ Доналд Тръмп обяви долара за малко по-силен и критикува председателя на Федералния резерв (ФР) Джеръм Пауъл , че не му «е по вкуса да повишава основните проценти », пише  \"Независимая газета\" . Експерти са на мнение, че не трябва да се изключва възможността да започне отслабване на долара в най-скоро време. В същото време заплаха за рублата е не силният долар, а санкциите. \r\nВ понеделник в началото на търговията рублата умерено поскъпваше. До 10 сутринта котировките долар/рубла бяха приблизително 65,76, към вечерта паднаха на 65,69 рубли за долар. Редица анализатори смятат, че и в бъдеще рублата ще укрепва позициите си спрямо долара.    \r\nТака например в Deutsche Bank смятат, че средният курс на долара към рублата за 2019 година ще е 63,9 рубли, в 2020-та – 63,8 и в 2021-та – 64. Рублата може да се подкрепя и от скоро направените изявления на президента на САЩ за „силния долар“. \r\nИкономиката на САЩ се чувства добре, дори и като не поглежда към действията на ФР. Тръмп не за първи път критикува ФР за неговите действия. Така например в края на миналата година той също се изказа по повод повишаване на основния лихвен процент. «Единственият проблем, с който се сблъсква нашата икономика, е ФР“, написа тогава в Туитър президентът.   \r\nСпоред руските анализатори, изявленията на Тръмп може да се окажат в полза на родната рубла. Ако той пое по пътя на отслабване на долара, рублата само би укрепвала позициите си, не изключват те. Според тях заявленията на Тръмп трябва да се приемат и като послание към световните пазари и движението в тях. \r\n*** На 4 март Владимир Путин подписа указ, с който преустанови действието на Договора със САЩ за ракетите със среден и малък обсег на действие (ДРСМО). Какво означава това и до какво ще доведе? На тези въпроси отговора военният наблюдател на  «Комсомольская правда“  Виктор Баранец.  ИА „Фокус“ ги публикува без редакторска намеса. 1. В какво е същността на ДРСМО? \r\nТози Договор е подписан между СССР и САЩ от Горбачов и Рейгън в 1987 година. В съответствие с него държавите се задължават да унищожат всички сови комплекси от балистични и крилати ракети с наземно базиране при среден (1000—5500 км) и малък (от 500 до 1000 км) обхват, а така също и да не произвеждат, да не изпитват и да се разполагат такива ракети в бъдеще.   2. Защо Русия прави това именно сега? \r\nОтговорът на този въпрос се съдържа в Указа на Путин. Москва прави това, като „изхожда от необходимостта да се предприемат неотложни мерки във връзка с нарушението от страна на САЩ на поетите от тях задължения по Договора ».  3. Москва завинаги ли снема от себе си отговорностите? \r\nНе. Русия прекратява участието си в ДРСМО «до отстраняване от САЩ на допуснатите от тях нарушения на задълженията по ДРСМО или до прекратяване на неговото действие ». 4. Какви нарушения на САЩ предизвикаха нашите претенции? \r\nИмаме три претенции. Това са комплексите от американската противовъздушна отбрана, окито са разположени в Европа. САЩ ги обявиха за отбранителни оръжия. Но при желание от страна на американците, те съвсем леко могат да ги заредят с ударни ракети «Томахок», които на територията на Русия могат да достигнат до наземни цели на разстояние над 2500 км. Т.е. – покриват цялата територия, чак до Урал. Освен това Москва смята, че американските ракети-мишени и безпилотни носят всички белези на оръжия, които са забранени по ДРСМО. 5. Възможно ли е все още да се спаси съглашението? \r\nДа, има такива шансове. При условие, че и Москва, и Вашингтон ще продължат да търсят компромис.  Но позицията на САЩ е твърде категорична. Те смятат, че руската ракета 9М729 лети на повече от 500 км. И макар че Русия специално покани на демонстрацията на тази ракета всички „заинтересовани държави“, американците (както и други техни „подгласници“ от НАТО) не се появиха на нея. На САЩ просто търсят повод, за да излязат от Договора. Защо? Защото Русия през последните години извърши сериозен напредък в разработката на уникални свръхзвукови въоръжения, които не попадат в рамките на ДРСМО. Американците разбраха, че този Договор спира разработката на цял клас въоръжения, с които Русия вече разполага (между другото, подобни разработки прави и Китай). Но и на Русия в този случай „ръцете са вързани“. Най-добрият изход от положението е да се сключи нов Договор, който да не дава старт на нова надпревара във въоръжаването и към който да се присъединят ядрените държави. \r\n*** Украйна трябва да създаде „оръжие на възмездието“, за да може да „въздържа“ Русия, пише вестник  „Известия“ , като цитира украинския военен експерт, Олег Стариков, полковник в оставка от Службата за сигурност на Украйна. \r\nПо неговите думи, след като РФ и САЩ прекратиха действието на Договора за ликвидация на ракетите със среден и малък обхват (ДРСМО) , Киев може да започне да разработва оръжия с малък обхват, което ще му позволи „адекватно да отговори“ на Русия. Според него Украйна в момента не притежава такова оръжие, но има научно-технически потенциал и всички необходими ресурси. Стариков предлага ракетите да се строят в завод „Южмаш“, който притежава нужните мощности за това и допълва „Нужно е само военно-политическо решение за това – каква ракета се строим и с какъв обхват на действие“.  \r\nОт Киев неведнъж са заявявали, че Украйна има възможности да създаде невероятно мощно оръжие, в това число и ракета с далекобойност от километър и половина, която  ще „достигне до Москва“. \r\nНа 8 февруари беше съобщено за най-новата украинска ракета „Нептун“, която се оказа „старата“ руска Х-35.", "date": "2019.03.05", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/05/2630710/izvestiya-v-ukrayna-razkazvat-za-orazhieto-na-vazmezdieto-sreshtu-rusiya.html", "text": "Украйна трябва да създаде „оръжие на възмездието“, за да може да „въздържа“ Русия, пише вестник  „Известия“ , като цитира украинския военен експерт, Олег Стариков, полковник в оставка от Службата за сигурност на Украйна. \r\nПо неговите думи, след като РФ и САЩ прекратиха действието на Договора за ликвидация на ракетите със среден и малък обхват (ДРСМО) , Киев може да започне да разработва оръжия с малък обхват, което ще му позволи „адекватно да отговори“ на Русия. Според него Украйна в момента не притежава такова оръжие, но има научно-технически потенциал и всички необходими ресурси. Стариков предлага ракетите да се строят в завод „Южмаш“, който притежава нужните мощности за това и допълва „Нужно е само военно-политическо решение за това – каква ракета се строим и с какъв обхват на действие“.  \r\nОт Киев неведнъж са заявявали, че Украйна има възможности да създаде невероятно мощно оръжие, в това число и ракета с далекобойност от километър и половина, която  ще „достигне до Москва“. \r\nНа 8 февруари беше съобщено за най-новата украинска ракета „Нептун“, която се оказа „старата“ руска Х-35.  Ивелина Ватова .", "date": "2019.03.05", "title": "Известия“: В Украйна разказват за „оръжието на възмездието“ срещу Русия"}
{"url": "http://www.focus-news.net/news/2019/03/05/2630711/kmetat-na-sofiya-yordanka-fandakova-shte-proveri-remontnite-deynosti-v-54-su-sv-ivan-rilski-v-rayon-nadezhda.html", "text": "Кметът на София Йорданка Фандъкова ще посети 54 СУ „ Св. Иван Рилски“ в район „Надежда“ в 11.00 часа, за да провери ремонтните дейности. Това съобщиха от пресцентъра на  Столична община . В училището се изпълняват ремонтни дейности, финансирани със средства  по ОПРР. Изпълнител на обекта е „Главболгарстрой“ АД. Към момента са изпълнени всички предвидени по одобрения инвестиционен проект дейности, вътрешни ремонти по стени, подове и настилки. Подменени са инсталациите, включително отоплителна инсталация, електрическата инсталация, водопровода и канализацията. Изградени са системи за пожароизвестяване и противопожарен водопровод. Направена е топлоизолация и са изпълнени цветни мазилки на фасадите.   \r\nИзцяло ремонтирани и обновени са покривите на училищните сгради (общо 5 корпуса).", "date": "2019.03.05", "title": "Кметът на София Йорданка Фандъкова ще провери ремонтните дейности в 54 СУ „ Св. Иван Рилски“ в район „Надежда“"}
{"url": "http://www.focus-news.net/news/2019/03/05/2630713/predstoyashti-mezhdunarodni-sabitiya-za-5-mart-agentsiya-fokus.html", "text": "Главният преговарящ за Брекзит от страна на ЕС Мишел Барние ще се срещне с представители на Великобритания \r\n*** Руският премиер Дмитрий Медведев пристига на двудневна визита в Люксембург \r\n*** Среща на външните министри на Египет, Тунис и Алжир \r\n*** Китай ще обяви прогнозата си за растеж на брутния вътрешен продукт на страната за 2019 година", "date": "2019.03.05", "title": "Предстоящи международни събития за 5 март ( Агенция „Фокус“ )"}
{"url": "http://www.focus-news.net/news/2019/03/05/2630716/zam-nachalnikat-na-otbranata-general-leytenant-dimitar-iliev-shte-dade-preskonferentsiya-v-blagoevgrad-za-kampaniyata-na-ministerstvoto-na-otbranata-badi-voynik.html", "text": "Заместник-началникът на отбраната генерал-лейтенант Димитър Илиев ще даде пресконференция по повод провеждането на националната информационна кампания на Министерството на отбраната „Бъди войник“. Това съобщиха от пресцентъра на  Министерство на отбраната . Тя ще започне в 14.00 часа в Бригадно командване – Благоевград. В нея ще участва и командирът на военното формирование от състава на Сухопътните войски полковник Красимир Кръстев.", "date": "2019.03.05", "title": "Зам.-началникът на отбраната генерал-лейтенант Димитър Илиев ще даде пресконференция в Благоевград за кампанията на Министерството на отбраната „Бъди войник“"}
{"url": "http://www.focus-news.net/news/2019/03/05/2630715/", "text": "Комисията по правни въпроси ще разгледа ветото на президента Румен Радев върху част от последните промени в Изборния кодекс. Това се посочва в  дневния ред на заседанието на комисията . Държавният глава върна закона за ново обсъждане в парламента на 25 февруари. Според него поправките в изборното законодателство отслабват механизмите за осигуряване на честни избори. Президентът не върна всички промени, а само част от текстовете. Радев наложи вето на увеличаването на прага на преференцията, както и на ограничаването на машинното гласуване. Вето е наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ.  \r\nИзмененията в Изборния кодекс минаха в парламента на 14 февруари. Според промените за евроизборите кандидатът трябва да получи действителни гласове не по-малко от националната избирателна квота, а за парламентарните не по-малко от регионалната квота. По този начин отпадна предишното изискване за валидност на преференцията от минимум 7% от гласовете.  \r\nСлед гласуването БСП напусна парламента. Няколко дни по-късно – на 18 февруари, председателят на ГЕРБ и министър-председател Бойко Борисов свика спешно заседание на Изпълнителната комисия и от партията обявиха, че ще върнат преференциите и ще задействат процедура за нова избирателна комисия. ГЕРБ внесе нови промени в Изборния кодекс за възстановяване на преференцията.  \r\nПрезидентът призова БСП да се върне в пленарна зала за предстоящото гласуване на промените. Опозицията приветства ветото, но обяви, че няма да бъде в парламента, докато не бъдат изпълнени всичките й условия.  \r\nУправляващата коалиция ГЕРБ и „Обединени патриоти“ взе общо решение да отхвърли президентското вето върху промените в Изборния кодекс с аргумент, че твърденията на държавния глава Румен Радев, че няма съдебен контрол, не отговарят на истината. \r\nЗаседанието на комисията ще бъде от 14.00 часа в зала 238.", "date": "2019.03.05", "title": "Комисията по правни въпроси ще разгледа президентското вето върху Изборния кодекс"}
{"url": "http://www.focus-news.net/news/2019/03/05/2630719/dobrich-poslanikat-na-republika-kazahstan-shte-poseti-grada.html", "text": "Посланикът на Република Казахстан Н. Пр. Темиртай Избастин ще посети Добрич и ще се срещне с кмета Йордан Йорданов. Това съобщиха от пресцентъра на  Община град Добрич . Визитата е по негова инициатива за обсъждане на възможности за задълбочаване на двустранните, регионални отношения в сферата на селското стопанство, културата и спорта. Срещата е насрочена за 11.00 часа и в нея ще участват представители на бизнеса. Програмата на госта ще продължи с откриване на фотоизложба в Общински младежки център \"Казахстан - далечен и близък\". Тя включва фотографии, посветени на историята и културата на Казахстан, столицата Астана. Откриването е в 14.30 часа. Казахстан е девета по площ държава в света, населението на страната е повече от 18 милиона души. Републиката има млада столица - Астана, която е построена през новия, ХХІ век. В Казахстан в мир и разбирателство живеят представители на повече от 120 етноса и 40 вероизповедания.", "date": "2019.03.05", "title": "Добрич: Посланикът на Република Казахстан ще посети града"}
{"url": "http://www.focus-news.net/news/2019/03/05/2630720/", "text": "През 2001 г. напрежението на границата между Македония и Косово ескалира и трима македонски войници са убити в северозападна Македония. В местността “Рамно” в Скопска черна гора противопехотна мина, поставена от албанските партизани, убива военнослужещите Кирче Димитров и Деян Якимовски, а албански снайперист прострелва смъртоносно редник Теодор Стояновски. На следващия ден правителството в Скопие обявява частична мобилизация на запасняци. Генералният секретар на НАТО Джордж Робъртсън изпраща за спешни преговори с македонското правителство Даниел Спекар, заместник-генерален секретар на Алианса по политическите въпроси. \r\nПрез 1942 г. в Ленинград, по време на блокадата на града от хитлеристките войски, се състои премиерата на VII симфония на Дмитрий Шостакович. \r\nНа 5 март са родени: актрисата Орнела Мути, италиански писател, поет, кинорежисьор, сценарист Пиер Паоло Пазолини, реге изпълнителят Еди Грант  \r\nНа 5 март умират: руският държавник Йосиф Сталин, писателката Роза Люксембург, американският актьор Джон Белуши… 2018 г.  \r\nВ Пекин се открива най-голямото политическо събитие в Китай за годината. 3000 делегати от цялата страна, включително някои от най-богатите и влиятелни бизнесмени ще обсъждат плановете за развитие на Китай. \r\nКитай си е поставил за цел икономическият растеж през тази година да бъде 6.5%. Това е записано в доклада на партията, представен на делегатите по време на сесията на парламента.  2017 г. \r\nПровеждат се парламентарни избори в Словакия. 2015 г. \r\nМинистерството на външните работи на Украйна прекратява акредитацията на руските средства за масова информация в страната. 2014 г.  \r\nВенецуела скъсва дипломатически отношения с Панама. 2013 г.  \r\nВ Каракас умира от рак президентът на Венецуела Уго Чавес. 2006 г.  \r\nБагдади Махмуди встъпва в длъжност като министър-председател на Либия. 2003 г.  \r\nНа Марс е открито замръзнало езеро. 2001 г.  \r\nНапрежението на границата между Македония и Косово ескалира и трима македонски войници са убити в северозападна Македония. В местността “Рамно” в Скопска черна гора противопехотна мина, поставена от албанските партизани, убива военнослужещите Кирче Димитров и Деян Якимовски, а албански снайперист прострелва смъртоносно редник Теодор Стояновски. На следващия ден правителството в Скопие обявява частична мобилизация на запасняци. Генералният секретар на НАТО Джордж Робъртсън изпраща за спешни преговори с македонското правителство Даниел Спекар, заместник-генерален секретар на Алианса по политическите въпроси. 2000 г.  \r\nАнглийски учени първи в света провеждат успешна операция по клониране на свиня. 1998 г.  \r\nКонфликтът между Албанската освободителна армия в Косово и сръбската полиция води до намеса на международната общност - българският външен министър Надежда Михайлова излиза с инициатива балканските държави да заемат обща позиция за преодоляване на конфликта при запазване на съществуващите граници, неизползване на сила и връщане автономията на Косово в рамките на Югославия. 1983 г.  \r\nВ САЩ е поставен рекорд за цена на свиня – нерезът е продаден за 56 хиляди долара. 1976 г.  \r\nВ САЩ курсът на английския паунд за първи път в историята пада под два долара. 1970 г.  \r\nВлиза в сила Договор за неразпространение на ядреното оръжие. Той е подписан от СССР, САЩ, Великобритания и други страни на 1 юли 1968 г. Неговите клаузи задължават ядрените държави да не продават на неядрените страни ядрено оръжие, да не им помагат за неговото производство или закупуване. Заедно с това задължава неядрените държави да не приемат ядрено оръжие, да не го произвеждат, да не търсят и да не приемат помощ за неговото производство. Това се отнася и за взривните ядрени устройства, използвани за мирни цели. Контролът се осъществява с помощта на Международна агенция по атомна енергия (МАГАТЕ). Договорът не ограничава развитието на изследванията, производството и използването на разпадащи се ядрени материали за мирни цели под контрола на МАГАТЕ. 1960 г.  \r\nФотографът Алберто Корда прави фотография на Че Гевара, която се разпространява по целия свят. Самият фотограф не получава нито стотинка за това. 1946 г.  \r\nВ отговор на политиката на Сталин в Източна Европа Уинстън Чърчил произнася реч (в гр. Фултън, щат Мисури, САЩ), за издигането на “желязна завеса” по границите на източноевропейските страни. В нея той призовава за създаване на военно-политически съюз на САЩ, Великобритания и западноевропейските страни за защита на демокрацията от настъплението на войнстващия комунизъм. Тази реч се смята за начало на “Студената война”. 1942 г.  \r\nВ Ленинград, по време на блокадата на града от хитлеристките войски, се състои премиерата на VII симфония на Дмитрий Шостакович. \r\nДмитрий Шостакович е един от най-видните представители на съвременната музикална култура. Прави първите си композиционни опити на 11-годишна възраст, а 2 години по-късно учи в Петербургската консерватория. Завършва класа по пиано през 1923 г. и класа по композиция през 1925 г. Първата му симфония е изпълнена през 1926 г. в Ленинград (преди нея вече е създал “Три фантастични танца”, “Скерцо” за оркестър, прави първите си опити в оперния жанр). Операта си “Цигани” по Пушкин завършва на 15-години, но тя остава в архива му. Създава операта “Нос” по едноименната повест на Гогол (1930 г.), балетите “Златният век”, “Болт”, “Светлият ручей” и операта “Лейди Макбет от Мценска околия” по повестта на Н. Лесков. След това композира предимно симфонични творби. Шостакович създава музиката за 35 филма. Полага основите на кино музиката. Автор е на музиката към филмите: “Златните планини” (1931 г.), “Сама” (1931 г.), “Насрещният план” (1932 г.), “Младостта на Максим” (1935 г.), “Завръщането на Максим” (1937 г.), “Човекът с пушка” (1938 г.), “Виборгска страна” (1939 г.), “Млада гвардия” (1948 г.), “Падането на Берлин” (1950 г.), “Първият ешелон” (1955 г.), “Стършел” (1955 г.), “Пет дни - пет нощи” (1957 г.), “Хамлет” (1964 г.), “София Перовска” (1968 г.), “Крал Лир” (1970 г.), “Посланици на вечността” (1972 г.) и др. 1940 г.  \r\nКатинското клане: Членовете на съветското политбюро издават заповед за екзекуция на 25 000 души от полската интелигенция, в това число 17 500 военнопленници. 1940 г.  \r\nНаркомът на вътрешните работи на СССР Л. Берия се разпорежда да бъдат разстреляни 25 700 полски офицери и представители на буржоазията. Тези разстрели се провеждат скоро след това в Катинската гора. \r\nЛаврентий Павлович Берия (1899-1953 г.) е народен комисар (1938-1945 г.) и министър на вътрешните работи на СССР (1953 г.). Организира необоснованите политически репресии в Съветския съюз между 30-те и 50-те години. Разстрелян е след смъртта на Й. В. Сталин. 1933 г.  \r\nНа изборите за парламент в Германия побеждават нацистите.  \r\nНационалсоциалистическа работническа партия на Германия, на немски National-sozialistische deutsche Arbeiterpartei (NSDAP) е дясно-екстремистка партия, основана в края на Първата световна война в Германия. Партията е създадена през 1919 г. като Германската работническа партия (Deutsche Arbeiterpartei, DAP), а година по-късно е преименувана на NSDAP. \r\nПричините за възникването й могат да се търсят в краха на Германия след войната. Създава полувоенни съедниения от привърженици, с чиято помощ, между 7-и и 9-и ноември 1923 г. предприема неуспешен опит за държавен преврат в Бавария (т.н. Бирен пуч), след което лидерите й са вкарани в затвора. На парламентарните избори през 1933 г. партията печели най-много места в парламента и излъчва лидера си Адолф Хитлер за канцлер (министър-председател) на страната. След края на Втората световна война е забранена със специално законодателство. Привържениците на тази партия са известни под името националсоциалисти (съкратено нацисти). 1924 г.  \r\nС преименуването на Computing-Tabulating-Recording Corp се създава  корпорацията IBM (International Business Machines). \r\nПрез 1911 г. Чарлз Флинт организира сливането на  International Time Recording Company, Computing Scale Company, и Tabulating Machine Company, като по този начин е създадена Computing-Tabulating-Recording Company (C-T-R). Новата компания е със седалище Ню Йорк и има 1300 работника. Неин първи управител на борда на директорите става Джордж Феърчайлд. 1841 г.  \r\nПратеничество на населението от Нишко и Пиротско начело с Георги Янкович се отправя към Белград, за да представи на сръбския княз Михаил Обренович (1838-1842 г., 1860-1868 г.) жалба срещу насилията от страна на местните турски управници. 1792 г.  \r\nРеволюционното правителство във Франция затваря Сорбоната и всички теологически факултети в страната.  \r\nСорбоната е богословски колеж и общежитие за студенти и преподаватели през 1257-1554 г. в Париж. Основан е от Р. дьо Сорбон. В периода 1554-1792 г. е Теологически факултет на Парижкия университет, а през 1970 г. е реорганизиран в 13 самостоятелни университета. 1684 г.  \r\nСъздава се Свещена лига от Австрия, Полша, Венеция и Русия за борба срещу Османската империя. Войната, водена от Свещената лига завършва през 1699 г. с Карловацкия мирен договор. \r\nВ края на ХVІІ и началото на ХVІІІ в. Османската империя изпада в дълбока политическа, военна и финансова криза. Причините за това тежко състояние на Високата порта са комплексни, но първият сериозен удар за Османската държава е започналата през 1683 г. неуспешната война срещу Австрия и нейните съюзници Венеция, Полша и Русия. Така през 1699 г. по силата на сключения Карловацки мирен договор отстъпва значителна част от своите европейски владения. 1558 г.  \r\nИспанските мореплаватели внасят в Европа тютюн за пушене. На тази дата са родени:  1956 г.  \r\nРодена е Орнела Мути (Франческа Романа Ровели) – италианска актриса. Първата й роля в киното е във филма “Най-красивата жена” (1970 г.). Снима се в: “Народен роман” (1974 г.), “Последната жена” (1976 г.), “Стаята на епископа” (1977 г.), “Първа любов” (1977 г.), “Смъртта на един негодник” (1978 г.). Изгражда поредица от ярки образи в “Животът е прекрасен” (1980 г.), “Флаш Гордън” (1980 г.), “Укротяване на опърничавия” (1981 г.), “История на обикновената лудост” (1982 г.), “Лудо влюбен” (1982 г.), “Една любов на Суан”(1984 г.), “Големите магазини” (1986 г.), “Хроника на една предизвестена смърт” (1987 г.), “Ще останеш ли за закуска?” (1990 г.), “Оскар” (1991 г.), “Чакай до пролетта, Бандини” (1991 г.), “Имало едно престъпление и един дакел” (1992 г.), “Двуезичният любовник” (1993 г.), “Бюро за убийства” (1997 г.), “Вдовици” (1998 г.), “Мръсно бельо” (1999 г.), “Всички сме смъртни” (1999 г.), “Утре” (2001 г.), “Последно бягство” (2001 г.), “Хотелът” (2001 г.). 1948 г.  \r\nРоден е Еди Грант - популярен изпълнител на реге-музика. От 1960 г. живее със семейството си в Лондон. С групата си \"Икуълс\" печели първите си успехи (между 1968 г. и 1970 г. 8 пъти се класира в английския хит-парад). В края на 70-те години се налага като солист. От началото на 80-те години е в Барбадос, където има оборудвано собствено студио. Освен реге, изпълнява калипсо, фънк, рокендрол, ритъм-енд-блус. Дискография: \"Eddy Grant\" (1975 г.), \"Message Man\" (1977 г.), \"Walking On Sunshine\" (1979 г.), \"Cant’s Get Enough\" (1981 г.), \"Killer On the Rampage\" (1982 г.), \"Going for Broke\" (1984 г.), \"All the Hits\" (1984 г.) и др. 1922 г.  \r\nРоден е Пиер Паоло Пазолини (Pasolini) – италиански писател, поет, кинорежисьор, сценарист. Завършва Болонския университет; преподава линература във Фриули. От 1950 г. живее в Рим. Убит е при неизяснени обстоятелства. Романи: \"Жесток живот\" (1959 г.), \"Теорема\" (1968 г.) и др. Филмография: \"Беднякът\" (1961 г.), \"Мама Рома\" (1962 г.), \"Евангелие от Матея\" (1964 г.), \"Птици - големи и малки\" (1966 г.), \"Медея\" (1969 г.), \"Едип цар\" (1970 г.), \"Декамерон\" (1970 г.), \"Кентърбърийски разкази\" (1971 г.), \"Сало, или 120 дни на Содом\" (1975 г., последен филм ) и др. Стихосбирки: \"Прахта на Грамши\" (1957 г.), сборник \"Поезия във формата на рози\" (1964 г.); публицистичен сборник \"Еретически емпиризъм\" (1972 г.); трудове по литературознание, езикознание и теория на киното. Умира на 2 ноември 1975 г. 1918 г.  \r\nРоден е Джеймс Тобин (Tobin) - американски икономист. Получава образованието си в университета в Харвард, професор по икономика в университета в Йейл от 1947 г. Забележителен кейнсианец, който атакува ограничеността на монетаризма посредством своята значително по-широка теория за портфейлния подбор. В разработката, посветена на преференциалната ликвидност е отговор на риска, свързан с възможното разпределение на очакваните лихвени проценти. В повечето свои разработки той постоянно използва подхода на общото равновесие при изучаването на финансовото посредничество и анализа на реализацията на фондовете. В периода 1961-1962  г. Тобин е в Комитета на икономически съветници на президента Кенеди. Разностранните му интереси включват стабилизационна политика и политика на икономически растеж, както и проблемите на бедността. Създател е на метода “модел Тобит”. През 1981 г. получава Нобелова награда за икономика. 1908 г.  \r\nРоден  е Харисън Рекс - английски актьор. В театъра е от 1924 г. Дебютира в киното през 1929 г. Филми: “Голямата игра” (1929 г.). Изпълнява роли в “Цитаделата” (1938 г.), “Веселото привидение” (1944 г.), “Клеопатра” (1963 г.), “Моята прекрасна лейди” (1964 г., “Оскар”), “Жълтият Ролс-ройс” (1964 г.), “Принцът и просякът” (1977 г.), “Ашанти” (1978 г.), “Петият мускетар” (1979 г.), “Време за умиране” (1982 г.). Умира на 2 юни 1990 г. 1898 г.  \r\nРоден е Чжоу Ен Лай - китайски държавен и политически деец. Учи в Нанкайския университет в Тяндзин. През 1920-1924 г. работи и учи във Франция и Германия. Член на комунистическа партия от 1922 г. През 1904-1926 г. е началник на политотдела на офицерското училище Хуанпу, началник на политотдела на I корпус на Национално-революционната армия. От 1927 г. е член на ЦК на Китайската КП. Един от организаторите и ръководителите на Нанчанското въстание (1927 г.). Член на Политбюро на ККП от 1928 г. През 1934-1935 г. е един от ръководителите на Северозападния поход. Представител на ЦК на ККП в Гоминдановското правителство в Нанкин, а после в Чунцин (1937-1945 г.). През 1949-1954 г. е премиер на държавния административен съвет на КНР. Министър на външните работи (1949-1958 г.), председател на Държавния съвет на Китай (от 1954 г.). От 1956 г. е член на Постоянния комитет на Политбюро на ЦК на ККП. Заместник-председател на ЦК на ККП (1956-1966 г., от 1973 г.). Умира 8 януари 1976 г. в Пекин. 1879 г.  \r\nРоден  е Уилям Беверидж – английски икономист, чиято теория е заложена в основата на системата на застраховането и пенсионното осигуряване в Западна Европа. 1821 г.  \r\nРоден е Стефан Веркович - сръбски учен и мисионер с големи заслуги в областта на българския фолклор и етнография. Учи във францисканско училище, приема монашески сан. Под влияние на идеите на илиризма отхвърля монашеството и става проводник на сръбската национална пропаганда. Посещава Далмация, Черна гора и Албания. Установява се в Македония. Създава връзки с български дейци от Цариград. Извършва събирателна и изследователска работа на фолклора в Македония. По време на Руско-турската война (1877-1878 г.) се установява в Петербург. От 1881 г. е в България, където посещава Родопите. Публикува сбирка \"Веда словена\". Някои съчинения: \"Народне песме македонски бугаре\" (1860 г.), \"Древная болгарская песня об Орфее …” (1867 г.), \"Описание бiта болгар, населяющих Македонию\" (1868 г.), \"Веда словена. Български народни песни от предисторична и предхристиянска доба\" (1874 г.), \"Веда Словена. Обрядни песни от язическо време\" (1881 г.), \"Типографско ýтнографический очерк Македонии\" (1889 г.) и др. Умира на 30 декември 1893 г. София. 1326 г.  \r\nРоден е Лайош I Велики – крал на Унгария, Хърватия, Далмация и Славония (1342-1382 г.) и на Полша (1370-1382 г.). \r\nТой е един от най-активните унгарски монарси. Разширява територията на страната до Адриатика. Голяма част от царуването си прекарва във войни с Република Венеция и в борба за Неапол. В първия случай постига успехи, но във втория – не. Лайош е кръстен на чичо си Сейнт Лайош от Тулуза. Става крал след смъртта на баща си през 1342 г. Първите сблъсъци между Унгария и Отоманската империя стават по негово време. Умира на 10 септември 1382 г. 1133 г.  \r\nРоден е Хенри ІІ - крал на Англия от 1154 г., първият от династията Плантагенети. Под негова власт заедно с английските владения са и много владения във Франция. Става крал след продължителни феодални размирици (1135-1153 г.). Възстановява мира и успява да разформирова баронските наемни отряди. Като се опира на рицарството, гражданите и елита на свободните селяни, провежда политика за укрепване на централизираната феодална държава в Англия. Съдебната реформа значително разширява компетенциите на кралските съдилища за сметка на феодалните курии и въвежда в тях разследване чрез съдебни заседатели; по-нататък всеки свободен има възможност срещу заплащане да се обърне към кралския съд. Опитите на Хенри II да подчини църковните съдилища на кралската власт с помощта на т. нар. Кларендонски споразумения (1164 г.) се провалят. В резултат на проведената от него военна реформа широко разпространение получава закупуването на рицарската служба с пари, т. нар. щитови пари. При Хенри II са поставени основите на цялата съдебно-административна система на английската феодална държава: кралската курия се разделя на Висш кралски съд и хазна, оформя се английски общодържавен феодално право. Хенри II започва завоюването на Ирландия (1169 г.). Умира на 6 юли 1189 г. На тази дата умират:  1982 г.  \r\nУмира Джон Белуши – американски актьор. Смъртта му настъпва след предозиране с наркотици. \r\nРоден е на 24 януари 1949 г.  в Чикаго, Илинойс, САЩ. Син е на албански имигрант в САЩ, собственик на ресторант - Адам Белуши и съпругата му Агнес. Отраства в Уитън, където семейството се премества, когато Джон е на 6 години. През 1973 г. Джон е нает като сценарист за радио варианта на National Lampoon's. Големият пробив на Джон идва същата година, когато се включва в актьорската група на хитовия ТВ сериал Saturday Night Live и се превръща в звезда. През 1978 г. Джон се появява във филма “Goin' South”, режисиран от Джак Никълсън. Там го забелязва режисьорът Джон Ландис и решава да го включи във филма си “National Lampoon's Animal House”. Филмът става най-успешната комедия на годината, а Джон Белуши е най-смешния актьор във филма. През 1979 г. Джон и Дан Акройд – колега от шоуто и приятел напускат ТВ сериала, за да се отдадат на кино проекти. Джон и Дан играят в малки роли във финансово неуспешния “1941” на Стивън Спилбърг, а на следващата година двамата са заедно в главните роли в “Блус Брадърс” на Джон Ландис. Любовта на Джон към блуса и соул музиката е основното вдъхновение за “Блус брадърс”. Белуши и Акройд за първи път се появяват като Джейк и Елууд Блус – двойка бели соул братя с черни костюми, тънки вратовръзки, меки шапки и черни очила, като подгряващ акт преди излъчванията на Saturday Night Live. От успеха на тези изпълнения и албумът им \"A Briefcase Full of Blues\" Джон и Дан стигат до идеята за филма. Това им дава основание да играят заедно с любимите си музикални идоли като Рей Чарлс, Джеймс Браун и Арита Франклин.  \r\nПо това време, проблемите на Джон с наркотиците се задълбочават. Кокаинът,  \r\nкойто се среща навсякъде в средите на шоубизнеса през 70-те, е новия му  \r\nизбор и той почти веднага става зависим. Открит е мъртъв в стаята си, след като си инжектира кокаин и хероин. 1966 г.  \r\nУмира Анна Андреевна Ахматова (ист. фамилия - Горенко) - руска поетеса, родена в семейството на флотски офицер. Родена е 23 юни 1889 г. в Одеса. Учи в Киев и в Юридическия факултет на Киевския университет. От 1910 г. живее предимно в С. Петербург. Първата й стихосбирка \"Вечер\" излиза през 1912 г. След нея - \"Броеници\" (1914 г.), \"Бялата стая\" (1917 г.) и др. В поезията на Ахматова меланхоличните, трагични чувства се редуват със светли, ликуващи и оптимистични. След Октомврийската революция (1917 г.) настъпват тежки и трагични времена за поетесата. През 1921 г. органите за сигурност разстрелват без съд и присъда съпруга й (известния руски поет Николай Гумильов); през 20-те и 30-те години е преследвана от болшевишката власт; синът й Л. Н. Гумильов прекарва много години в концлагери. През тези години се разширява политическия диапазон на Ахматова, в стиховете й се засилват интимните теми за родината, за призванието на поета (\"Маяковски през 13-та година\", \"Данте\", цикълът \"Тайните на занаята\"). През Втората световна война пише патриотични стихове (\"Клетва\", \"Мъжество\"). Поезията на Ахматова се характеризира с класическа простота и ясен стил, конкретност, висок лиризъм и мелодичност. Превежда стихове от източно- и западноевропейски, европейски, латишки поети. Книгите й са преведени на много езици. 1953 г.  \r\nУмира Йосиф Сталин, чието истинско име е Йосиф Висарионович Джугашвили – руски политик, държавник; генерален секретар на ЦК на ВКП (б) (от 1922 г.), председател на съветското правителство (от 6 май 1941 г.); генералисимус (от 1945 г.). Роден е 21 декември 1879 г. в гр. Гори, Грузия. Остава в историята като най-големия диктатор. Произхожда от семейство на дребен грузински занаятчия обущар. Завършва средна духовна семинария в Гори (1894 г.) и постъпва в Православната духовна семинария в гр. Тифлис (Тбилиси). Като ученик е увлечен от радикалните идеи и е изключен от семинарията. Става активен участник в терористични групи на руски анархисти и социалдемократи. Неколкократно е заточван в Сибир, но всеки път успява да избяга. През 1914 г. се опитва да постъпи в руската армия, но не го приемат поради физическа негодност. След Февруарската революция е освободен, отива в Санкт Петербург; включен е в редакцията на вестник “Правда”. Малко преди Октомврийската революция е на опортюнистични позиции по отношение на законното. Временно правителство на Русия и към войната. На 25 октомври 1917 г. е назначен за народен комисар на националностите в болшевишкото правителство на Владимир Иилич Ленин. По време на Гражданската война (1918-1920 г.) е комисар на няколко от фронтовете, където по негово нареждане са ликвидирани хиляди невинни хора, обявени за “врагове на революцията”. Избран е за генерален секретар на ЦК на ВКП (б) (1922 г.). Сталин бързо създава партиен бюрократичен апарат, с помощта на който скоро разрушава икономиката на Русия, която се стабилизира след 1921 г. по време на НЕП-а. След 1 октомври 1928 г. под ръководството на Сталин е въведено централизираното планиране в икономиката, което окончателно съсипва стопанския живот. След 1929 г. е наложена колективизацията в селското стопанство, която унищожава земеделието в Русия - най-развитото и продуктивно в Европа. Произведенията на Сталин от този период и по-късно са бледи компилации на марксистките и ленинските догми. През 30-те години въвежда режим на терор в Русия - ликвидирани са милиони хора (броят на жертвите не е известен и до днес). През 1939 г. подписва договор с Хитлер; двамата диктатори разделят Европа и всеки започва въоръжено терористично насилие срещу независимите народи на съседните страни. През 1940 г. народът на Финландия защитава своята територия и национална независимост от агресията на Сталин. Войната доказва лошата подготовка на Червената армия и военното безсилие на Съветска Русия. Това кара Хитлер да нападне доскорошния си съюзник (22 юни 1941 г.). За няколко месеца вермахтът разгромява Червената армия и завладява голяма част от европейската територия на Русия. Сталин въвежда “железен” ред в държавата и успява с цената на много жертви да спре настъплението на германците, като постепенно променя хода на войната с помощта на своите съюзници - САЩ и Англия. На срещите в Техеран (1943 г.), Ялта (февруари 1945 г.) и Потсдам (юли 1945 г.) три велики сили си поделят света и предоставят на Сталин Източна Европа, в която той налага със сила тоталитарно комунистическо управление. Дори днешните изследователи не могат с точност да установят броя на жертвите, дадени от СССР през II световна война (повече от 20 000 000). След войната грубата, арогантна политика на Сталин е причина съюзът със САЩ, Англия и Франция да се разпадне. Издигната е “желязна завеса” между западните демокрации и тоталитарните режими в Източна Европа; започва епохата на “студената война” – все резултати от политиката на “бащата на народите”. 1871 г.  \r\nРодена е Роза Люксембург (Luxemburg) – писателка социалистка. Учи във Втора руска девическа гимназия във Варшава и Цюрихския университет; където защитава докторат по право и политически науки (1897 г.). Една от учредителките е на Социалдемократическа партия в Полша и Литва (1893 г.). Включва се в създаването на съюза \"Спартак\", сред основателите на Комунистическата партия на Германия (1918 г.). В годините на I световна война заема интернационалистична позиция. Заедно с К. Либкнехт организира издаването на вестник \"Роте фане\". Отрича правото на нациите за самоопределение. По-голямата част от живота й преминава като журналист в Германия и като организатор на Социалдемократическите партии в Германия и Полша. Още през 1904 г., независимо че подкрепя Маркс, тя критикува Ленин за диктаторските му идеи и за централизма му. Смутена е от някои аспекти на Болшевишката революция в Русия от 1917 г., включително и от методите, използвани на сключването на Брест-Литовския мир в Германия. В най-значителния си труд \"The Accumulation of Capital\" (1913 г.) развива марксистката идея за натрупването на капитала. Прави прогнозата, че по-нататъшното натрупване на капитал е невъзможно в рамките на една затворена икономика, и предвижда, че ще започне империалистическа експанзия към чужди пазари и към по-слабо развитите страни, което ще осигури на капитала по-нататъшна добавена стойност. Умира на 15 януари 1919 г. 1855 г.  \r\nУмира Николай І (Николай Александрович Романов) – руски император от 1825 г.; от династията Романови. Роден е на 6 юли 1796 г. Трети син е на Павел I. Получава добро образование. Участва в похода на руската армия в Европа (1813-1814 г.). През 1817 г. се жени за пруската принцеса Шарлота, която приема името Александра Фьодоровна. Заема престола след отказа на брат си Константин. Потушава въстанието на декабристите Царуването на Николай І се характеризира с укрепване на самодържавието и преследване на всякакви стремежи към демокрация и политически свободи. Издал е пълен сборник със законите на Руската империя (45 тома, съдържащи повече от 30 000 законодателни акта от 1649 г. до 1825 т.). Потушава Полското въстание през 1830-1831 г., смазва революцията в Унгария (1849 г.). Умира по време на обсадата на Севастопол през Кримската война. 1827 г.  \r\nУмира Пиер Симон Лаплас (Laplace) - френски астроном, математик, физик, философ, член на Парижката АН (1785 г.), член на Френската академия (1816 г.). Роден е на 23 март 1749 г. в Бомон-ан-Ож, Нормандия. Автор е на класически трудове по теория на вероятностите и небесна механика (динамика на Слънчевата система като цяло, устойчивост на Слънчевата система и др.) Систематизира и обобщава откритията на Нютон, Халей, Д'Аламбер и Ойлер върху следствията на земното притегляне. Съчинения: \"Аналитична теория на вероятностите\" (1812 г.), \"Трактат по небесна механика\" (т. 1-5, 1798-1825 г.); има много трудове по теория на диференциалните уравнения, математическа физика, акустика, геодезия. Предлага (1796 г.) космогонна хипотеза (хипотеза на Лаплас) за произхода на Вселената. Представител е на механистичния детерминизъм. Умира в Париж. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.05", "title": "Денят 5 март в световната история"}
{"url": "http://www.focus-news.net/news/2019/03/05/2630721/pregled-na-osnovnite-temi-v-starozagorskiya-pechat.html", "text": "„Стилист от Казанлък помага на онкоболни жени“ е водещо заглавие в  „Старозагорски новини“ . За пореден път в навечерието на Националния празник 3 март казанлъшкият стилист Станимир Нанчев-Стенли подари перуки на преминали през химиотерапия, страдащи от онкологични заболявания, жени. От 2015 година насам 534 жени са получили перуки от ателието на казанлъшкия стилист, последната засега партида е стигнала до още 30. Повечето са изработени от подарени коси в рамките на инициативата \"Надеждата е красива\" и нейното продължение \"Деца даряват за деца\", в която невръстни момчета и момичета се разделиха с дългите си коси, за да помогнат на връстници със заболявания. Стилистът инициира и кауза за събирането на средства, с които да бъде закупена инвалидна количка за 18-годишния му съгражданин Тихомир, на когото предстои абитуриентски бал. До сега са събрани 3 806 лева, необходими са още 600, за да бъде реализирана идеята до празника. Освен това Стенли вече е осигурил костюм на момчето за бала, който също ще бъде подарък за него. И още една изненада го очаква - с подкрепата на Стенли и неговата благотворителна инициатива Тихомир ще може да отиде със съучениците си на екскурзията по случай завършване на училище. В салон СТЕНЛИ СТИЛ в Казанлък е поставена специална кутия, в която се събират даренията. През 2018 година стилистът осигури на близо 70 абитуриенти официални облекла, обувки и аксесоари за бала, инициативата е отворена и през тази година. \r\n„EРП-тата готвят заявления за нови цени на тока“ гласи друго заглавие във всекидневника. Всичко зависи от КЕВР, но вече никой не таи илюзии, че част от исканите от електроразпределителите индексации няма да бъдат уважени. До края на месец март 2019 г. дружествата от групата на EVN България - \"Електроразпределение Юг\", \"EVN България Електроснабдяване\" и \"EVN България Топлофикация\", ще внесат в КЕВР заявленията си за утвърждаване на нови цени на мрежови услуги, електрическа и топлинна енергия, които да са в сила от 1 юли т.г., съобщиха за медията от пресцентъра на компанията. Процентът на исканото увеличение не се съобщава, от ЕVN уточняват, че ценовите заявления ще бъдат в съответствие с действащата нормативна уредба. Така например ценовото заявление на \"Електроразпределение Юг\" ще бъде изготвено на база одобрените в Ценовото решение на КЕВР от 01.07.2018 г. необходими приходи за текущия регулаторен период, индексирани с: разликата между прогнозните количества пренесена енергия и реално достигнатите; разликата между прогнозната цена, заложена от КЕВР, по която разпределителните дружества купуват енергия за покриване на технологичните си разходи от Борсата, и цената, постигната на борсовия сегмент \"Ден напред\"; разликата между прогнозни и реализирани разходи за инвестиции; инфлационен индекс и разходи, отразяващи реалните нива на цените на балансиращата енергия. Ценовото заявление на \"EVN България Електроснабдяване\" пък щяло да отразява необходимите приходи за обезпечаване на лицензионните задължения на компанията и изпълнението на дейности, възложени със закон, които включват настъпилите промени в резултат на либерализацията на електроенергийния пазар в България, както и осигуряване на необходимите средства за изпълнение на държавната политика за енергийна ефективност. Подобни заявления за нови, по-високи цени на тока готвят и останалите две електроразпределителни дружества, опериращи в България. Всичко, разбира се, зависи от КЕВР, но досега е нямало случай подадени заявления от ЕРП-тата да не бъдат уважени в последващия регулаторен период. За да бъде и \"вълкът сит и агнето цяло\", тактиката на държавния регулатор обикновено се свежда до незачитане на 100%-овите ценови заявления на ЕРП-тата. Но винаги в новия регулаторен период има увеличение в цената на тока за битовите потребители, като разликата е само в процентите за отделните райони на страната. \r\n„Десетки хиляди българи доказаха, че прочитът на 3 март е само един: Рожденият ден на Свободата“ пише още във вестника. 50 000 признателни мъже, жени и деца изкачиха на 3 март 896-те стъпала до Паметника на свободата на връх Шипка. По същото време хиляди старозагорци изминаха 3-километровия път-поклон до Мемориалния комплекс \"Бранителите на Стара Загора\", съпровождайки 300-метровия национален флаг, за да засвидетелстват синовна почит пред подвига и саможертвата на загиналите за свободата на Отечеството.  Въпреки различния прочит на историята, който днес се опитват да правят някои, десетките хиляди българи, \"окупирали\" паметниците на свободата, водени от любовта си към род и родина за пореден път доказаха, че прочитът на историческите събития за 3 март е само един - това е рождената дата на новата българска държава, възкръснала на картата на Европа след 5-вековно османско робство. Честването на Националния празник в Стара Загора започна с празничен камбанен звън и Божествена света литургия в Катедралния храм \"Свети Николай\". Венци и цветя бяха положени на всички паметни места, свързани с Руско-турската война, битката за Стара Загора и жертвите на османлийските орди - Мавзолей-костница \"19 юлий 1877\", Паметник на Трета опълченска дружина и подп. Калитин, Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание. След ритуала по издигането на националното знаме пред сградата на Общината за пети пореден път старозагорци и гостите на града понесоха на ръце 300-метровия трикольор. Паметното шествие премина 3-километровия път-поклон до монумента \"Бранителите на Стара Загора\". Една обща тръпка на патриотизъм (не партиен, а родов) беше завладяла всички излезли по улиците на града в този паметен ден. Млади и стари носеха със себе си малки или по-големи български знамена, майки бяха обвили раменете на невръстните си деца с трикольора.  \r\nНа голяма видео стена, разположена под хълма \"Бранителите на Стара Загора\", множеството можеше да проследи пътя на 300-метровото знаме през града-мъченик и герой. Пристигането на знамето беше съпроводено с камбанен звън и топовни салюти. Под звуците на химна на Република България националният флаг беше издигнат на мемориала \"Бранителите на Стара Загора\". Паметно беше словото на кмета на Стара Загора Живко Тодоров, който подчерта значението на 3-ти март като рождена дата на нашата Свобода. \"3-ти март е свята дата за нас. Свята е, защото на тази дата се възстановява българската държавност. Това е рождената дата на новата българска държава, това е рождената дата на българския дух, на нашата национална идентичност, на всичко онова, което ние представляваме днес... България нямаше да я има, ако не беше този подвиг и саможертвата на хилядите загинали за нашата Свобода, за нашето Отечество. Като гледам толкова много старозагорци, хиляди на брой, които са се събрали да почетат паметта на героите, да отпразнуваме Националния празник, аз съм сигурен, че този дух е жив! Аз съм сигурен, че Стара Загора помни избитите 14 500 старозагорци по време на боевете, помни пожарищата, помни руините, от които днес е издигнат този град. Щом помним, щом пазим паметта си, значи имаме бъдеще. Поклон пред паметта на героите! Поклон пред вас, старозагорци, за това, че успяхме да запазим паметта на своите герои\", каза Живко Тодоров. С призив да пазим паметта на героите към присъстващите се обърна и зам.-председателят на Народното събрание Емил Христов. \"Всяка стъпка с българското знаме до тук е стъпка на преклонение пред нашите предци, които не се пречупиха, които носиха в сърцата си България 500 години и които изгоряха в Априлското въстание. Защото 3-ти март е роден в пепелищата на Априлското въстание. А ние с вас сега държим в ръка бъдещия ден на България. Децата български ни гледат, гледат ни и предците ни отгоре и душите им ни заклеват - да опазим България в този труден, смутен свят, да бъдем достойни\", със стиснат юмрук заяви Христов. На 3-ти март за пръв път пред старозагорци беше показан спектакълът \"Докосни древността\" - демонстрация на Прабългарската школа \"Бага-Тур\" с участието на общински фолклорен ансамбъл \"Загоре\", народни читалища от община Стара Загора, Национално дружество \"Традиция\" и Българска федерация любители на историческото оръжие \"Поп Минчо Кънчев\". По късно през деня тържествата продължиха в парк \"Артилерийски\" с националната инициатива \"Пробуждане с хоро\" и празничен концерт на ансамбъл \"Загоре\". Честването на Националния празник завърши с тържествена заря-проверка и празнични илюминации, озарили небето на Стара Загора.", "date": "2019.03.05", "title": "Преглед на основните теми в старозагорския печат"}
{"url": "http://www.focus-news.net/news/2019/03/05/2630718/vidin-pp-gerb-organizira-grazhdanski-dialog-na-tema-obrazovanie.html", "text": "ПП ГЕРБ организира граждански диалог на тема образование. Това съобщиха от пресцентъра на  ПП ГЕРБ . Събитието ще се проведе във Видин, в Конферентния център на Областна администрация в 17.30 часа. То е част от Платформата за граждански диалози \"Европа в нашия дом\". В рамките на форума ще бъдат дискутирани националните и местни политики в сферата на образованието, както и развитието на образователната инфраструктура в населените места и ролята на европейската солидарност. Участие в срещата ще вземат заместник-министърът на образованието и науката Таня Михайлова, народният представител от ГЕРБ - Видин Владимир Тошев, областният управител Албена Георгиева, кметът на община Видин Огнян Ценков, кметове и председатели на общински съвети от областта, началникът на РУО - Видин Веселка Асенова. Поканени да вземат участие в дискусионния форум са още директори и учители от видинските училища и детски градини, представители на бизнеса и неправителствени организации, родители и граждани.", "date": "2019.03.05", "title": "Видин: ПП ГЕРБ организира граждански диалог на тема образование"}
{"url": "http://www.focus-news.net/news/2019/03/05/2630717/", "text": "На тази дата през 1966 г. по телевизията се излъчва куклената постановка \"Познавате ли Макс и Мориц\", която слага началото на днешната рубрика \"Лека нощ, деца\". \r\nНа 5 март 1927 г. излиза първият брой на вестник \"Работническо дело\". Той е обществено-политически вестник. Орган е на Централния комитет на Българската комунистическа партия. Излиза в София (5 март 1927 г. – февруари 1944 г.). На тази дата през 1985 г. във вестник \"Пулс\" е публикувано стихотворението \"Есен\", съдържащо акростиха \"Долу Тодор Живков\". Предприемат се арести, обиски и разследвания, но авторът остава неизвестен. \r\nНа 5 март са родени: писателят Кръстьо Белев и писателката Юлия Казска. \r\nНа 5 март умират: художникът, писател и критик Сирак Скитник, музикалният педагог и композитор Петко Наумов, първата българска лекарка Анастасия Головина, деецът на националнореволюционното движение Ангел Кънчев 2003 г. \r\nПрезидентът Георги Първанов връчва на Гиньо Ганев Орден „Стара планина” – първа степен. \r\nПрезидентът връчва на проф. Иван Маринов (посмъртно) Орден „Стара планина” – първа степен 1998 г.  \r\nСДС става член на Европейската народна партия. 1990 г.  \r\nВ периода 5 – 7 март се състои официално посещение на испанския външен министър Франсиско Фернандес Ордонес в България. 1985 г.  \r\nВъв вестник \"Пулс\" е публикувано стихотворението \"Есен\", съдържащо акростиха \"Долу Тодор Живков\". Предприемат се арести, обиски и разследвания, но авторът остава неизвестен. 1968 г.  \r\nС Постановление № 13 на Министерския съвет на основата на Държавното стопанско предприятие \"Тексим\" е създадена Икономическата групировка \"Български търговски флот\" на пълна левова и валутна самоиздръжка. Под ръководството на Георги Найденов групировката обединява корабоплаването, корабостроенето, кораборемонта, пристанищата, търговската дейност, банковата дейност. В нейните структури работят 45 000 човека и тя постига впечатляващи икономически резултати. \r\nВъншнотърговското предприятие \"Тексим\" е създадено на 3 декември 1960 г. от Министерския съвет за доставки на специални производства, в т. ч. и оръжия. Инициативата за създаване на предприятието е на Георги Найденов, работещ в Министерството на външната търговия по вноса и износа на специална продукция. За няколко години “Тексим” постига отлични резултати и се ползва с подкрепата на Тодор Живков. През април 1962 г. се обособява като самостоятелно предприятие на стопанска сметка и като отделна юридическа личност. В края на 1964 г. \"Тексим\" вече е собственик на кораби с общ тонаж 223 000 т, 6 самолета за презокеански полети, 80 самолета за селскостопанската си авиация, 4 000 дка оранжерии, застрахователни дружества и Морска търговска банка. \r\nНа 10 ноември 1969 г. с Постановление № 40 на Министерския съвет се нарежда да се прекрати дейността на ръководената от Георги Найденов икономическа групировка \"Български морски флот\", независимо че през март 1969 г. тя има чиста печалба от над 27 000 000 лв. Решението не е мотивирано от икономически, а от политически съображения, свързани със \"затягането на юздите\" след смазването на Пражката пролет. На 23 ноември същата година Георги Найденов е изключен от БКП и срещу него е възбудено наказателно производство. През май-юли 1971 г. срещу него е образуван съдебен процес, но Софийският градски съд излиза с оправдателна присъда. Тя обаче е отменена от Върховния съд и Найденов е осъден на 20 години затвор, от които ефективно излежава 5 г. и половина. 1966 г.  \r\nПо телевизията се излъчва куклената постановка \"Познавате ли Макс и Мориц\", която слага началото на днешната рубрика \"Лека нощ, деца\". 1948 г.  \r\nВеликото Народно събрание приема Закон за национализиране на едрата градска недвижима собственост. 1943 г.  \r\nВ Костурско е създадена първата българска антикомунистическа чета на Македоно-българския комитет начело с Лука Дамянов и Христо Насковски. 1941 г.  \r\nВеликобритания и доминионите й изтеглят посолствата си от София, след като преди това са скъсали дипломатическите си отношения с България. 1933 г.  \r\nЗавръщат се 9 земеделски емигранти, водени от Александър Оббов, Коста Тодоров и Борис Бумбаров, които се обявяват за членове на БЗНС “Пладне”. \r\nКоста Василев Тодоров е деец на БЗНС, публицист, писател, дипломат. Роден е на 13 юли 1889 г. в Москва. Завършва Военното училище в София, учи история в Одеса и право в Брюксел. При започването на Първата световна война се включва във френския легион и през Южния фронт се прехвърля в България. Изпратен е в затвора и там се среща с Александър Стамболийски. След войната редактира сп. \"Сила\", публикува материали във в. \"Земеделско знаме\", \"Младежко знаме\" и др. По време на управлението на БЗНС (1920–1923 г.) е пълномощен министър в Белград и едновременно постоянен представител на България в Обществото на народите (ОН). След свалянето на БЗНС от власт на 9 юни 1923 г. остава в чужбина и е един от ръководителите на Задграничното представителство на БЗНС. Редактира излизащите зад граница в. \"Земледелско знаме\" и сп. \"Народна воля\". През 1926 г. е осъден задочно на смърт. След дадената от правителството на Народния блок амнистия се завръща в родината. Участва в ръководствата на БЗНС \"Александър Стамболийски\" и БЗНС – Обединен. През 1938 г. е принуден да напусне България и отново е осъден задочно на смърт за антифашистка дейност (1941 г.). Установява се да живее в Канада. Умира в Париж на път за България. Умира на 11 януари 1947 г. \r\nБорис Костадинов Бумбаров е обществен и държавен деец. Роден е на 29 март 1896 г. в с. Извор, Радомирско. Завършва гимназия в Кюстендил. Член е на БЗНС от 1920 г. През земеделското управление (1919–1923 г.) заема различни административни длъжности. След държавния преврат от 9 юни 1923 г. е арестуван и прекарва няколко месеца в арест. Пуснат на свобода, емигрира в Югославия и взема дейно участие в живота на земеделската емиграция. Завръща се в страната през 1933 г. и продължава активната си политическа дейност. Един от видните дейци е на БЗНС \"Александър Стамболийски\". По време на Втората световна война (1939–1945 г.) като противник на управляващите среди е интерниран в концлагери в Ардино и Крумовград. През 1943–1944 г. е хвърлен в затвор. След 9 септември 1944 г. е член на Постоянното присъствие на БЗНС. Министър на обществените сгради, пътищата и благоустройството (9 септември 1944 г. – 5 юли 1945 г.). По-късно преминава към опозиционния БЗНС, заради което е осъден на 20 години затвор. Освободен е през 1956 г. Умира на 28 юни 1959 г. 1929 г.  \r\nНа председателя на Съвета на Обществото на народите е връчено протестно изложение от македонски, добруджански, тракийски и албански организации против насилията над малцинствата на Балканите. 1927 г.  \r\nИзлиза първият брой на вестник \"Работническо дело\". Той е обществено-политически вестник. Орган е на Централния комитет на Българската комунистическа партия. Излиза в София (5 март 1927 г. – февруари 1944 г.). Подновен е след 9 септември 1944 г. До 1939 г. е орган на Работническата партия, а след сливането й с БКП (1939 г.) е приемник на в. \"Работнически вестник\" и орган на Българската работническа партия. Редактори на изданието са били: Хр. Калайджиев, А. Стоянов, Е. Стайков, Цола Драгойчева, Д. Ганев, Трайчо Костов и др. За да се предпазят тези кадри, за отговорни редактори са слагани редови партийни членове, които да поемат ударите на властта срещу вестника. До 9 септември 1944 г. тридесет и шест души от тези редактори са хвърлени в затвора. 1908 г.  \r\nВ периода 5 – 15 март се провежда Кюстендилски общ конгрес на Вътрешната македоно-одринска революционна организация (ВМОРО) в село Жабокрът (28 делегати). Председател на конгреса е Христо Матов (на снимката). За членове на Централния комитет са избрани Павел Христов, Ефрем Чучков и Петко Пенчев, а за Задгранично представителство са избрани Христо Матов, Михаил Дорев и Апостол Грежов. 1905 г.  \r\nПриет е нов Закон за насърчаване на местната промишленост и търговия. Покровителстваните предприятия са с поне 15 работници и 20 000 лв. капитал. Протекционизмът се въвежда за търговията и дори за едрото занаятчийство. 1900 г.  \r\nВъв Варна се провежда земеделски митинг срещу натуралния десятък, прераснал във въоръжен бунт. На 22 март Централният управителен комитет на Българския земеделски съюз издава Манифест за борба против десятъка. \r\nПравителството на Тодор Иванчов (на снимката) (1899–1901 г.) решава да заздрави финансовото състояние на държавата чрез замяната на въведения през 1894 г. поземлен данък с омразния на българския народ от времето на османската власт натурален десятък. Още по времето на обсъждането на законопроекта в Х Народно събрание започва неорганизирано селско движение срещу възстановяването на натуралния данък. В периода от лятото на 1899 г. до началото на 1900 г. са организирани над 190 протестни митинги и събрания. След приемането на Закона за данъка на земните произведения за 1900–1901 г. селското недоволство прераства в открити бунтове. Те се преплитат с движението за изграждане на самостоятелна земеделска партия. Първият сблъсък става във Варна. Организираният на 5 март от Варненския околийски земеделски комитет митинг завършва с въоръжена намеса на полицията и войската. Във Варна е въведен полицейски час. В Русенски окръг сражения между селяните и войската стават в с. Тръстеник, където се събират 4–5 хиляди души от съседните села. Правителството е принудено на 21 април да обяви военно положение в Русенска, Разградска, Търновска, Горнооряховска и Свищовска околия, за да се справи със селските бунтове. Движението против десятъка придобива масов характер и в Балчишка околия. Най-големи са сблъскванията в с. Дуранкулак, където след намесата на войската са ранени десетки селяни и убити около 90 души На 5 юни 1900 г. правителството въвежда военно положение в Шуменски и Варненски окръзи. В селата, където селяните продължават да се съпротивляват, са изпратени войскови части. Всичко това довежда до прекратяване на движението срещу десятъка. \r\nДесятъкът е един от основните български данъци, плащан от Средновековието до началото на ХХ в. Според него селяните са облагани с една десета част от земеделските продукти и дребния домашен добитък. Той е натурален данък, но в отделни моменти от развитието на българската държава е събиран и в пари. След падането на България под османска власт десятъкът се запазва (наречен е юшур) и обхваща всички земеделски произведения. В някои моменти чрез десятъка е отнемана половината от реколтата на производителя. След Освобождението десятъкът продължава да бъде събиран и е утвърден като важен приходоизточник със Закон за десятъка от 1880 г. През 1882 г. се трансформира в паричен, като се изчислява въз основа на средния добив и действащите пазарни цени. През 1895 г. със закон на мястото на десятъка се въвежда поземлен данък, който се плаща на единица площ в зависимост от качеството на земята. През 1900 г. правителството на Тодор Иванчов отменя поземления данък и отново възстановява натуралния десятък. Това довежда до избухването на серия селски вълнения и бунтове против десятъка, в резултат на които десятъкът окончателно е заменен с поземлен (1901 г.). 1861 г.  \r\nПо време на тържествената неделна служба пловдивският митрополит Паисий произнася слово, в което обвинява Патриаршията и висшето гръцко духовенство, че нарушават църковните канони и по тази причина ги обявява за низвергнати. На българското население се вменява да не контактува повече с тях. \r\nПаисий Пловдивски (светско име: Петър Зафиров) е висш духовник, по произход албанец. Роден e около 1810 г. в гр. Янина, Гърция. Ръкоположен е за гръцки митрополит в Пловдив през 1858 г., но 3 години по-късно се отказва от Цариградската патриаршия и застава на страната на българите в борбата им за извоюване на църковна национална независимост, за което е заточен в Мала Азия до 1868 г. След провъзгласяването на Българската екзархия (1870 г.) е включен във Временния екзархийски съвет, но скоро след това – на 25 февруари 1872 г., починал. На тази дата са родени:  1915 г.  \r\nРоден е Кръстьо Димитров Белев - български писател. Съчинения: \"Двубоят\" (1931 г.), \"Песента на налъмите. Репортажи из модерния затвор\" (1933 г.), \"Запад\" (пътепис, 1939 г.), \"Под небето на Париж\" (роман, 1946 г.) и др. Умира на 25 януари 1978 г. в София. 1891 г.  \r\nРодена е Юлия Парашкевова Казаска - българска писателка, преводачка, популяризаторка на българска литература и култура във Франция. Завършва висше образование (социални науки и френска филология) в Женева и Фрибург (Швейцария). В България работи като учителка, редактор в периодични издания на френски език, журналистка, лекторка по френски език в Художествена академия. Издава 2 сборника с разкази - “Целувката на живота и смъртта” (1933 г.) и “Монокъл” (1943 г.). Превежда на френски език “Сборник народни песни” (1945 г.), “Съвременно българско изкуство” от Н. Мавродинов (1947 г.), “Лъчи в преизподнята” от Т. Павлов (1959 г.). В периода 1936-1943 г. помества преводи на български фолклор, произведения и интервюта с известни български писатели. Умира на 25 септември 1976 г. в София. На тази дата умират:  1943 г.  \r\nУмира Сирак Скитник (псевд. на Панайот Тодоров Христов) - български художник, писател, критик. Роден е на 4 ноември 1883 г. в Сливен. Учи в Богословското училище в София (1898-1902 г.). Учителства в прогимназията в с. Върбеш и в Сливен (1903-1904 г.). Учи живопис в школата на Л. Бакст в Петербург (1908-1912 г.). Участва в Балканската война. Учител е в прогимназията в Асеновград (1913-1917 г.). Драматург и артистичен секретар на Народния театър в София (1923-1924 г.), библиотекар в Министерството на просвещението (1924-1925 г.), първи председател на Съюза на българските художници, основно през 1931 г. Началник и главен ръководител на Радио София (от 1935 г.). Сътрудничи със стихове на сп. “Художник”, “Наш живот”, “Наблюдател”, “Знание”, “Бисери”, “Българан”; с художествено-критически статии - на сп. “Демократически преглед” и “Златорог”; с театрална критика - на сп. “Огнище”; със статии по изобразителни изкуства - на сп. “Златорог”, “Българска реч”, “Съвременник”; с илюстрации - на сп. “Българан”, “Везни”, “Хиперион”, “Съвременник”, “Завети”. Илюстрира поемите на Едгар Алън По в превод на Г. Михайлов (1920 г.), “Марионетки” от Ч. Мутафов (1920 г.) и др. Съредактор на сп. “Златорог” от 1922 г. Съчинения: “Изповеди” (кн. 1, стих., Сливен, 1910 г.), “Избрани статии (1920-1943 г.)” (1981 г.). 1933 г.  \r\nУмира Петко Йорданов Наумов - български музикален педагог и композитор. 29 юни 1879 г. Берковица. Завършва гимназия в София, учи в Пражката консерватория (1896-1899 г.), а след това в Парижката консерватория (1899-1903 г.). Основател (със съдействието на Визнер, Николаев, Д. Х. Георгиев) на Българско музикално училище (1904 г.) (дн. БДК), където работи 27 години. Творби: 12 романса, 6 български поеми, 3 рапсодии, 2 симфонически танца, 3 увертюри, операта \"Страхил войвода\" (либрето от Тих. Павлов) и др. Автор е на критически статии за концерти, драматически представления и др. 1933 г.  \r\nУмира Анастасия Ангелова Головина – първата българска лекарка. Родена е на 1 ноември 1850 г. в семейство на български преселници от Калофер. Следва медицина в Цюрих, завършва в Париж (1878 г.), специализира психиатрия. Работи в Александровската болница в София и като училищна лекарка, а също в болниците в Пловдив, Ловеч и Варна (където е старши ординатор в психиатричното отделение на болницата). Участва в създаването на Дружеството за борба с туберкулозата във Варна. 1872 г.  \r\nУмира Ангел Кънчев (А. К. Ангелов) – деец на националнореволюционното движение, помощник на Васил Левски. Роден е на 11 ноември 1850 г. в Трявна. Първоначално учил в родния си град, а след това в Русе. Продължава образованието си като стипендиант в Болградската гимназия (Бесарабия), а след това се прехвърля във Военното училище в Белград (Сърбия). Установява непосредствен контакт с българската революционна емиграция и се включва във Втората българска легия (1868 г.). След нейното разпускане се прехвърля в Румъния и публикува във в. \"Дунавска зора\" Възвание до българския народ, с което го призовава на борба против османските поробители. През 1870-1871 г. учи в Земеделско-индустриалното училище в гр. Табор (Чехия). След завръщането си в България започва работа в Образцов чифлик край Русе. Включва се дейно в националнореволюционното движение и през същата година е определен от Българския революционен централен комитет в Букурещ за помощник на Васил Левски. В края на август същата година той се среща с Апостола в Ловеч и получава от него задачата да се заеме с организационна и агитационна дейност в Северна България. За кратко време Кънчев успял да разгърне широка дейност. На 5 март 1872 г. прави опит да се прехвърли тайно в Румъния, но на русенското пристанище е издаден и е обграден от полицейските власти. За да не бъде заловен жив, слага сам край на живота си. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.05", "title": "Денят 5 март в българската история"}
{"url": "http://www.focus-news.net/news/2019/03/05/2630714/rdnsk-burgas-zapochva-proverka-po-signali-za-izvarshvani-stroitelni-deynosti-v-mestnostta-alepu.html", "text": "По нареждане на началника на Дирекцията за национален строителен контрол арх. Иван Несторов началникът на РДНСК – Югоизточен район – Бургас инж. Милен Ненчев ще извърши проверка на сигнали за извършване на строителна дейност в местността Алепу, община Созопол. Това съобщиха от пресцентъра на  Министерство на регионалното развитие и благоустройството . Тя има за цел да установи дали се извършва само брегоукрепване, или не е спряно строителството на курортен комплекс. Още след първите сигнали за нарушения в края на януари началникът на ДНСК арх. Иван Несторов извърши спешни проверки на терен. За местността Алепу със свое писмо от 24 януари 2017 г. МРРБ е дало предварително съгласие за извършване на геозащитни мерки и дейности (укрепителни и/или отводнителни мероприятия) на регистрирано през 2009 г. активно свлачище.  \r\nНа по-късен етап от главния архитект на община Созопол е издадено разрешение за строеж № 100/10.09.2018 г. за „Курортен комплекс Алепу вилидж“, етапно строителство - Първи етап – „Укрепване на свлачище“ и Втори етап – три вилни сгради, находящи се в местност Алепу, землище на гр. Созопол. С оглед установените нарушения и пропуски при издадените разрешения и строителните книжа на строежа, с писмо от 05 февруари 2019 г. на началника на РДНСК - Бургас, са дадени предписания на кмета и на главния архитект на община Созопол издаденото разрешение за строеж да се коригира, с цел разграничаване на етапността на брегоукрепването и строителството на вили. \r\nПредвид постъпилите възражения по съставените констативни актове, на 1 март е издадена заповед, с която са коригирани технически-инвестиционния проект, част „Конструкция, и е регламентирана етапността – 1 етап, включващ брегоукрепване, и втори етап, предвиждащ вилни сгради.   \r\nВъв връзка с установените нарушения на Закона за устройство на територията са отправени покани за съставяне на актове за установяване на административни нарушения по Закона за административните нарушения и наказания до строителя и лицето, упражняващо строителен надзор на обекта.", "date": "2019.03.05", "title": "РДНСК - Бургас започва проверка по сигнали за извършвани строителни дейности в местността Алепу"}
{"url": "http://www.focus-news.net/news/2019/03/05/2630724/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението също е нормално натоварено за делничен ден. \r\nЛивия НИНОВА", "date": "2019.03.05", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/03/05/2630725/burgas-vremenno-spirat-dvizhenieto-na-chast-ot-ul-slivnitsa.html", "text": "Поради извършване на реорганизация на платеното паркиране по улица „Сливница“, в отсечката между ул. „Гладстон“ и ул. „Христо Ботев“, движението на автомобили ще бъде спряно от 09.30 часа до приключване на необходимите дейности. Това съобщиха от пресцентъра на  Община Бургас . Общината се извинява предварително на всички жители за причиненото неудобство.", "date": "2019.03.05", "title": "Бургас: Временно спират движението на част от ул. „Сливница“"}
{"url": "http://www.focus-news.net/news/2019/03/05/2630723/kardzhali-patishtata-v-oblastta-sa-obraboteni-i-prohodimi.html", "text": "Пътищата в областта са обработени и проходими. Това съобщиха от Областно пътно управление-Кърджали за  Радио „Фокус“ . Слани има на Черноочене, Йончево, Звездел, Кирково, частичните заледявания са обработени и пътищата са проходими. В района на Кирково и Маказа пътят е осолен през нощта, на Даладжа и Мост е сухо. В останалата част на областта пътищата са сухи. Времето е ясно, няма мъгли, слаб вятър има на Даладжа и Мост. Температурите са между -1  и +3 градуса.  \r\nДарина ДЕЕНИЧИНА", "date": "2019.03.05", "title": "Кърджали: Пътищата в областта са обработени и проходими"}
{"url": "http://www.focus-news.net/news/2019/03/05/2630722/", "text": "Светило от най-високотехнологичната болница в Израел - проф. Джошуа Мошонов идва в България. Това съобщиха от пресцентъра на  Столичната Лекарска Колегия . На пресконференция председателят на колегията д-р Асен Меджидиев и проф. Джошуа Мошонов ще представят информация за сътрудничество между най-високотехнологичната израелска болница \"Адаса\" и СЛК на БЛС. Благодарение на това сътрудничество български лекари безплатно ще посещават курсове в различни медицински области под формата на кратки курсове и мини-специализации. Разноските се поемат от Столична Лекарска Колегия. Пресконференцията ще се проведе в 10.00 часа в Столична Лекарска Колегия на БЛС (ул. „Ами Буе“ 48, успоредна на локалното на бул. „Цар Борис III“).", "date": "2019.03.05", "title": "Проф. Джошуа Мошонов от най-високотехнологичната болница в Израел идва в България"}
{"url": "http://www.focus-news.net/news/2019/03/05/2630726/", "text": "Интензивен е трафикът по основните направления в Пловдивска област, съобщиха за  Радио „Фокус“ – Пловдив  от Областното пътно управление. Най-засилено автомобилно движение се отчита по пловдивския участък на АМ „Тракия“, също по пътищата Пловдив-Карлово, Пловдив-Асеновград и Пловдив-Пазарджик. Пътните настилки в равнинните части на областта са сухи и нoрмално проходими, по усойните и планински райони са частично заледени, но обработени и проходими при зимни условия. Остава забранено движението на камиони над 12 тона през прохода Троян-Кърнаре. Забранено остава движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е също преминаването на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Повишена опасност от падащи камъни има по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец. \r\nТрафикът на територията на град Пловдив също е интензивен към този час. Колони от автомобили се образуват по булевардите „Христо Ботев“, „Източен“, „Руски“, „Васил Априлов“ и „Пещерско шосе“. Натоварено е движението и по входно-изходните артерии. Временна организация на движението е въведена за времето до 18 март на кръстовището на бул. „Свобода“ с ул.  „Владивосток“ в града, заради строително-монтажни дейности. Промените касаят само маршрута на автобусните линии №10 и 15, като движението на останалите моторни превозни средства се извършва с повишено внимание. \r\nТони МИХАЙЛОВ", "date": "2019.03.05", "title": "Пловдив: Пътните настилки по усойните и планински райони на областта са частично заледени, но обработени и проходими при зимни условия"}
{"url": "http://www.focus-news.net/news/2019/03/05/2630728/blagoevgrad-remontni-deynosti-se-izvarshvat-po-ulitsa-slavyanska-dvizhenieto-se-osashtestvyava-s-povisheno-vnimanie.html", "text": "Ремонтни дейности се извършват по улица „Славянска“ в Благоевград, движението трябва да се осъществява с повишено внимание, предаде репортер на  Радио „Фокус“ – Пирин . Пътните настилки в града са сухи и нормално проходими. Към този час трафикът започва да се засилва, като най-натоваренo е движението в района на детските градини и училищата. Интензивен трафик се наблюдава още по булевардите „Св. св. Кирил и Методий“, „Васил Левски“ и „Св. Димитър Солунски“, особено при жп гарата и автогарата. Без забавяния се извършва преминаването по улиците „Славянска“ и „14-ти полк“, също ѝ по „Владо Черноземски“. Няма регистрирани тежки пътни инциденти. Градският транспорт се движи по разписание. \r\nЛивия НИНОВА", "date": "2019.03.05", "title": "Благоевград: Ремонтни дейности се извършват по улица „Славянска“, движението се осъществява с повишено внимание"}
{"url": "http://www.focus-news.net/news/2019/03/05/2630709/", "text": "Министър-председателят Бойко Борисов и председателят на правителството на Руската федерация Дмитрий Медведев ще открият Българо-руски бизнес форум в областта на туризма. Това съобщиха от  правителствената информационна служба . Дмитрий Медведев е на официално посещение в България по покана на българския премиер.", "date": "2019.03.05", "title": "Премиерите Бойко Борисов и Дмитрий Медведев ще открият Българо-руски бизнес форум в областта на туризма"}
{"url": "http://www.focus-news.net/news/2019/03/05/2630727/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Милена Димова, д-р Лидия Маринова, Людмила Колева и Надя Георгиева ще се срещнат с граждани в дните до 8 март. Това съобщиха от  ПП ГЕРБ – Варна . Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” 1. Записвания могат да се правят на тел: 052/ 600 015. Приемният ден на Милена Димова, председател на комисията „Структури и общинска администрация” към Общинския съвет е в днешния ден, на д-р Лидия Маринова, председател на комисията „Социални дейности и жилищна политика” към Общинския съвет – на 6 март, на Людмила Колева – на 7 март, а на Надя Георгиева – на 8 март.", "date": "2019.03.05", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2019/03/05/2630731/pregled-na-osnovnite-temi-v-dobrudzhanskiya-pechat.html", "text": "„Само в Добрич: Най-лъскави лимузини с минимален данък“, съобщава на първа страница вестник  „Добруджанска трибуна“ . „Лъсна 6% дупка в приходната част от бюджета на общината за 2019 г. след нарушена процедура по данъчната процедура“, допълва подзаглавието. Според всекидневника близо 6 на сто се очертава да бъде неизпълнението заради минималния размер на данъците на автомобилите клас N1. Припомня се още, че новото облагане трябва да стане след доклад, изготвен от администрацията за въздействие върху местната общност и финансов анализ. „Три часа и половина по първата жп линия в България с бързия влак Варна-Русе“, съобщава изданието на първа страница. В купетата е чисто и уютно, десетилетната експлоатация обаче е оставила своя отпечатък. Темата продължава на 6-та и 7-ма страница. „Приемат рисунки за конкурса „С очите си видях бедата“, съобщава вестникът. Конкурсът е организиран от Община град Добрич. Предстои общинският етап на Международния конкурс за детска рисунка. До 22 март в Дирекция  „Хуманитарни дейности“ се приемат рисунки. Те трябва да бъдат с размер 35/50 см, без  паспарту. На гърба на рисунките се посочват трите имена, възраст, точен адрес, училище, ръководител, тел. за връзка. Всяка рисунка трябва да е придружена с кратко описание,  на отделен лист, което да е прикрепено на гърба ѝ. От спортната страница – „Волейболистите достигнаха до домакински успех след тайбрек“. „Добруджа 07“ е спрял лидера „Хебър“ в зала „Добротица“ в добруджанския град. Волейболистите са надделели с 3:2. Така добричлии са се изкачили до 4-то място във временното класиране. Сред най-резултатните играчи за добруджанци е бил Велизар Чернокожев.", "date": "2019.03.05", "title": "Преглед на основните теми в добруджанския печат"}
{"url": "http://www.focus-news.net/news/2019/03/05/2630732/", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.05", "title": "Пазарджик: Натоварен е трафикът в областта"}
{"url": "http://www.focus-news.net/news/2019/03/05/2630736/", "text": "До 30 март движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линия „София – Кулата“. Това съобщиха за  Радио „Фокус“ – Пирин  от Областно пътно управление – Благоевград. Движението се осъществява по обходен маршрут, който заобикаля съоръжението и се регулира от светофарна уредба. Друга забрана за движението, но само на товарни автомобили с тегло над 12 тона, е въведена по третокласен път-108 АМ Струма – село Рибник заради аварийни ремонтни дейности за срок до 31 юли. Към този час трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормален. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛивия НИНОВА", "date": "2019.03.05", "title": "Благоевград: Ограничено е движението по главен път Е-79 в участъка Кресна – Долна Градешница поради ремонтни дейности на моста на жп линия „София – Кулата“"}
{"url": "http://www.focus-news.net/news/2019/03/05/2630735/", "text": "Интензивно е движението по републиканските пътища в област Шумен, предаде репортер на  Радио „Фокус“- Шумен . Повече са автомобилите в посока п.в. Белокопитово, както и в направленията за Русе и Бургас. Спокойно се пътува в посока Силистра. Камера за постоянно видеонаблюдение има в близост до бензиностанцията на 7 км, по пътя София- Варна. Пътните настилки са предимно сухи. Времето е ясно, слънчево. Температурата на въздуха е около 4 градуса. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.03.05", "title": "Шумен: Интензивно е движението в областта"}
{"url": "http://www.focus-news.net/news/2019/03/05/2630734/dobrich-direktsiya-mestni-danatsi-i-taksi-pri-obshtinata-nyama-da-raboti-poradi-izvarshvane-na-godishno-danachno-oblagane.html", "text": "Дирекция „Местни данъци и такси“ при Община град Добрич няма да работи поради извършване на годишно данъчно облагане. Това съобщиха от пресцентъра  Общината . Дирекцията ще възобнови работата си с граждани на 6 март 2019 г.", "date": "2019.03.05", "title": "Добрич: Дирекция „Местни данъци и такси“ при Общината няма да работи поради извършване на годишно данъчно облагане"}
{"url": "http://www.focus-news.net/news/2019/03/05/2630733/burgas-v-kulturen-dom-na-neftohimika-shte-bade-predstavena-postanovkata-svetlonosetsa.html", "text": "В Културен дом на нефтохимика ще бъде представена постановката „Светлоносеца“. Това съобщиха от пресцентъра на  Община Бургас . Представлението ще започне в 19.00 до 20.30 часа от Младежка театрална трупа „Валери и приятели“ към Народно читалище „Асен Златаров 1940“, по инициатива на Ротаракт клуб и със съдействието на Ротари клуб – Бургас и Драматичен театър „Адриана Будевска“, ще изиграе най-новата си постановка „Светлоносеца“ в подкрепа на каузата „Изкореняване на полиомелита в целия свят“. Благотворителните билети ще се продават на цена от 8 лв. в касата на Културен дом на нефтохимика и в касата на театъра, където ще се играе постановката.", "date": "2019.03.05", "title": "Бургас: В Културен дом на нефтохимика ще бъде представена постановката „Светлоносеца“"}
{"url": "http://www.focus-news.net/news/2019/03/05/2630730/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . Във връзка с реконструкция на уличен водопровод на ул. „Фредерик Жолио Кюри“ в жк. „Изток“ се налага спиране на водоподаването от 09.00 до 18.30 часа на клиентите на „Софийска вода”, живеещи в района на: ул. „Димчо Дебелянов“ от ул. „Антон Чехов“ до ул. „Димитър Н.Гичев“; ул. „Чарлз Дарвин“ от ул. „Димчо Дебелянов“ до ул. „Атанас Далчев“; ул. „Атанас Далчев“ от ул. „Чарлз Дарвин“ до ул. „Димитър Н. Гичев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Димчо Дебелянов“ ъгъла с ул. „Чарлз Дарвин“. \r\nВъв връзка с монтаж на спирателен кран на ул. „Франсис де Пресансе“ в кв. „Подуяне“ се налага спиране на водоподаването от 09.00 до 15.00 часа на клиентите на „Софийска вода”, живеещи в района на: ул. „Франсис де Пресансе“ от ул. „Мърфи“ до  ул. „Алеко Константинов“; ул. „Мърфи“ от  ул. „Русалка“ до  бул. „Мадрид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мърфи“ 16. \r\nВъв връзка с подмяна на спирателен кран на бул. „Цариградско шосе“ във вилна зона „Врана – Лозен - Триъгълника“ се налага спиране на водоподаването от 10.00 до 15.30 часа на клиентите на „Софийска вода”, живеещи в района на: бул. „Цариградско шосе“ от № 164 до АМ „Тракия първи километър“; вилна зона „Врана - Лозен – Триъгълника“ и Институт по генетика на растенията. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Висо“ пред сервиз „Пежо“. \r\nВъв връзка с подмяна на спирателен кран на ул. „Малобучински път“ в местност Манилов дол се налага спиране на водоподаването от 09.00 до 21.00 часа на клиентите на „Софийска вода”, живеещи в района на: местност Манилов дол. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Малобучински път“ ъгъла с ул. „Бор“. \r\nВъв връзка с подмяна на спирателен кран на ул. „Рила“ във вилна зона „Мало Бучино“ се налага спиране на водоподаването от 09.00 до 20.00 часа на клиентите на „Софийска вода”, живеещи в района на: ул. „Родопи“, ул. „Мургаш“, ул. „Рила“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родопи“ ъгъла с ул. „Янтра“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.05", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/05/2630740/", "text": "На 7 март от 18.30 часа в Огледална зала „Нели Божкова“ ще се проведе пролетен концерт „Пътешествията на…“ на Росица Бояджиева - флейта и Симеон Кирков – виола. Това съобщиха от пресцентъра на  Община Добрич . В концерта  \r\nе вложена много символика, а датата 7 март е своеобразен комплимент към дамите за предстоящия празник. Вдъхновител и реализатор на този концерт е първата флейта на Духовия оркестър - Добрич, Росица Бояджиева с Арт Студио ФТ и съдействието на Общината. В концерта ще си партнира със Симеон Кирков - един голям български виолист, установил се в Брюксел и завладял световните сцени.  \r\nЗа заглавието, Росица Бояджиева споделя: „Идеята за концерта възникна, когато попаднах на сюитата \"Пътешествията на Гъливер\" от Телеман, публикувана за пръв път през 1728 г. в \"Der getreue Musik- Meister\". Споделих интересната находка с маестро Кирков. Той също се ентусиазира. Пътешествията са любима тема и за двама ни. Пътешествията поднасят и радост и несгоди, но винаги ни дават нов поглед към света. Този концерт също е пътешествие - Италия, Германия, Австрия, Финландия... Изобилстват различни емоции, но доминира пролетното ведро настроение - чудесно начало за празника на жената“.", "date": "2019.03.05", "title": "Добрич: Пролетен концерт „Пътешествията на…“ ще се състои на 7 март"}
{"url": "http://www.focus-news.net/news/2019/03/05/2630738/", "text": "Сухи и нормално проходими са пътищата във Велико Търново, предаде репортер на  Радио „Фокус“ – Велико Търново .  Трафикът в началото на работната седмица е изключително интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, съвпадаща с отсечка от път София – Варна. Колони от автомобили има в района на Кооперативния пазар, на светофара по бул. „България“ (при отбивката за стадион „Ивайло“) и пред пощата. Интензивен е трафикът и покрай по-големите училища и детски градини, където движението се регулира от пътни полицай. Екипи на КАТ има и на входовете и изходите на Велико Търново, както и в по-натоварените участъци от първокласната и второкласна пътна мрежа.  \r\nУсловията за пътуване в областта също са нормални. Времето е ясно и слънчево, без облаци, мъгли и валежи. В по-усойните участъци има мокри отсечки, но като цяло пътищата са сухи. Нови въведени ограничения за изминалото денонощие няма. Отворен за движение е Прохода на Републиката, но там все още важи предупреждението за опасност от падащи камъни. От КАТ „Пътна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-В. Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя. \r\nЛуиза ТРАНЧЕВА", "date": "2019.03.05", "title": "Велико Търново: Интензивен е трафикът в града, условията за пътуване в областта са нормални"}
{"url": "http://www.focus-news.net/news/2019/03/05/2630729/tass-dmitriy-medvedev-zavarshva-vizitata-si-v-balgariya-i-zaminava-za-lyuksemburg.html", "text": "Министър-председателят на Руската федерация Дмитрий Медведев завършва официалната си визита в България, след което ще отпътува за Люксембург, предава  TACC . \r\nМедведев пристигна в България в понеделник и проведе преговори с премиера Бойко Борисов, а също и с държавния глава Румен Радев. За втория ден от програмата на лидера на кабинета в Москва са планирани още редица срещи. \r\nМедведев и Борисов ще вземат участие в откриването на руско-български бизнес форум в сферата на туризма. В събитието, инициирано от българска страна, ще се включи също и руският министър на икономическото развитие Максим Орешкин и Николина Ангелкова, българският министър на туризма. В рамките на форума ще бъде подписан меморандум за сътрудничество между Министерството на туризма в България и Туристическата асоциация на Русия. \r\nПо данни на правителството на Русия, страната заема шесто място в туристическия поток в България. За 11 месеца на 2018 г. България е посетена от 502 хил. руски туристи, с 8,5% повече спрямо предходната година. За същия период от България в Русия са пристигнали 56 хил. туристи. \r\nСлед края на визитата си в България Медведев ще отпътува за Люксембург. Това ще бъде първото му официално посещение в херцогството. Тереза Герова", "date": "2019.03.05", "title": "ТАСС: Дмитрий Медведев завършва визитата си в България и заминава за Люксембург"}
{"url": "http://www.focus-news.net/news/2019/03/05/2630742/sport-leganes-pobedi-levante-s-10.html", "text": "Леганес победи Леванте с 1:0 в среща от 26-ия кръг на испанската Примера дивисион. Автор на единствения гол в двубоя бе отдаденият под наем от Реал Мадрид Оскар Родригес, който реализира попадение в 13-ата минута, възползвайки се от грешка на вратаря на гостите Айтор Фернандес. \r\nСлед победата Леганес е на 11-то място във временното класиране с актив от 33 точки. Леванте остава 15-ти с 30 точки.", "date": "2019.03.05", "title": "Спорт: Леганес победи Леванте с 1:0"}
{"url": "http://www.focus-news.net/news/2019/03/05/2630743/smolyan-mokri-po-usoynite-mesta-sa-patishtata-v-oblastta-nastilkite-sa-obraboteni.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са положителни. Пътните настилки са предимно сухи, на места по усойните части са мокри, но без поледици. Настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3.5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване. Мястото, което е с дължина около 10 метра, е обозначено с пътни знаци. Очаква се движението да бъде нормализирано в средата на април. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е слънчево и ясно. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.05", "title": "Смолян: Мокри по усойните места са пътищата в областта, настилките са обработени"}
{"url": "http://www.focus-news.net/news/2019/03/05/2630748/pazardzhik-okrazhniyat-sad-shte-gleda-deloto-sreshtu-bivshiya-direktor-na-kauchuk-ad-za-prisvoyavane-na-pari.html", "text": "Окръжният съд ще гледа делото срещу бившия директор на „Каучук“ АД за присвояване на пари, съобщиха от пресцентъра на  Съда . Делото се разглежда за втори път в Окръжен съд – Пазарджик. Образувано е по протест на Районната прокуратура против присъда на Районния съд, с която подсъдимият е признат за виновен в това, че като изпълнителен директор на „Каучук“ АД при условията на продължавано престъпление е присвоил чужди пари – над  486 700 лв., връчени му в това качество и поверени му да ги пази и управлява. Длъжностното присвояване е в особено големи размери и е извършено от 2 лица след предварителен сговор между тях. Осъден е на 5 години лишаване от свобода при общ режим на изтърпяване на наказанието в затворническо общежитие от открит тип и е лишен от право да заема да заема ръководна държавна или обществена длъжност и да упражнява професия, свързана с материална отчетност за срок от 5 години.  \r\nИма втори подсъдим по делото, който е признат за виновен в това, че като длъжностно лице заместник-директор на „Каучук“ АД е присвоил чужди пари общо над 486 700 лв., връчени му в това качество и поверени му да ги пази и управлява. Осъден е на 5 години лишаване от свобода при общ режим на изтърпяване на наказанието в затворническо общежитие от открит тип и е лишен от право да заема да заема ръководна държавна или обществена длъжност и да упражнява професия, свързана с материална отчетност за срок от 5 години. Началото на съдебното заседание е в 13.30 часа, съдия-докладчик е Александър Александров.", "date": "2019.03.05", "title": "Пазарджик: Окръжният съд ще гледа делото срещу бившия директор на „Каучук“ АД за присвояване на пари"}
{"url": "http://www.focus-news.net/news/2019/03/05/2630747/", "text": "Сухи и нормално проходими са пътищата в областта. Това съобщиха за  Радио „Фокус“ – Бургас  от Областно пътно управление. Времето е ясно, температурите на въздуха са от 1° до 7°. Нормално се осъществява автомобилният трафик. Няма затворени пътни участъци, проходите на територията на областта са отворени за движение на всички моторни превозни средства. Движението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срокът е до 28 юни. Натоварено е движението в отсечката Бургас – АМ „Тракия“, както и по пътя Бургас – Созопол. Интензивен е трафикът и по входно-изходните пътни артерии на Бургас, както и в районите на възловите кръстовища в центъра на града.  Натоварено е движението в района на кръговото кръстовище на „Трапезица“ и в района на УМБАЛ-Бургас в Бургас, като сравнително интензивен е трафикът и в участъци на бул. „Захари Стоянов“ в комплекс „Меден рудник“. Натоварено е движението също по централната улица „Христо Ботев“, по ул. „Янко Комитов“ в ж. к. „Славейков“, както и на кръговото кръстовище на бул. „Стефан Стамболов“ в посока бул. „Транспортна“. \r\nДеница ДИМИТРОВА", "date": "2019.03.05", "title": "Бургас: Нормално проходими са пътищата в областта"}
{"url": "http://www.focus-news.net/news/2019/03/05/2630745/", "text": "Започва изграждането на нова детска площадка в район „Северен“ в Пловдив. Това съобщиха за  Радио „Фокус“ – Пловдив  от районната администрация. Площадката се намира в кв. „Захарна фабрика“, в междублоковото пространство на бул. „България“, ул. „Факел” и ул. „Генерал Кутузов”. Първа копка ще бъде направена днес от 11.00 часа, а старт на строителството ще даде районният кмет инж. Ральо Ралев. Площадката и всички детски съоръжения ще са съобразени изцяло с изискванията на Наредбата за условията и реда за устройството и безопасността на площадките за игра.", "date": "2019.03.05", "title": "Пловдив: Започва изграждането на нова детска площадка в район „Северен“ в града"}
{"url": "http://www.focus-news.net/news/2019/03/05/2630744/pregled-na-osnovnite-temi-vav-velikotarnovskiya-pechat.html", "text": "„Номинираха човека фестивал за почетен гражданин на Велико Търново“ е заглавие на първа страница на областния всекидневник  „Янтра ДНЕС” .  Граждански инициативен комитет е предложил кандидатурата на инж. Емил Павлов, основател и президент на Международния фолклорен фестивал в старата столица, за званието „Почетен гражданин на Велико Търново“. Номинацията вече е входирана в Общината. „23.2 млн. лв. дава АПИ за поддържане на републиканските пътища в областта“, пише още вестникът. 23.2 млн. лв. без ДДС са предвидените средства от Агенция „Пътна инфраструктура“ за почистване и поддържане на републиканските пътища на територията на Великотърновска област. Това е една от най-скъпите обособени позиции. „Питбул нахапа жестоко диригента на хор „Търновград“ Мария Павлова“ е новина от криминалната хроника. На страница 5-та има материал, който разказва за скулптора Панайот Димитров – Понката и сбирките, които той организира. Страница 6-а е посветена на отбелязването на Националния празник на България 3-ти март в различните населени места от областта. „Окончателно  спряха „Етър“ за топ 6“ е новина от спортните страници.  \r\n„Лекари купиха част от търновската „Момина крепост“ АД“ е заглавие от другия областен ежедневник  „Борба“ . Реализирана е сделка за част от едно от основните великотърновски предприятия, разбра „Борба“. „Софарма“ АД продаде 15 на сто от капитала на фирмата на „Медицински консумативи“ ООД. Сделката е за общо 253 000 акции при цена от 3.16 лв. за брой, като сумата е 799 480 лв. „Търновци честваха тържествено 3 март“ е друга новина от първа страница. Въпреки студеното време много възрастни и деца участваха в тържеството по повод 141 години от Освобождението на България, което започна пред сградата на Община Велико Търново. Там тържествено бяха издигнати знамената на България, Европейския съюз и Велико Търново. „Зелена улица за „Дунавски индустриален технологичен парк – Свищов“, пише още „Борба“. На 28 февруари в Министерство на икономиката в София бе подписан меморандум за сътрудничество между Община Свищов, Българската агенция за инвестиции (БАИ) и „Национална компания индустриални зони“ ЕАД (НКИЗ), с който официално изразиха желанието си за съвместна работа и максимално бързо и ефективно развитие на „Дунавски индустриален технологичен парк – Свищов“. „40 кг тютюн без бандерол намериха в Горна Оряховица“ е новина от криминалната хроника. В областния ежедневник ще намерите и материал за пространство за психотерапия, което „ще помага на търновци да излязат от лабиринтите на живота си“.", "date": "2019.03.05", "title": "Преглед на основните теми във великотърновския печат"}
{"url": "http://www.focus-news.net/news/2019/03/05/2630746/glavna-direktsiya-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.03.05", "title": "Главна дирекция „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/05/2630739/argumenti-i-fakti-rusiya-medvedev-posavetva-balgariya-da-obarne-vnimanie-na-energiynoto-satrudnichestvo.html", "text": "След срещата с българския си колега Бойко Борисов министър-председателят на Руската федерация Дмитрий Медведев обърна внимание от необходимостта за съсредоточаване на вниманието към сътрудничеството в областта на енергетиката, отбелязва вестник  „Аргументи и Факти“ . \r\nТака Медведев коментира изявлението на Борисов за намеренията на София да модернизират МиГ-29 и Су-25 от ВВС на България. Руският премиер подчерта, че усъвършенстването на самолетите са най-простото от всички наложителни решения на проблемите.  \r\n„Изтребителите ще дойдат винаги, но най-важното е да потече газта и електроцентралите да работят“, заяви ръководителят на руското правителство.Той изрази мнението си, че Русия и България трябва да работят заедно в тази област. Тереза Герова", "date": "2019.03.05", "title": "„Аргументи и Факти“ (Русия): Медведев посъветва България да обърне внимание на енергийното сътрудничество"}
{"url": "http://www.focus-news.net/news/2019/03/05/2630737/kommersant-balgariya-se-darzhi-za-trabata.html", "text": "Като част от руско-българските преговори, които се състояха на 4 март в София, премиерите на двете страни Дмитрий Медведев и Бойко Борисов отбелязаха значително забавяне на търговския оборот от предишните обеми - поради европейските санкции и руското ембарго върху храните. Страните се надяват да наваксат загубата, като подновят работата на междуправителствената комисия за търговско-икономическо сътрудничество, замразена за три години. В София беше обсъдена и енергийната програма, но преговорите не донесоха видими резултати: с оглед съдбата на „Южен поток“, Русия очаква гаранции от Европейската комисия, за да продължи диалога за преминаване на „Турския поток“ през България, обобщават в редакцията на вестник  „Коммерсант“  в статия, озаглавена „България се държи за тръбата“. \r\nНа 4 март министър-председателят на Руската федерация Дмитрий Медведев пристигна за първи път на посещение в България, за да проведе преговори преди всичко за търговско-икономическото сътрудничество между Москва и София. Данните за 2018 г. в това отношение са все още скромни. \r\nПикът на стокообмена между двете страни падна през 2012 г. до 5 млрд. долара. За 2018 г. той е бил само  3,47 млрд. долара. \r\nРуският износ, 75% от който е енергиен, е нараснал само с 1,6% (до 2,9 млрд. долара), вносът (главно машини и фармацевтични продукти) е намалял с 4,4% (до 525 млн. долара). „Санкциите на ЕС и руските ограничения за храните продължават да имат отрицателно въздействие върху двустранната търговия - България оценява щетите си от тях на 150 милиона евро\", отбеляза руското правителство в преговорите. \r\nДмитрий Медведев изрази надежда, че неотдавнашното възобновяване на дейността (след тригодишна пауза) на руско-българската междуправителствена комисия по търговско, икономическо и научно-техническо сътрудничество ще подпомогне връщането към предходната динамика. \r\nПриоритет в отношенията е енергетиката, особено за българската страна: Русия е единственият доставчик на газ, който ежегодно осигурява около 3 млрд. куб. м (собственото производство на България е не повече от 100-150 млн. куб. м). \r\nНай-големият проект в областта е „Турски поток“, който се появи вместо „Южен поток“ след отмяната на проекта през 2014 г. (планирано бе изграждането на четири газопровода, капацитетът бе оценен на 64 млрд. куб. м газ годишно). България също участваше в този проект, но по настояване на Европейската комисия тя се отказа от него и не издаде разрешение за полагане на тръби на нейна територия. Сега вече е изградена офшорната част на газопровода „Турски поток” - това са две линии по дъното на Черно море за 15,75 млрд. куб. м газ на година. Един от тях е предназначен за турския пазар, а другият - за балканските страни и Унгария. Наземната част от проекта вече е в процес на изграждане в Турция, а работата в България и Сърбия трябва да започне тази година. В момента се разработва възможността за разширяване на разклонението на газопровода по трасето Турция-България-Сърбия-Унгария с достъп до газоразпределителния център в Баумгартен, Австрия. \r\nСлед обсъждането на проекта не бе разпространена никаква по-конкретна информация. Дмитрий Медведев просто припомни позицията на руската страна по този въпрос: „Ще можем да говорим за по-нататъшни стъпки, когато Европейската комисия може да предостави надеждни гаранции, че бъдещето на този проект няма да се срине и няма да бъде възпрепятстван”. Бойко Борисов от своя страна разкритикува противниците на газовото сътрудничество и заяви, че София възнамерява да продължи транспортирането на газ, дори ако транзитният поток на газ през страната към Турция (след изграждането на газопровода „Турски поток“) бъде спрян. „Не искаме нашите тръби да останат празни, затова търсим възможността за транспортиране на газ от различни източници към бъдещия газов център, този въпрос е съгласуван с Европейската комисия\", увери Борисов. Тереза Герова", "date": "2019.03.05", "title": "„Коммерсант“: България се държи за тръбата"}
{"url": "http://www.focus-news.net/news/2019/03/05/2630751/georgi-apostolov-natsionalen-tsentar-za-bezopasen-internet-osnovniyat-risk-v-internet-e-nerazpoznavaneto-na-vyarno-i-nevyarno-sadarzhanie-onlayn.html", "text": "Основният риск в интернет е неразпознаването на вярно и невярно съдържание онлайн. Това каза за сутрешния блок „Добро утро, България“ на  Радио „Фокус“  Георги Апостолов, координатор в Националния център за безопасен Интернет. Според него сред конкретните заплахи за потребителите в интернет са фалшивите новини, недействителни профили в социалните мрежи, педофилията и дигиталната агресия между връстници. Наред с тези по-сериозни заплахи, обвързани със заблудата, онлайн се появяват и по-безобидни детски шеги с популярни картинки, които обаче преминават в ненужна паника сред възрастните, обясни експертът. „При родителите нещата са още по-зле за съжаление. Налице е голям проблем във връзката между деца и родители по повод на интернет. Оказва се, че децата са по-критично мислещи и се отнасят с по-голям скептицизъм към това, което е в интернет, просто защото го ползват повече и по-често попадат на фалшива информация. Родителите от друга страна са като заредена бомба със закъснител – само някой трябва да каже „деца“, „интернет“, „самоубийство“ – и паниката е налице. Проучване, което ние от Националния център за безопасен интернет направихме, показа, че половината от децата си признават, че не биха могли да отличат вярно и невярно в интернет. Точно толкова процента от родителите признават честно същото, но това е признание. Ако 50% от родителите казват честно, че не различават информацията онлайн, и прибавим поне още 20-30% - то виждаме, че живеем в доста рискова среда“, коментира Георги Апостолов. Според него за да могат потребителите онлайн да се ориентират в огромното количество информация в дигиталния свят, трябва винаги да използват критичното си мислене и да проверяват информацията без да се доверяват напълно. Търсенето на факта трябва да стане основният ориентир на потребителя в интернет, за да не става жертва на фалшива информация, предупреди експертът.  \r\nВиктория МЕСРОБОВИЧ-КУВЕНДЖИЕВА", "date": "2019.03.05", "title": "Георги Апостолов, Национален център за безопасен интернет: Основният риск в интернет е неразпознаването на вярно и невярно съдържание онлайн"}
{"url": "http://www.focus-news.net/news/2019/03/05/2630750/gabrovo-dvizhenieto-po-pat--6072-selishte-stokite-pri-km-11-tryabva-da-se-osashtestvyava-s-povisheno-vnimanie-poradi-propadnal-uchastak-na-asfaltovata-nastilka.html", "text": "Затворена  за движение е улица „Малина“ в Габрово, която е част от път III-5004 Чехлевци – Велчевци (от км 10+940 до км 11+829). Там текат ремонтни дейности, които налагат въвеждането на обходен маршрут – през улици в урбанизирана територия на града. Това съобщиха за  Радио „Фокус“ – Велико Търново  от Областно пътно управление – Габрово. Времето в областта е ясно, настилките са сухи, по усойните участъци има и мокри отсечки. Полицейски патрули са разположени в по-критичните участъци, с концентрация на ПТП. Те следят за правилното протичане на движението и спазване на закона. Ремонти текат и по пътя между Севлиево и Драгановци. Водачите трябва да карат внимателно в отсечката от км 0 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 трябва да се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 март 2019 г. Проходът Шипка е отворен за движение, но там остава забраната за товарни автомобили над 12 тона. \r\nЛуиза ТРАНЧЕВА", "date": "2019.03.05", "title": "Габрово: Движението по път III-6072 Селище – Стоките при км 11 трябва да се осъществява с повишено внимание поради пропаднал участък на асфалтовата настилка"}
{"url": "http://www.focus-news.net/news/2019/03/05/2630752/mvr-trima-dushi-sa-zaginali-a-9-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 9 са ранени при 10 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 18 леки и 3 тежки пътни инцидента, при които има двама загинали и трима ранени. От началото на годината са станали 867 пътнотранспортни произшествия, при които са загинали 70 души, а 1079 са ранени.", "date": "2019.03.05", "title": "МВР: Трима души са загинали, а 9 са ранени при катастрофи в страната през изминалото денонощие"}
{"url": "http://www.focus-news.net/news/2019/03/05/2630753/kyustendil-dvizhenieto-se-izvarshva-samo-v-edna-lenta-po-pat-iii-623-bobov-dol-zhedna-pri-kilometar-15-poradi-svlichane-na-zemna-masa.html", "text": "Движението се извършва само в една лента по път III – 623 Бобов дол – Жедна при километър 15 поради свличане на земна маса. Това съобщи за  Радио „Фокус” – Кюстендил  дежурният в Областно пътно управление – Кюстендил. Мястото и сигнализирано с пътни знаци. Срокът на действие на въведената временна организация на движението е до 29 март. Продължават ремонтните дейности на асфалтовата настилка по пътя Горна Козница – Бобов дол. Водачите на моторни превозни средства трябва да се движат с повишено внимание. Срокът е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 29 март 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.03.05", "title": "Кюстендил: Движението се извършва само в една лента по път III – 623 Бобов дол – Жедна при километър 15 поради свличане на земна маса"}
{"url": "http://www.focus-news.net/news/2019/03/05/2630754/inzh-kostadin-varev-kmet-na-belovo-shte-poiskame-udalzhavane-na-chastichnoto-bedstveno-polozhenie-v-selo-momina-klisura.html", "text": "Ще поискаме удължаване на частичното бедствено положение в село Момина клисура. Това каза в сутрешния блок „Добро утро, България“ на  Радио „Фокус“  кметът на Белово Костадин Варев. По думите му се е наложило изготвянето на нов тактически проект, който все още не е завършен, заради което не могат да стартират никакви подготвителни или укрепителни дейности по рушащия се мост в селото.  „За наше съжаление Комисията, която имаше за цел да направи оглед на мястото, констатира, че ситуацията е много по-страшна, отколкото мислехме първоначално. Левият устой има язва с повече от един метър дълбочина, което на практика ни принуди да затворим изцяло за ползване моста, дори и за пешеходци. Няма как да осъществим друг достъп до този квартал и хората все още минават по него, с риск за живота си“, обясни той.  Частично бедствено положение беше въведено в село Момина клисура в началото на февруари, а причината беше откъсната пътна връзка. Костадин Варев обясни, че предстои да се уточни с областния управител докога точно да бъде удължено то.  \r\nВиктория МЕСРОБОВИЧ-КУВЕНДЖИЕВА", "date": "2019.03.05", "title": "Инж. Костадин Варев, кмет на Белово: Ще поискаме удължаване на частичното бедствено положение в село Момина клисура"}
{"url": "http://www.focus-news.net/news/2019/03/05/2630755/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Днешното издание на предаването „Добре дошли в Свищов“ на  Радио „Фокус“ – Велико Търново  започва с разказ за това как в Свищов бе отбелязан Националния празник на България – 3 март. За втора поредна година в Свищов се проведе шествие, след което имаше и военен ритуал за почитане паметта на загиналите за свободата. Днес ще Ви потопим в атмосферата на събитието. И още празничните прояви в града не приключват с отбелязването на 3 март. Активни участници в т.нар. пролетни празници са и хората от третата възраст, които организират различни инициативи, за да зарадват своите съграждани. Как пенсионерските клубове в Свищовска община отбелязаха 3 март и какво подготвят за 8 март – Денят на жената ще чуете в днешното предаване.  \r\nВ последните минути продължаваме с обещана тема – предстоящите разкопки в местността Калето в Свищов. През миналата седмица кметът на града ни разказа какво предстои, а днес ще се потопим в историята и ще Ви представим какво е направено и намерено до момента. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.03.05", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/03/05/2630749/kathimerini-sasht-vaznameryavat-da-prekratyat-preferentsialnoto-targovsko-tretirane-za-turtsiya.html", "text": "САЩ възнамеряват да прекратят преференциалното търговско третиране на Анкара по програма, която позволява безмитен внос на някои турски стоки в страната, съобщава електронното издание на водещия гръцки ежедневник  Kathimerini . \r\nТурция вече няма право да участва в програмата на Общата система за преференции, тъй като „е достатъчно развита в икономическо отношение“, се казва в съобщение от Министерството на търговията на САЩ.  \r\nОще през август миналата година от ведомството обявиха, че ще преразгледат участието на Турция в програмата, след като Анкара наложи тарифи върху вноса на американски стоки в отговор на митата на САЩ за стомана и алуминий. \r\nОтстраняването на Турция от програмата няма да влезе в сила най-малко 60 дни след уведомяването на Конгреса, пояснява изданието.  \r\nТурция е една от 120-те страни, които участват в най-старата и най-голяма програма за търговски преференции в САЩ. Тя цели да насърчи икономическото развитие в страните чрез премахване на митата върху хиляди продукти. \r\nТурският внос в САЩ по програмата за 2017 г. възлиза на 1,66 млрд. долара, или 17,7% от общия внос от страната, показват данни от Министерството на търговията във Вашингтон.  \r\nВодещите категории за внос по програмата за преференции са превозни средства и части за превозни средства, бижута и благородни метали, както и каменни изделия, допълват от редакцията. Тереза Герова", "date": "2019.03.05", "title": "Kathimerini: САЩ възнамеряват да прекратят преференциалното търговско третиране за Турция"}
{"url": "http://www.focus-news.net/news/2019/03/05/2630741/", "text": "Технологията за изграждането на проекта АЕЦ „Белене“ е най-съвременната и най-сигурната. Това каза министърът на енергетиката Теменужка Петкова в предаването „Здравей, България“ по  Нова телевизия . „Мисля, че е много важно да уточним какво е важно за България, какъв е нашият национален интерес и какво диктува той“, коментира тя. „Нашият национален интерес и нашата политика в областта на енергетиката са много ясно дефинирани. Те са свързани с това да осигурим сигурността на доставките на енергийни ресурси, в това число и доставки на природен газ и да създадем условия за диверсификация на източниците и маршрути на природен газ, защото това означава енергийна сигурност, конкуренция и конкурентноспособна икономика“, заяви Теменужка Петкова. „Относно това, което вчера беше обсъждано на срещата с Медведев и Борисов, в рамките на пленарното заседание на двете делегации в областта на енергетиката- в никакъв случай не можем да кажем, че става въпрос за увеличаване на зависимостта от Русия“, подчерта Петкова. Енергийният министър отбеляза, че стойността на проекта АЕЦ „Белене“ през 2006 г. е била 3, 997 млрд. евро, като в тях на практика не е била включена ескалацията. „Водени са разговори, но никога не е финализиран договорът за изграждане на централата и не са определени неговите параметри, включително и финансовите параметри“ изтъкна тя. Попитана дали не е остаряла технологията на проекта АЕЦ „Белене“, тя отговори. „Технологията е най-съвременната и най-сигурната. Това са реактори от поколение 3+. Не може и да стане дума за остаряла технология. В никакъв случай това не е стара технология“. „Това, което трябва да се знае е, че оборудването, което беше поръчано през 2008 г., в последствие произведено и от 2017 г. докарано на територията на България се съхранява след решение на арбитража“, отбеляза Теменужка Петкова. „Ситуацията днес е много по-различна от тази през 2012 г. тогава взето решение са спиране на проекта, тогава беше налице и финансово-икономическа криза, която не даде възможност за намиране на най-добрия финансов модел за реализация на проекта“, допълни Петкова. По думите й, когато се прави анализ на проекта АЕЦ „Белене“ не трябва да се изпускат обстоятелствата, които са били фактори тогава.", "date": "2019.03.05", "title": "Министър Теменужка Петкова: Технологията за изграждането на проекта АЕЦ „Белене“ е най-съвременната и най-сигурната"}
{"url": "http://www.focus-news.net/news/2019/03/05/2630756/nezavisen-makedoniya-v-ep-prizovaha-za-otvaryane-na-pregovorite-za-prisaedinyavane-na-severna-makedoniya-i-albaniya.html", "text": "Членовете на Комисията по външни работи на Европейския парламент ) призоваха страните-членки на Общността да започнат присъединителни преговори със Северна Македония и Албания още тази година, отбелязва електронното издание на скопския вестник  „Независен“ . \r\n„Както Албания, така и Северна Македония са завършили домашното си, необходимо за започване на преговори за присъединяване“, бе посланието на делегацията на Комисията по външни работи на ЕП.  \r\nВ прессъобщението на ЕП се посочва, че 2019 г. е от решаващо значение за Северна Македония и Албания, поради факта, че държавите-членки през юни ще вземат решение за готовността на двете страни да започнат преговори за присъединяване към Общността.  \r\nСеверна Македония и Албания направиха значителни реформи при трудни обстоятелства и сега е от решаващо значение за държавите-членки на ЕС да признаят постигнатия напредък и да решат да започнат присъединителни преговори тази година, се казва още в изявлението.  \r\nДелегация на Комисията по външни работи на ЕП, която в периода от 27 февруари до 1 март бе на посещения в Тирана и Скопие, призова двете страни да запазят фокуса върху реформите в областта на правосъдието, икономиката, правовата държава и публичната администрация. \r\nВ същото време депутатът Туне Келем, който ръководи делегацията, предупреди, че въпреки очевидната решителност за осъществяването на реформите, липсва национално единство, което би могло да попречи на процеса на европейска интеграция на Северна Македония и Албания. Тереза Герова", "date": "2019.03.05", "title": "„Независен“ (Македония): В ЕП призоваха за отваряне на преговорите за присъединяване на Северна Македония и Албания"}
{"url": "http://www.focus-news.net/news/2019/03/05/2630758/kyustendil-v-grada-shte-se-sastoi-klavirniyat-kontsert-shedyovri-ot-svetovnata-muzikalna-sakrovishtnitsa.html", "text": "В града ще се състои клавирният концерт „Шедьоври от световната музикална съкровищница”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Концертът ще започне от 18.00 часа в залата на Възрожденското училище. Пианистът Ростислав Йовчев ще изпълни творби на Шуман, Чайковски, Шопен, Рахманинов, Дебюси и Панчо Владигеров. Концертът е организиран от Община Кюстендил и е по повод Международния ден на жената 8 март. Входът е свободен. \r\nВенцеслав ИЛЧЕВ", "date": "2019.03.05", "title": "Кюстендил: В града ще се състои клавирният концерт „Шедьоври от световната музикална съкровищница”"}
{"url": "http://www.focus-news.net/news/2019/03/05/2630760/sliven-zatvoreni-za-tezhkotovarni-avtomobili-nad-10-t-sa-prohodite-tvardishki-i-vratnik.html", "text": "Пътните настилки на територията на областта са сухи и нормално проходими,  движението е натоварено, съобщиха от  Областно пътно управление - Сливен . Затворени за тежкотоварни автомобили над 10 т са проходите Твърдишки и Вратник. В участък от прохода Твърдица – Елена движението е в едната лента заради ремонт. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по пътя  Бероново – Градец в участъка от Садово до  Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Движението по пътя Сунгурларе – Пъдарево в участъка  от село Чубра до  Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срокът за приключване на двата ремонта е 31 март.", "date": "2019.03.05", "title": "Сливен: Затворени за тежкотоварни автомобили над 10 т са проходите Твърдишки и Вратник"}
{"url": "http://www.focus-news.net/news/2019/03/05/2630761/varna-prohodimi-sa-patishtata-v-oblastta-vidimostta-e-dobra.html", "text": "Проходими са пътищата във Варна и областта, видимостта е добра, предаде репортер на  Радио „Фокус“ – Варна . Пътните настилки в областта са предимно сухи. До края на месец март движението по автомагистрала „Черно море“ от км 0 до км 8 се осъществява двупосочно в платното в посока Бургас поради ремонтни дейности. Движението в участъка Кранево – Варна при км 83 е ограничено за движение на моторни превозни средства над 10 тона. Обходният маршрут е през Кичево и Оброчище. \r\nБояна АТАНАСОВА", "date": "2019.03.05", "title": "Варна: Проходими са пътищата в областта, видимостта е добра"}
{"url": "http://www.focus-news.net/news/2019/03/05/2630762/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.03.05", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/03/05/2630766/kyustendil-v-chitalishte-bratstvo-shte-se-sastoi-retsitalat-lirichni-mignoveniya.html", "text": "Дамското поетично ателие в града ще представи рецитала „Лирични мигновения”. Това съобщиха за  Радио „Фокус” – Кюстендил  от читалище „Братство”. Културната проява е насрочена за 17.30 часа в залата на читалището. Рециталът е по повод Международния ден на жената – 8 март.  \r\nДамското поетично ателие в Кюстендил е сформирано преди 10 години. В него участват 20 дами, много от които вече имат свои книги, а на други им предстои да издадат първите си творби. Те имат различни професии – учители, служители, журналисти, ученици, студенти, но трепетът на словото ги сближава и им дава поетично вдъхновение. \r\nВенцеслав ИЛЧЕВ", "date": "2019.03.05", "title": "Кюстендил: В читалище „Братство” ще се състои рециталът „Лирични мигновения”"}
{"url": "http://www.focus-news.net/news/2019/03/05/2630765/sport-kvalifikatsiite-za-mondial-2022-shte-zapochnat-prez-yuni-v-aziya.html", "text": "Квалификациите за световното първенство по футбол през 2022-ра година ще започват в Азия през юни, обявиха от Световната футболна федерация (ФИФА). \r\nКомисията по организиране на състезанията към централата потвърди, че Азиатската футболна конфедерация ще започне първа квалификациите за следващия Мондиал. Подробности за други континенти „ще последват своевременно\". \r\nТова ще даде възможност на ФИФА до началото на юни да вземе решение дали първенството в Катар ще включва 32 или 48 отбора. Решението за броя на участващите отбори трябва да бъде взето на Конгреса на ФИФА на 5 юни.", "date": "2019.03.05", "title": "Спорт: Квалификациите за Мондиал 2022 ще започнат през юни в Азия"}
{"url": "http://www.focus-news.net/news/2019/03/05/2630759/pred-spetsializiranata-prokuratura-shte-se-sastoi-brifing-vav-vrazka-s-opit-za-umishlen-palezh-vav-vidin.html", "text": "Пред Специализираната прокуратура ще се състои брифинг във връзка с опит за умишлен палеж във Видин. Това съобщиха от пресцентъра на  Апелативна специализирана прокуратура . Брифингът е на Специализираната прокуратура и МВР и ще се проведе от 11.00 часа пред сградата на ул. „Черковна“ 90 в София. Поводът е опит за умишлен палеж във Видин. Информация ще предоставят заместникът на главния прокурор Иван Гешев и главният секретар на МВР Ивайло Иванов.", "date": "2019.03.05", "title": "Пред Специализираната прокуратура ще се състои брифинг във връзка с опит за умишлен палеж във Видин"}
{"url": "http://www.focus-news.net/news/2019/03/05/2630764/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . На много места е слънчево, има слаб до умерен вятър. Температурите сa между -2 и 5 градуса.  \r\nЛифтовите съоръжения работят. Единствено на Витоша се извършва профилактика на кабинковата въжена линия до 14.30 часа. Към обяд снегът по пистите омеква, така че ПСС препоръчват хората да се движат внимателно, за да избегнат травми. От ПСС съветват туристите да се движат по зимните маркировки.  \r\nНяма инциденти  с туристи през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.03.05", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/05/2630767/pleven-ogranicheno-e-dvizhenieto-po-pat-iii-306-lukovit-oryahovo-v-uchastaka-cherven-bryag-chomakovtsi-ot-km-9-do-km-19-poradi-demontirane-na-stomanen-most-nad-reka-iskar.html", "text": "Нормален е трафикът в областта, предават пред репортер на  Радио ,,Фокус\"  от ОПУ - Плевен. Пътните настилки са сухи. Температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград (от гр. Луковит транзитно през гр. Червен бряг към с. Чомаковци) началото на обхода е кръстовище с път III-306 в гр. Луковит (км 138+767), оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04 юли 2019 г. \r\nВиолета Кръстева", "date": "2019.03.05", "title": "Плевен: Ограничено е движението по път III-306 Луковит – Оряхово в участъка Червен бряг – Чомаковци от км 9 до км 19 поради демонтиране на стоманен мост над река Искър"}
{"url": "http://www.focus-news.net/news/2019/03/05/2630770/sliven-chast-ot-industrialnata-zona-na-grada-e-bez-voda-poradi-avariya.html", "text": "Сливен: Част от индустриалната зона на града е без вода поради авария, съобщиха от  ВиК – Сливен . До 12.00 часа е прекъснато водоподаването в района на ул. „Самуиловско шосе“. При възможност водоподаването ще бъде възстановено по-рано.", "date": "2019.03.05", "title": "Сливен: Част от индустриалната зона на града е без вода поради авария"}
{"url": "http://www.focus-news.net/news/2019/03/05/2630768/kyustendil-zapochva-priemat-na-zayavleniya-za-dopuskane-do-darzhavni-zrelostni-izpiti.html", "text": "Започва приемът на заявления за допускане до държавни зрелостни изпити. Това съобщиха за  Радио „Фокус” – Кюстендил  от Регионално управление на образованието – Кюстендил. Заявленията за допускане до държавни зрелостни изпити (ДЗИ) за сесия май - юни се подават до 18 март. Те трябва да бъдат насочени до директора на училището, в което се е обучавал зрелостникът. Лица, които са придобили правото да полагат зрелостни изпити през минали учебни години, но не са ги положили успешно, подават заявлението до директора на училището, в което са се обучавали, а в случаите, когато то е преобразувано или закрито – до Регионалното управление на образованието. Тази година държавният изпит по български език и литература ще бъде на 21 май, а вторият държавен зрелостен изпит ще бъде на 23 май. Държавен зрелостен изпит по желание на ученика ще се провежда между 28 и 31 май. \r\nВенцеслав ИЛЧЕВ", "date": "2019.03.05", "title": "Кюстендил: Започва приемът на заявления за допускане до държавни зрелостни изпити"}
{"url": "http://www.focus-news.net/news/2019/03/05/2630771/srbija-danas-sarbiya-kakvo-predstavlyava-voennoto-obuchenie-za-rezervisti-v-sarbiyai.html", "text": "Електронното издание на водещия белградски ежедневник  Srbija Danas  публикува статия, в която хвърля светлина върху въпроса как ще бъде организирано безплатното военно обучение за резервисти в страната.  \r\nОт редакцията припомнят, че през настоящата година пред военно обучение за срок от 15 дни ще преминат 600 мъже над 30-годишна възраст, които не са били на активна служба в армията. Предвижда се по време на подготовката те да имат свободни уикенди.  \r\nКандидатите ще бъдат избрани на база способностите им. „Важно е те да нямат криминални досиета, да са добри в това, което правят, и да умеят нещо, което би било полезно за армията. Ако някой е шофьор или е завършил висше образование, в бъдеще може да бъде офицер от запаса“, пояснява източник на изданието.  \r\nКандидатите ще бъдат  предлагани от местните власти след получаване на молба от желаещите да се включат в програмата, поясняват от редакцията. Не всички доброволци обаче ще преминат обучение – в Белград са уверени, че подготовката трябва да бъде разпределена равномерно от страната, т.е. да бъдат приемани кандидати от всички краища на западната ни съседка.  \r\nПрипомня се, че подобен модел за военно обучение съществува и в Швейцария, но за разлика от нея финансовите възможности на Сърбия са доста по-скромни. Ето защо и мащабите на програмата са ограничени.  \r\nОбучението ще бъде разделено на два етапа за две години, т.е ще продължи общо 30 дни. През първата фаза от 15 дни резервистите преминават основна подготовка, а във втората фаза на следващата година, ще имат специализирано обучение. \r\nОказва се, че кандидатите за програмата не само ще запазят трудовите си права, но и ще получат възнаграждение за участието си. Заплатата на всеки един от тях ще се определя на база средната стойност на средствата, които са получавали по трудовия си договор за последните 12 месеца.  \r\nМинистерството на отбраната подчертава, че резервистите преминават безплатен системен преглед, преди да  се включат в обучението. . Тереза Герова", "date": "2019.03.05", "title": "Srbija Danas (Сърбия): Какво представлява военното обучение за резервисти в Сърбия?"}
{"url": "http://www.focus-news.net/news/2019/03/05/2630763/gazeta-express-kosovo-vodeshti-savetnitsi-na-angela-merkel-shte-posetyat-kosovo.html", "text": "По данни на електронното издание на водещия прищински ежедневник  Gazeta Express  двама топ съветници на германския канцлер Ангела Меркел ще бъдат изпратени на посещение в Косово. \r\nСъветникът по външна политика Ян Хекер и Матиас Лютенберг, ръководител на Отдела за Източна и Югоизточна Европа на Канцеларията на Косово, ще посетят най-младата държава на Балканите следващата седмица. „Те ще дойдат в Прищина на 11 март, за да се срещнат с президента Хашим Тачи и премиера Рамуш Харадинай\", разкри източник на изданието.  \r\nОчаква се посещението на двамата германски служители да бъде критично в дебата за това дали да бъде премахнати или временно спрени 100-процентовите мита за вноса на сръбски стоки, наложен от правителството в Прищина през ноември миналата година, както и за продължаването на диалог с Белград.  Тереза Герова", "date": "2019.03.05", "title": "Gazeta Express (Косово): Водещи съветници на Ангела Меркел ще посетят Косово"}
{"url": "http://www.focus-news.net/news/2019/03/05/2630769/plovdiv-dve-zheni-i-tri-detsa-sa-postradali-pri-katastrofa-mezhdu-tri-avtomobila-v-selo-markovo.html", "text": "Две жени и три деца са в болница след катастрофа в село Марково. Това съобщи за  Радио „Фокус“ - Пловдив  говорителят на ОДМВР. Около 8.00 часа тази сутрин в село Марково в района на хотела са се ударили три автомобила. Пострадалите ще бъдат прегледани в болницата. Изчакват се резултатите от болницата. \r\nЦветана ТОНЧЕВА", "date": "2019.03.05", "title": "Пловдив: Две жени и три деца са пострадали при катастрофа между три автомобила в село Марково"}
{"url": "http://www.focus-news.net/news/2019/03/05/2630773/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-mart.html", "text": "„Софийска вода” временно ще прекъсне водоснабдяването в някои части на столицата на 6 март. Това съобщиха от пресцентъра на  дружеството . \r\nВъв връзка с подмяна на уличен водопровод на ул. „Танкист“ местност Орион община „Връбница“се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Христо Силянов“, ул. „Царевец“, ул. „Кумановски бой“, ул. „Хан Кубрат“, ул. „Любородие“, ул. „Танкист“, ул. 271, ул. „Владимир Зограф“, магазин Кауфланд. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Силянов“ ъгъла с ул. „Хан Кубрат“. \r\nВъв връзка с подмяна на сградно водопроводно отклонение на ул. „Извора“ в с. Негован се налага спиране на водоподаването от 09.30 до 14.30 часа на клиентите на „Софийска вода”, живеещи в района на: ул. „Извора“ и ул. „Врачанска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Извора“ ъгъла с ул. „Лесопарк“. \r\nВъв връзка с реконструкция на уличен водопровод на ул. „6-ти септември“ в Център се налага спиране на водоподаването от 09.00 до 20.00 часа на клиентите на „Софийска вода”, живеещи в района на: ул. „Ген. Гурко“ от ул. „Цар Шишман“  до  ул. „6-ти  септември“; ул. „6-ти септември“ от  ул. „Ген. Паренсов  до ул. „Иван Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Гурко“ ъгъла с ул. „6-ти септември“. \r\nВъв връзка с подмяна на сградно водопроводно отклонение на ул. „Тополница“ в жк. „Хаджи Димитър“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Спас Гинев“, ул. „Острово“, ул. „Тополница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Острово“ ъгъла с ул. „Тополница“. \r\nВъв връзка с пресвързване на уличен водопровод на ул. „Босилек“ във вилна зона „Симеоново – север“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Босилек“  от  бул. „Симеоновско шосе“  до  ул. „Босилек“ №56; ул. „Георги Пешаков“ от №10 до ул. „Босилек“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Босилек“ №56. \r\nВъв връзка с монтаж на спирателен кран на ул. „Мърфи“ в кв. „Подуяне“ се налага спиране на водоподаването от 09.00 до 15.00 часа на клиентите на „Софийска вода”, живеещи в района на: ул. „Мърфи“ от  ул. „Русалка“ до ул. „Оборище“; ул. „Русалка“ от ул. „Алеко Константинов“ до ул. „Мърфи“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мърфи“ №8. \r\nВъв връзка с реконструкция на уличен водопровод на ул. „Камен рид“ във вилна зона „Малинова долина – Герена“ се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Луда река“, ул. „Върла река“, ул. „Дядовик“, ул. „Тичино“, ул. „Преспап“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Соколна“ ъгъла с ул. „Дядовик“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.05", "title": "„Софийска вода” временно ще прекъсне водоснабдяването в някои части на столицата на 6 март"}
{"url": "http://www.focus-news.net/news/2019/03/05/2630772/dots-daniel-smilov-politolog-rusiya-ima-pryak-interes-ot-neintegrirana-evropa-na-otdelnite-natsii-v-otnosheniyata-s-balgariya-tya-e-v-privilegirovana-pozitsiya.html", "text": "Русия има пряк интерес от неинтегрирана Европа на отделните нации – в отношенията с България тя е в привилегирована позиция. Това каза за сутрешния блок „Добро утро, България“ на  Радио „Фокус“  политологът доц. Даниел Смилов във втория ден от посещението на руския премиер Дмитрий Медведев у нас. Според него имайки предвид това, България трябва ясно да артикулира интереса си в отношенията с Русия пред ЕС и НАТО, тъй като на континента има разногласия. Енергиен съюз би бил в интерес за всички в ЕС като не само ще засили европейската интеграция, но ще доведе и до много по-динамично европейско икономическо пространство, а Европа ще стане много по-конкурентна на глобалните пазари, обясни политологът. „Интересът на Русия е да договаря отношенията си двустранно с всяка една от европейските държави. Този интерес е ясен, защото Русия е голяма, когато се договарят двустранно с България тя е в изключително привилегирована позиция, както сега по отношение на „Турски поток“, натискът върху България е изключително голям. Сега,ако ЕС застане с единна позиция и каже: „всъщност ние нямаме особен интерес от това да получаваме същите количества газ, но да построим нови тръби“, ако ЕС беше в състояние да направи това, руският интерес щеше да бъде сериозно застрашен“, поясни политологът. Според Даниел Смилов е трудно визитата на Дмитрий Медведев да се определи като голям успех. Що се касае до „Турски поток“, перспективата пред България не е да спечели нещо особено, а да не загуби това, което има, уточни политологът. Необходимо е обаче работата в дългосрочен план за българските интереси, както и диалогът да продължат, каза още Смилов.  \r\nВиктория МЕСРОБОВИЧ-КУВЕНДЖИЕВА", "date": "2019.03.05", "title": "Доц. Даниел Смилов, политолог: Русия има пряк интерес от неинтегрирана Европа на отделните нации – в отношенията с България тя е в привилегирована позиция"}
{"url": "http://www.focus-news.net/news/2019/03/05/2630776/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Програмата за обучение на резервисти на сръбската армия, натискът върху Косово за отмяна на 100-процентовите мита за внос на стоки от западната ни съседка, новите мерки на Вашингтон срещу Анкара и призивът на ЕП за започване на преговорите за присъединяването на Албания и Северна Македония към Общността са част от основните теми, върху които акцентират водещите балкански печатни издания. \r\n***  Електронното издание на водещия белградски ежедневник  Srbija Danas  публикува статия, в която хвърля светлина върху въпроса как ще бъде организирано безплатното военно обучение за резервисти в страната.  \r\nОт редакцията припомнят, че през настоящата година пред военно обучение за срок от 15 дни ще преминат 600 мъже над 30-годишна възраст, които не са били на активна служба в армията. Предвижда се по време на подготовката те да имат свободни уикенди.  \r\nКандидатите ще бъдат избрани на база способностите им. „Важно е те да нямат криминални досиета, да са добри в това, което правят, и да умеят нещо, което би било полезно за армията. Ако някой е шофьор или е завършил висше образование, в бъдеще може да бъде офицер от запаса“, пояснява източник на изданието.  \r\nКандидатите ще бъдат  предлагани от местните власти след получаване на молба от желаещите да се включат в програмата, поясняват от редакцията. Не всички доброволци обаче ще преминат обучение – в Белград са уверени, че подготовката трябва да бъде разпределена равномерно от страната, т.е. да бъдат приемани кандидати от всички краища на западната ни съседка.  \r\nПрипомня се, че подобен модел за военно обучение съществува и в Швейцария, но за разлика от нея финансовите възможности на Сърбия са доста по-скромни. Ето защо и мащабите на програмата са ограничени.  \r\nОбучението ще бъде разделено на два етапа за две години, т.е ще продължи общо 30 дни. През първата фаза от 15 дни резервистите преминават основна подготовка, а във втората фаза на следващата година, ще имат специализирано обучение. \r\nОказва се, че кандидатите за програмата не само ще запазят трудовите си права, но и ще получат възнаграждение за участието си. Заплатата на всеки един от тях ще се определя на база средната стойност на средствата, които са получавали по трудовия си договор за последните 12 месеца.  \r\nМинистерството на отбраната подчертава, че резервистите преминават безплатен системен преглед, преди да  се включат в обучението. \r\n***  Членовете на Комисията по външни работи на Европейския парламент ) призоваха страните-членки на Общността да започнат присъединителни преговори със Северна Македония и Албания още тази година, отбелязва електронното издание на скопския вестник  „Независен“ . \r\n„Както Албания, така и Северна Македония са завършили домашното си, необходимо за започване на преговори за присъединяване“, бе посланието на делегацията на Комисията по външни работи на ЕП.  \r\nВ прессъобщението на ЕП се посочва, че 2019 г. е от решаващо значение за Северна Македония и Албания, поради факта, че държавите-членки през юни ще вземат решение за готовността на двете страни да започнат преговори за присъединяване към Общността.  \r\nСеверна Македония и Албания направиха значителни реформи при трудни обстоятелства и сега е от решаващо значение за държавите-членки на ЕС да признаят постигнатия напредък и да решат да започнат присъединителни преговори тази година, се казва още в изявлението.  \r\nДелегация на Комисията по външни работи на ЕП, която в периода от 27 февруари до 1 март бе на посещения в Тирана и Скопие, призова двете страни да запазят фокуса върху реформите в областта на правосъдието, икономиката, правовата държава и публичната администрация. \r\nВ същото време депутатът Туне Келем, който ръководи делегацията, предупреди, че въпреки очевидната решителност за осъществяването на реформите, липсва национално единство, което би могло да попречи на процеса на европейска интеграция на Северна Македония и Албания. \r\n***  По данни на електронното издание на водещия прищински ежедневник  Gazeta Express  двама топ съветници на германския канцлер Ангела Меркел ще бъдат изпратени на посещение в Косово. \r\nСъветникът по външна политика Ян Хекер и Матиас Лютенберг, ръководител на Отдела за Източна и Югоизточна Европа на Канцеларията на Косово, ще посетят най-младата държава на Балканите следващата седмица. „Те ще дойдат в Прищина на 11 март, за да се срещнат с президента Хашим Тачи и премиера Рамуш Харадинай\", разкри източник на изданието.  \r\nОчаква се посещението на двамата германски служители да бъде критично в дебата за това дали да бъде премахнати или временно спрени 100-процентовите мита за вноса на сръбски стоки, наложен от правителството в Прищина през ноември миналата година, както и за продължаването на диалог с Белград. \r\n***  САЩ възнамеряват да прекратят преференциалното търговско третиране на Анкара по програма, която позволява безмитен внос на някои турски стоки в страната, съобщава електронното издание на водещия гръцки ежедневник  Kathimerini . \r\nТурция вече няма право да участва в програмата на Общата система за преференции, тъй като „е достатъчно развита в икономическо отношение“, се казва в съобщение от Министерството на търговията на САЩ.  \r\nОще през август миналата година от ведомството обявиха, че ще преразгледат участието на Турция в програмата, след като Анкара наложи тарифи върху вноса на американски стоки в отговор на митата на САЩ за стомана и алуминий. \r\nОтстраняването на Турция от програмата няма да влезе в сила най-малко 60 дни след уведомяването на Конгреса, пояснява изданието.  \r\nТурция е една от 120-те страни, които участват в най-старата и най-голяма програма за търговски преференции в САЩ. Тя цели да насърчи икономическото развитие в страните чрез премахване на митата върху хиляди продукти. \r\nТурският внос в САЩ по програмата за 2017 г. възлиза на 1,66 млрд. долара, или 17,7% от общия внос от страната, показват данни от Министерството на търговията във Вашингтон.  \r\nВодещите категории за внос по програмата за преференции са превозни средства и части за превозни средства, бижута и благородни метали, както и каменни изделия, допълват от редакцията. \r\n***", "date": "2019.03.05", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/03/05/2630774/pregled-na-osnovnite-temi-vav-varnenskiya-pechat.html", "text": "„Два големи пожара стреснаха жителите на града“ е водещото заглавие на вестник  „Черно море“ . В рамките буквално на дни 2 сериозни пожара уплашиха варненци. Вчера рано сутринта дим закри цял район във Варна – горя бившето „Автостопанство 2“, което е на крайезерния път до жп прелеза. Преди това – в петък, горя голяма камара с отпадъци, предназначени за скрап в Южна промишлена зона. Няма замърсяване, успокоиха от Регионалната екоинспекция. „Арестуваха издирван от години испански наркобарон“ е друго заглавие във вестника. Един от най-издирваните испански наркотрафиканти Хорхе Симаро Арбиза бе задържан във Варна. Информацията бе потвърдена от испанската Гражданска гвардия. Според нея испанецът с инициали J.C.A. играел много важна роля в „опасна престъпна организация, която вкарвала в Испания и в останалата част на Европа големи количества кокаин от Южна Америка и се занимавала с пране на пари“, съобщават Франс прес и БТА. Търсен е от испанските власти от 2013 г. и бил един от десетте най-издирвани хора от Гражданската гвардия, гласи съобщение, публикувано в Мадрид. „Медицинските сестри поискаха оставката на шефа на съсловната им организация“, пише още всекидневникът. На протест до сградата на Община Варна медицинските сестри поискаха оставката на председателя на Асоциацията на професионалистите по здравни грижи Милка Василева. Поводът е, че тя се дистанцира от акцията, организирана във фейсбук. От години г-жа Василева говори със здравните министри за подобряване на състоянието ни, но резултат няма, казаха медицинските сестри. Варна бе част от национална протестна акция, която се проведе в няколко градове на страната по едно и също време. „Първата лабораторна проба за морбили се оказа отрицателна“ е друго заглавие в изданието. Лабораторното изследване за морбили на 40-годишната варненка, настанена в инфекциозната клиника на УМБАЛ „Света Марина“, показа отрицателен резултат. Това съобщиха за Медийна група „Черно море“ от РЗИ. Изследването беше извършено в специализирана лаборатория в София. „Баща преби и провеси детето си от 5-ия етаж“, се казва на трета страница. Пореден случай на насилие във Варна. Баща нанесе жесток побой на 14-годишното си дете и го провеси от 5-ия етаж на жилищна сграда, оплака се майката на момичето. На 1 март във варненската болница „Света Анна“ е прието 14-годишно дете с множество травми по главата и счупен нос. Ударите са нанесени от бащата, който провесил дъщеря си от тераса на 5-ия етаж. В момента състоянието на пребитото момиче е стабилно и то остава в болницата за активно наблюдение, каза Ирина Янкова, майка на пострадалото дете.", "date": "2019.03.05", "title": "Преглед на основните теми във варненския печат"}
{"url": "http://www.focus-news.net/news/2019/03/05/2630779/inzh-kostadin-varev-kmet-na-belovo-s-istoricheskiya-muzey-belovo-pravi-stapka-napred-v-opazvaneto-na-kulturno-istoricheskoto-nasledstvo-i-razvitieto-na-obshtinata.html", "text": "С Историческия музей Белово прави стъпка напред в опазването на културно-историческото наследство и развитието на Общината. Това каза в сутрешния блок „Добро утро, България“ на  Радио „Фокус“  кметът Костадин Варев. Музеят беше открит на връх националния празник на България – 3 март. Заслуга за постигането на тази цел има и неимоверната помощ на президента на Агенция и Радио „Фокус“ – Красимир Узунов, обясни той. „Исторически музей-Белово беше мечта на поредица поколения беловци. Основите на това музейно дело в Общината е поставено още от 1924 г. Местни родолюбци –  Димитър Ников от с. Голямо Белово и проф. Вакарелски, излагат първата музейна сбирка в Каменния параклис „Св. св. Дамян и Козма“ в с. Голямо Белово, като през цялото време винаги е имало беловци, които са отдавали времето и силите си за постигането на тази цел. С откриването на Историческия музей в Белово, ние успяхме да подредим и първата изложба „Археология Белово“, сигурен съм, че това ще бъде една малка стъпка в показването на културно-историческото наследство, което нашата Община притежава“, обясни Костадин Варев. Той каза още, че Община Белово продължава работата по смяната на вътрешната водопроводна мрежа, проекта по изграждането на пречиствателна станция, текущите ремонти със собствени средства и строителството на спортни площадки.  \r\nВиктория МЕСРОБОВИЧ-КУВЕНДЖИЕВА", "date": "2019.03.05", "title": "Инж. Костадин Варев, кмет на Белово: С Историческия музей Белово прави стъпка напред в опазването на културно-историческото наследство и развитието на Общината"}
{"url": "http://www.focus-news.net/news/2019/03/05/2630775/plovdiv-zatrudneno-e-dvizhenieto-po-am-trakiya-pri-km-110-v-posoka-burgas-zaradi-katastrofa.html", "text": "Затруднено е движението по АМ „Тракия“ при км 110 в посока Бургас заради катастрофа. Няма пострадали. Това съобщи за  Радио „Фокус“ - Пловдив  говорителят на ОДМВР. В 8.45 часа е получен сигнал за катастрофата. Според информацията от полицията, пикап със старозагорска регистрация ударил отзад пловдивски таксиметров автомобил, който се завъртял и блъснал в разделителната мантинела. Въпреки че таксито е със значителни материални щети, никой от пътуващите в него не е пострадал сериозно. Всички участници са прегледани на място от екип на Спешна помощ. Движението е ограничено и се извършва в средната лента. Водачите трябва да бъдат внимателни и да се съобразяват с разпорежданията на полицейските служители. \r\nЦветана ТОНЧЕВА", "date": "2019.03.05", "title": "Пловдив: Катастрофа между пикап и такси е станала при км 110 на АМ „Тракия“, няма пострадали"}
{"url": "http://www.focus-news.net/news/2019/03/05/2630780/sliven-bez-voda-sa-domakinstvata-v-kv-rechitsa-zaradi-avariral-vodoprovod.html", "text": "Без вода са домакинствата в кв. \"Речица\" заради аварирал водопровод, съобщиха от  ВиК – Сливен . Поради извършване на ремонт на трасето кварталът ще бъде без вода до 13.00 часа.", "date": "2019.03.05", "title": "Сливен: Без вода са домакинствата в кв. \"Речица\" заради аварирал водопровод"}
{"url": "http://www.focus-news.net/news/2019/03/05/2630778/afis-bsp-gerb-i-dps-za-momenta-sa-edinstvenite-sigurni-pretendenti-za-mesta-v-sledvashtiya-evropeyski-parlament.html", "text": "БСП, ГЕРБ и ДПС за момента са единствените сигурни претенденти за места в следващия Европейски парламент. Това показват данните от последното проучване на  Агенция „Афис“  .  Ако европейските избори бяха днес, БСП щеше да получи 23.6% от гласовете, ГЕРБ – 19.9%, ДПС – 8.2%, „Обединени патриоти“ – 4.6%, Демократична България – 1%. 2.7% биха подкрепили друга политическа сила, а 2.9% не биха гласували за никого. 20.7% все още не са взели решение кого биха подкрепили на предстоящите избори за Европейски парламент, а 15.4% от сега заявяват, че не биха гласували. \r\nПри тази подкрепа се очертава средното разпределение на мандатите – БСП – 6.7, ГЕРБ – 6.2, ДПС – 3.4 и „Обединени патриоти“ – 1.1.  \r\nВ коментара към резултатите от „Афис“ посочват, че със скъсяването на дистанцията на времето до изборите за Европейски парламент въпросителните за резултата, вместо да намаляват, се увеличават. Агенцията отчита, че преди месец шансовете на коалицията „Обединени патриоти“ за един мандат са били под въпрос, а сега единият мандат изглежда сигурен с възможност за нещо повече. Тъкмо обратно е положението на извънпарламентарната десница, която преди месец бе определяна като почти сигурен призьор в следващия европарламент, а сега се е разделила с надеждата дори за един мандат. \r\nОт „Афис“ уточняват, че  „Обединените патриоти“ могат да разчитат на успех, само ако коалицията оцелее в сегашния си обединен формат и евентуалното самостоятелно участие на изборите на трите съставящия партии е обречено на провал. При извънпарламентарните десни ситуацията е съществено различна: механичният сбор на отделните партии надхвърля потенциала на цялото – обединеното дясно. \r\nИма нова ситуация и при трите водещи формации – БСП, ГЕРБ и ДПС, които за момента са единствените сигурни претенденти за места в следващия Европейски парламент. БСП успява да удържа позицията си на лидер, но подкрепата за ГЕРБ преминава под психологическата граница от 20% от всички избиратели. Докато подкрепата за ДПС се запазва на устойчиви нива, битката за първото място вече е под знака на увеличаващото се предимство на БСП. \r\nПрез февруари 61% от хората смятат, че нещата в България се движат в неправилна посока. През декември миналата година този дял е възлизал на 54 на сто. Заедно с това с 4 пункта намалява делът на хората, които смятат, че живеят по същия начин като всички останали, но с 6 пункта нараства делът на онези, които преценяват, че живеят по-зле. Рязко спада и нивото на оптимизма за бъдещето: на въпроса „Как очаквате да живеете догодина?“ – с 6% по-малко са отговорите „По-добре“ и с 5% повече отговорите „По-зле“. \r\nВсичко това се отразило на и без това ниското доверие във всички институции. За четвърти пореден месец Народното събрание затваря дъното на класацията с емблематично ниското доверие от 14%, изпреварвайки в негативната класация съда и прокуратурата. Спада доверието във всички останали институции, включително и в тези, които запазват позитивния си рейтинг – Националният омбудсман, президентът и Европейският съюз. \r\n66% са избирателите, които под различна форма се обявяват за смяна на правителството (41% – за извънредни избори незабавно, 20%  – за смяна на министрите и 5% а – за нов кабинет в рамките на сегашния парламент). Идеята правителството да се запази в сегашния си формат се подкрепя от 20 на сто. През септември миналата година този дял е възлизал на 38 на сто. \r\nНа фона на всичко това напускането на парламента от страна на опозицията се ползва със сравнително високо одобрение – 63%. Половината от одобряващите това действие дори не са разбрали защо точно БСП е напуснала парламента т.е дистанцирането от дейността на институцията, която не се ползва с одобрението на хората, априори е възприето като нещо положително.", "date": "2019.03.05", "title": "АФИС: БСП, ГЕРБ и ДПС за момента са единствените сигурни претенденти за места в следващия Европейски парламент"}
{"url": "http://www.focus-news.net/news/2019/03/05/2630777/varna-41-godishniyat-borislav-zadarzhan-za-ubiystvoto-na-zhena-si-vav-varna-obzhalva-myarkata-si-za-neotklonenie.html", "text": "41-годишният Борислав Н., който беше задържан за убийството на съпругата си във Варна, обжалва мярката си за неотклонение днес пред Апелативния съд в града. Това съобщиха за  Радио „Фокус“ – Варна  от съдебната инстанция. На 28 февруари състав на Окръжния съд реши да остави за постоянно в ареста обвиняемия. Според Наказателния кодекс престъплението, в което е обвинен Борислав, е тежко, умишлено, и се наказва с „Лишаване от свобода“ за срок от 15 до 20 г., доживотен затвор или доживотен затвор без право за замяна. Според събраните до момента от Прокуратурата доказателства безспорно е установено наличие на продължително агресивно поведение от страна на Борислав Н. Той е бил предупреждаван многократно с писмени протоколи по закона на МВР, като това му поведение е съпътствало целия период, в който обвиняемият е бил в брак с жертвата. На 24 февруари тази година в жилището, наето от семейството, Борислав пребил съпругата си. Двамата били женени от няколко години, но бракът им не вървял. За поредна вечер между съпрузите, които били в развод, избухнал скандал, който продължил с жесток побой над 40-годишната жена от домашния насилник. След като оставил съпругата си в безпомощно състояние, Борислав позвънил на майка си и я повикал да дойде, за да изнесе багажа си. След това майката и синът напуснали жилището, без да се интересуват за състоянието на пребитата жена. След като 40-годишната жена не отговаряла на телефонните повиквания на майка си, бил подаден сигнал в Първо районно управление на МВР във Варна. Изпратени били служители на МВР и на пожарната на адреса, които успели да влязат в заключеното жилище през балкона на 25 февруари. Там било открито тялото на убитата. Незабавно бил извършен оглед на местопроизшествието от разследващи полицаи в ОДМВР – Варна под ръководството на дежурен прокурор от Окръжната прокуратура във Варна. \r\nИзвършената аутопсия показала, че смъртта е настъпила от масивен кръвоизлив в мозъка, причинен чрез множество удари в главата със или върху твърди тъпи предмети. Действията по разследването показват, че малтретираната жена е подавала няколко жалби за домашно насилие срещу агресивния си съпруг през годините на брака им. Борислав е бил предупреждаван с полицейски протоколи за наказателната отговорност, която носи за заплахите и причинените телесни повреди на съпругата си. Впоследствие жената съобщавала в полицията, че отношенията помежду им са се подобрили. \r\nДиана СТОЕВА", "date": "2019.03.05", "title": "Варна: 41-годишният Борислав, задържан за убийството на жена си във Варна, обжалва мярката си за неотклонение"}
{"url": "http://www.focus-news.net/news/2019/03/05/2630781/varna-59-godishen-mazh-e-zaginaliyat-pri-katastrofata-v-rayona-na-delfinariuma.html", "text": "59-годишен мъж е загиналият при възникналото тежко пътнотранспортно произшествие между два леки автомобила вчера около 19.30 часа в района на Делфинариума. Това съобщи за  Радио „Фокус“ – Варна  Ивана Милева, говорител на Областната дирекция на МВР – Варна. Загиналият е водач на единия автомобил и е шофирал в насрещното платно. Към момента текат действия по изясняване на причините и обстоятелствата, довели до възникване на произшествието. \r\nСияна БУХЛАРСКА", "date": "2019.03.05", "title": "Варна: 59-годишен мъж е загиналият при катастрофата в района на Делфинариума"}
{"url": "http://www.focus-news.net/news/2019/03/05/2630782/sofiya-126-dushi-sa-prenoshtuvali-v-tsentara-za-krizisno-nastanyavane-na-bezdomni-hora.html", "text": "126 души са били настанени в Центъра за кризисно настаняване на бездомни хора в кв. „Захарна фабрика“ през изминалата нощ. Това съобщи за  Агенция „Фокус“  директорът на центъра Йорданка Темелкова. Тя обясни, че през изминалото денонощие не е имало спешни случаи в центъра, нито инциденти.  \r\nТеодора ПАТРОНОВА", "date": "2019.03.05", "title": "София: 126 души са пренощували в Центъра за кризисно настаняване на бездомни хора"}
{"url": "http://www.focus-news.net/news/2019/03/05/2630785/pazardzhik-okrazhniyat-sad-shte-gleda-deloto-sreshtu-mazh-obvinen-za-zakana-za-ubiystvo.html", "text": "Окръжният съд ще гледа дело за закана за убийство, съобщи за  Радио „Фокус“ – Пазарджик  Маринела Георгиева от администрацията на Съда. Делото е образувано по въззивна жалба на мъж против присъда по на Районен съд – Пазарджик, с която е признат за виновен в това, че 26 август 2017 г. в град Пазарджик се е заканил с убийство на жена. Осъден е на 1 година и 6 месеца лишаване от свобода с 3-годишен изпитателен срок. Подсъдимият е осъден да заплати на пострадалата сумата в размер на 5000 лева, представляващи обезщетение за причинени неимуществени вреди. Докладчик по делото е съдия Ирина Джунева. \r\nВаня НИКОЛОВА", "date": "2019.03.05", "title": "Пазарджик: Окръжният съд ще гледа делото срещу мъж, обвинен за закана за убийство"}
{"url": "http://www.focus-news.net/news/2019/03/05/2630784/faz-emanyuel-makron-predlozhi-sazdavaneto-na-evropeyska-agentsiya-za-zashtita-na-demokratsiyata.html", "text": "Едва три месеца преди европейските избори държавният глава на Франция Еманюел Макрон призова за провеждането на важни реформи в Европейския съюз, като същевременно предложи да бъде създадена специална агенция за защита на демокрацията, отбелязва германският национален ежедневник  Die Frankfurter Allgemeine Zeitung . \r\n„Не трябва да позволяваме на националистите, които нямат предложени решения, да експлоатират гнева на нациите. Сега е моментът да действаме - защото европейските избори ще определят бъдещето на нашия континент\", пише Макрон в статия, която ще бъде публикувана едновременно в германския вестник Die Welt и френския ежедневник Le Parisien. \r\nВ статията си френският президент се застъпва за по-строга защита на границите. Той призовава за преосмисляне на Шенгенското пространство. „Всички, които искат да принадлежат към него, трябва да отговарят на условията за отговорност (строг граничен контрол) и солидарност (обща политика за убежище с единни правила за признаване и отхвърляне)\", пише той. Ограничение означава  „свобода в сигурността\". Макрон предлага съвместна гранична полиция и европейски орган в областта на убежището. „Вярвам, с оглед миграцията,  в Европа, която защитава както своите ценности, така и своите граници“. \r\nВ същото време в отбранителната политика той призовава за увеличаване на военните разходи, в съответствие с НАТО и европейските съюзници, и за Европейски съвет за сигурност, който да включва и Великобритания.  \r\nТри седмици преди планирания Брекзит, Макрон определя преговорите за излизането на Обединеното кралство от Общността като навлезли в „задънена улица“ и символизиращи „кризата в Европа“. Президентът на Франция обаче се застъпва за Европа, в която Великобритания ще намери „пълноправно място\".  \r\nЗа защита на свободата в Европа Макрон предлага създаване на европейска агенция за защита на демокрацията. С нейна помощ изборите за ЕП трябва да бъдат защитени от хакерски атаки и манипулация. Самата Франция миналата година прие законодателен пакет срещу умишлено разпространяване на невярна информация по време на предизборни кампании, която беше силно критикувана от опозицията, припомня изданието.  \r\nОсвен това 41-годишният политик пише: „В интерес на тази независимост трябва да забраним и финансирането на европейските политически партии от чужди сили\". Тереза Герова", "date": "2019.03.05", "title": "FAZ: Еманюел Макрон предложи създаването на европейска агенция за защита на демокрацията"}
{"url": "http://www.focus-news.net/news/2019/03/05/2630786/vidin-natovareno-e-dvizhenieto-po-glaven-pat-e-79-v-posoka-gkpp-dunav-most-2.html", "text": "Натоварено е движението по главен път Е-79 в посока ГКПП „Дунав мост 2“. Това съобщиха за  Радио „Фокус“ – Видин  от Областно пътно управление. Натоварен е участъкът между Дунавци и Видин, като пътуват предимно тежкотоварни автомобили. За другите два гранични пункта в областта – „Връшка чука“ и „Брегово“, трафикът се осъществява нормално. Пътните настилки са сухи и видимостта е отлична.  \r\nВ град Видин повече автомобили се движат по входно-изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.03.05", "title": "Видин: Натоварено е движението по главен път Е-79 в посока ГКПП „Дунав мост 2“"}
{"url": "http://www.focus-news.net/news/2019/03/05/2630787/kathimerini-germanskiyat-ministar-na-otbranata-pristiga-na-poseshtenie-v-gartsiya-i-kipar.html", "text": "Германският министър на отбраната Урсула фон дер Лейен пристига на посещение в Атина, където ще се срещне с гръцкия си колега Евангелос Апостолакис, припомня електронното издание на водещия вестник в югозападната ни съседка -  Kathimerini . \r\nВ Атина Урсулфа фон дер Лайен ще се срещне и с опозиционния лидер на „Нова демокрация“ Кириакос Мицотакис и ще се изнесе реч в Института за демокрация „Константинос Караманлис\". \r\nВ рамките на деня германският министър на отбраната ще посети и Кипър. Очаква се преговорите с кипърския министър на отбраната Савас Ангелидес да бъдат съсредоточат върху укрепването на ролята на острова в Постоянното структурирано сътрудничество (ПЕСКО), част от рамката за сигурност и отбрана на Европейския съюз. . Тереза Герова", "date": "2019.03.05", "title": "Kathimerini: Германският министър на отбраната пристига на посещение в Гърция и Кипър"}
{"url": "http://www.focus-news.net/news/2019/03/05/2630788/gabrovo-pokriv-na-kashta-v-selo-gostilitsa-e-izgoryal-pri-pozhar-nyama-postradali.html", "text": "Покрив на къща в село Гостилица е изгорял при пожар, няма пострадали. Сигналът за инцидента е получен на тел. 112 малко след 15.00 часа на 4 март, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. По първоначална информация инцидентът е предизвикан от небрежност при боравене с открит огън. Целият покрив на имота е изгорял, данни за други сериозни щети и пострадали граждани няма. В ликвидирането на произшествието е участвал екип на от Районната служба в Дряново. \r\nЗа изминалото денонощие пожарникарите от областта са реагирали и на 9 сигнала за запалени сухи треви и храсти и един за горящ пластмасов контейнер.  \r\nЛуиза ТРАНЧЕВА", "date": "2019.03.05", "title": "Габрово: Покрив на къща в село Гостилица е изгорял при пожар, няма пострадали"}
{"url": "http://www.focus-news.net/news/2019/03/05/2630789/vidin-nivoto-na-reka-dunav-pri-novo-selo-se-e-ponizhilo-s-15-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 15 см и водният стоеж е 264 см, съобщиха от местната  Хидрометеорологична станция . Нивото на реката край Видин е 304 см, регистрираното понижение е от 6 см. Край Лом през последното денонощие водният стоеж се е повишил с 2 см и водният стоеж е 335 см. Нивото на реката край Оряхово е 218 см, там е регистрирано повишение за последното денонощие от 8 см. Температурата на водата край Ново село е 5.8 градуса, край Оряхово е 7.6 градуса.", "date": "2019.03.05", "title": "Видин: Нивото на река Дунав при Ново село се е понижило с 15 см за последното денонощие"}
{"url": "http://www.focus-news.net/news/2019/03/05/2630783/", "text": "Анализите, които сме направили до този момент, показват, че приходите, които ще реализираме на година са над 397 млн. лв. Или за периода от 2020 до 2039 г. приходите от реализацията на този проект ще бъдат малко над 7 млрд. лв. Това каза министърът на енергетиката Теменужка Петкова в предаването „Здравей, България“ по  Нова телевизия   в отговор на въпрос след колко време ще сме си върнали средствата, които сме дали за „Турски поток“.  „Всички разходи, които „Булгартрансгаз“ ще направи за реализацията на проекта ще бъдат възстановени чрез таксата, която ще получаваме за транспортирането на тези количества природен газ“, уточни министърът. „Преди всичко договаряме нашия национален интерес и интереса, който има целия регион, от това да бъде осигурена сигурността на доставките и диверсификация на маршрутите на доставка на природен газ, съответно и за диверсификация на източниците“, обясни тя и уточни, че за „Турски поток“ на територията на България е налице необходимост от изграждане на 11 км, които са от турско-българска граница до компресорна станция „Странджа“, както и газоизмервателна станция. „Липсващата инфраструктура е 484 км., тя ще бъде изградена от компресорна станция „Провадия“, която ще даде възможност за регулиране на налягането. Тези километри ще стигнат до българо-сръбската граница, в района на град Зайчар“, поясни Петкова. „Много е важно да се направи следното уточнение- и България, и „Газпром“ са взели своите поуки, свързани с реализацията на проекта „Южен поток““, коментира Теменужка Петкова. „Това, което е направено във връзка с реализацията на проекта за разширение на газопреносната инфраструктура на територията на България, от българо-турската до българо-сръбска граница, е изцяло в рамките на европейските правила. Ние сме спазили всички изисквания на европейските регламенти“, изтъкна енергийният министър. В отговор на въпрос вярно ли е, че тръбата на 90% ще бъде за руски газ, тя поясни: „Тази тръба има свободен капацитет над 10% на вход и над 20% на изход. Той ще бъде представен на платформата за разпределение на капацитет. Изцяло в съответствие с европейските правила“, обясни Петкова, като припомни, че обществената поръчка на проекта се провежда от 21 декември миналата година. „ЕК, нашите партньори, са абсолютно убедени в това, че България работи за диверсификация, чрез изграждането на липсващата инфраструктура и за липсващите връзки, които трябва да изградим със съседните страни“, отбеляза тя. „Особено важна е междусистемната връзка между България и Гърция, която дава възможност да се свържем с южния газов коридор“, посочи Петкова.", "date": "2019.03.05", "title": "Министър Теменужка Петкова: Над 397 млн. лева годишно ще бъдат приходите ни от реализирането на „Турски поток“"}
{"url": "http://www.focus-news.net/news/2019/03/05/2630793/ministar-petya-avramova-shte-poseti-targovishte.html", "text": "Министърът на регионалното развитие и благоустройството Петя Аврамова ще посети Търговище. Това съобщиха от пресцентъра на  Министерство на регионалното развитие и благоустройството . Тя ще се включи в  дискусия от платформата за граждански диалог „Европа в нашия дом“.  \r\nДискусията ще се проведе в концертната зала на читалище „Напредък”.", "date": "2019.03.05", "title": "Министър Петя Аврамова ще посети Търговище"}
{"url": "http://www.focus-news.net/news/2019/03/05/2630794/sliven-piyan-mazh-e-zadarzhan-za-razmahvane-na-gazov-pistolet-na-ul-ivan-vazov.html", "text": "40-годишен мъж е задържан за размахване на газов пистолет на ул. \"Иван Вазов\". Това съобщиха от  ОДМВР – Сливен . Сигналът е получен на 1 март около 19.30 часа в РУ – Сливен. Мъж в нетрезво състояние размахва пистолет на ул. \"Иван Вазов\". На място са изпратени екипи на РУ - Сливен, които са задържали 40-годишния мъж с инициали И. Г. Той е държал газов пистолет, регистриран на негово име. Няма пострадали. Мъжът е отведен  в РУ - Сливен и задържан за 24 часа. При задържането пробата за алкохол е показала 2.94 промила. По случая е образувано досъдебно производство.", "date": "2019.03.05", "title": "Сливен: Пиян мъж е задържан за размахване на газов пистолет на ул. \"Иван Вазов\""}
{"url": "http://www.focus-news.net/news/2019/03/05/2630796/georgi-ilinov-sdruzhenie-na-avtoinstruktorite-pazardzhik-povedenieto-na-shofyorite-na-patya-e-vapros-na-mantalitet-vazpitanie-i-kultura.html", "text": "Поведението на шофьорите на пътя е въпрос на манталитет, възпитание и култура. Това каза за  Радио „Фокус“ – Пазарджик  Георги Илинов, от Сдружението на автоинструкторите в Пазарджик. Той отбеляза, че по време на шофьорските курсове кандидатите спазват всички правила за движение и ограниченията на скоростта. „Веднага след като получат документа за управление, някои от тях веднага променят поведението си на пътя. Влияние оказва и начинът, по който другите водачи шофират.  \r\nЗа съжаление причините за инцидентите до голяма степен не са свързани с подготовката на шофьорите, а с неспазването на правилата за движение по пътищата“, коментира Илинов. Според него увеличаването на броя на часовете за подготовка, въвеждането на изискване за придружител за младите шофьори, няма да решат проблемите на пътя. „Разширяването на видеонаблюдението и въвеждането на строги санкции са само част от мерките, които ще дисциплинират шофьорите“, коментира Илинов. \r\nВаня НИКОЛОВА", "date": "2019.03.05", "title": "Георги Илинов, Сдружение на автоинструкторите - Пазарджик: Поведението на шофьорите на пътя е въпрос на манталитет, възпитание и култура"}
{"url": "http://www.focus-news.net/news/2019/03/05/2630757/", "text": "Налице са всички предпоставки АЕЦ „Белене“ да бъде реализиран на пазарен принцип. Това каза министърът на енергетиката Теменужка Петкова в предаването „Здравей, България“ по  Нова телевизия  . „Към настоящия момент притежаваме оборудване, което е платено, българско. Притежаваме площадка, която е лицензирана, както и огромна част от документите, свързани с лицензирането на проекта. Налице са всички предпоставки да бъде направен опит този проект да бъде реализиран на пазарен принцип“, заяви тя. „До момента са дадени 3 млрд., това са парите на българските данъкоплатци, което е изключително важно, но наред с това важни са други фактори“, коментира Теменужка Петкова. „Политиката на ЕС и Европа по отношение на енергетиката е ясно дефинирана. Тя предвижда в бъдеще централите, които произвеждат електрическа енергия от въглища, постепенно да бъдат елиминирани от енергийния микс от държавите членки“, уточни Петкова. „Решението на Народното събрание е да се направи анализ за изграждане на паро-газова централа на площадката на АЕЦ Белене. Бих казала, че това е най-добрият вариант, защото тази площадка е планирана за изграждане на ядрена централа. Тя притежава цялата необходима инфраструктура“, допълни енергийният министър. „Към настоящия момент е налице много сериозен инвеститорски интерес към реализацията на проекта. Този инвеститорски интерес е от китайската компания ”Си Ен Си”, която е най-голямата държавна ядрена корпорация в Китай, заявен е интерес от френската компания \"Фраматом“, от корейска хидроатомна корпорация, както и от „Дженерал електрик““, посочи тя. Според нея всички тези заявки говорят за това, че условията които са заявени от българска страна предизвикат инвеститорски интерес.", "date": "2019.03.05", "title": "Министър Теменужка Петкова: Налице е много сериозен инвеститорски интерес към реализацията на АЕЦ „Белене“"}
{"url": "http://www.focus-news.net/news/2019/03/05/2630795/", "text": "От ЦИК се оказаха рецидивисти по отношение невъвеждането на машинното гласуване. Нарушиха закона и по електронното гласуване, което трябваше да бъде приложено на частичните местни избори през миналата година. Това каза омбудсманът на Р България Мая Манолова в предаването „Сутрешен блок“ по  БНТ . „Народното събрание сега ще узакони това положение“, коментира омбудсманът. Мая Манолова призова преференциите да бъдат върнати в предишния си вид. Също така да бъдат гарантирани правата на българите във Великобритания за участие в европейските избори. \r\nОмбудсманът коментира и проблемите в \"Топлофикация София\". „\"Топлофикация\" не дава информация как ръководи дружеството и как събира вземания от гражданите. През 2016 г. поисках информация за събраните средства от юристконсултски дела. Всички тези разходи са за сметка на столичани“, изтъкна Мановолова и допълни, че ще получи информация, която ще предостави на гражданите - колко пари са им прибрали през 2015 г. По думите ѝ всички граждани ще могат да получават отговори за дейността на дружеството. След получаване на съобщението, \"Топлофикация\" има 2 седмици да отговори на 10-те въпроса, отправени от омбудсмана.", "date": "2019.03.05", "title": "Омбудсманът Мая Манолова: От ЦИК се оказаха рецидивисти за невъвеждането на машинното гласуване, нарушиха закона и по електронното"}
{"url": "http://www.focus-news.net/news/2019/03/05/2630797/sport-yasen-e-zhrebiyat-za-turnira-pri-zhenite-v-indian-uels.html", "text": "Ясен е жребият за турнира от сериите „Премиър“ на Женската тенис федерация в Индиън Уелс. Защитаващата титлата си Наоми Осака ще започне участието си с двубой срещу Сайсай Джън или Кристина Младенович. В третата фаза от турнира световната номер може да се играе срещу полуфиналистката от Australian Open Даниъл Колинс, а на осминафиналите предстои евентуален мач между японката и Каролин Вожняки. Датчанката, която е поставена под номер 13 в основната схема, ще играе срещу шампионката в Дубай Белинда Бенчич. \r\nВ другата част от тази първа четвърт е Каролина Плишкова, която може да играе срещу Унс Жабур директно във втори кръг, а в трети – срещу Дона Векич. Петра Квитова ще играе на старта срещу победителката от двубоя между Винъс Уилямс и Андреа Петкович. В другата част от четвъртината е Анджелик Кербер, която започва срещу Юлия Путинцева или Тимеа Бабош.. \r\nСлоун Стивънс, Кики Бертенс и Серина Уилямс са в долната половина от схемата.", "date": "2019.03.05", "title": "Спорт: Ясен е жребият за турнира при жените в Индиън Уелс"}
{"url": "http://www.focus-news.net/news/2019/03/05/2630798/blagoevgrad-52-godishen-mazh-e-postradal-pri-sbivane-v-selo-vaklinovo.html", "text": "52-годишен мъж е пострадал при сбиване в село Ваклиново. Това съобщиха от  ОДМВР - Благоевград . На 4 март след възникнал скандал, който прераснал във физическа саморазправа, 60-годишен мъж е ударил с остър предмет в областта на главата и дясната ръка 52-годишен мъж. В резултат на инцидента потърпевшият е получил порезна рана в областта на главата и порезни рани в областта на дясната ръка. Настанен е за лечение в МБАЛ - Гоце Делчев без опасност за живота. Със заповед за задържане до 24 часа е задържан извършителят. По случая е образувано досъдебно производство.", "date": "2019.03.05", "title": "Благоевград: 52-годишен мъж е пострадал при сбиване в село Ваклиново"}
{"url": "http://www.focus-news.net/news/2019/03/05/2630799/burgas-zadarzhan-e-20-godishen-izbyagal-zatvornik.html", "text": "Задържан е 20-годишен затворник, обявен за общодържавно издирване. Това съобщиха от  ОДМВР - Бургас . Арестът е извършен около 01.00 часа тази сутрин в резултат на целенасочените полицейски действия на служителите от Пето Районно управление – Бургас. Задържаният 20-годишен е криминално проявен мъж от Бургас, отклонил се преди седмица от работен обект от открит тип, разположен край кв. „Сарафово“. Мъжът излежавал десет месечна присъда „Лишаване от свобода“ за извършени кражби на вещи. След като се отклонил от обекта, криминално проявения мъж се укривал в различни необитаеми къщи в обитавания от него бургаски квартал „Рудник“, чиито собственици работели извън страната. По време на задържането 20 годишния мъж се държал агресивно, което наложило използването на физическа сила и помощни средства (белезници). Той ще бъде върнат обратно в бургаския затвор за доизтърпяване на присъдата „Лишаване от свобода“.", "date": "2019.03.05", "title": "Бургас: Задържан е 20-годишен избягал затворник"}
{"url": "http://www.focus-news.net/news/2019/03/05/2630800/blagoevgrad-18-godishen-mladezh-e-s-opasnost-za-zhivota-sled-katastrofa-na-patya-mezhdu-selata-sklave-i-novo-delchevo.html", "text": "18-годишен младеж е с опасност за живота след катастрофа на пътя между селата Склаве и Ново Делчево. Това съобщиха от  ОДМВР - Благоевград . Инцидентът е станал около 16.20 часа на 2 март. Лек автомобил, движейки се с несъобразена с пътните условия скорост, на десен завой излиза в ляво от пътното платно и се преобърнал. Пострадал е шофьорът.", "date": "2019.03.05", "title": "Благоевград: 18-годишен младеж е с опасност за живота след катастрофа на пътя между селата Склаве и Ново Делчево"}
{"url": "http://www.focus-news.net/news/2019/03/05/2630791/vidin-odmvr-i-rayonnata-prokuratura-shte-dadat-brifing-vav-vrazka-s-predotvratyavaneto-na-umishlen-palezh-v-grada.html", "text": "В 14.00 часа на брифинг в ОДМВР - Видин директорът на областната дирекция и прокурори от Районна прокуратура – Видин ще съобщят подробности по предотвратяването на умишлен палеж в областния град. Това съобщиха от  ОДМВР - Видин .", "date": "2019.03.05", "title": "Видин: ОДМВР и Районната прокуратура ще дадат брифинг във връзка с предотвратяването на умишлен палеж в града"}
{"url": "http://www.focus-news.net/news/2019/03/05/2630801/plovdiv-chetiri-sela-ot-oblastta-sa-s-narusheno-vodopodavane-zaradi-avarii-i-remontni-deynosti.html", "text": "Жителите на четири села от областта са с нарушено водоподаване заради аварии и ремонтни дейности. Това съобщиха за  Радио „Фокус“ – Пловдив  от водоснабдителното дружество, обслужващо областта. Заради аварии е нарушено водоподаването в населените места Бегунци, Храбрино и Гълъбово, а заради ремонт на сградни водопроводни отклонения без вода са част от домакинствата в село Дуванлии. Не е посочен краен срок за възстановяване на нормалното водоподаване към засегнатите абонати.  \r\nЕкипите на водоснабдителното дружество работят и по отстраняването на аварии на територията на град Пловдив. Без вода за неопределен период от време днес са живущите в района на улиците „Димитър Талев“ и „Полет“, както и домакинствата в района на блок № 201 в пловдивския квартал „Тракия“. До 12.00 часа ще е нарушено и водоподаването в района на ул. „Дръзки“ в областния град. Без вода са и живущите в района на ул. „Земеделска“ в град Карлово. \r\nТони МИХАЙЛОВ", "date": "2019.03.05", "title": "Пловдив: Четири села от областта са с нарушено водоподаване заради аварии и ремонтни дейности"}
{"url": "http://www.focus-news.net/news/2019/03/05/2630802/stara-zagora-blagotvoritelna-izlozhba-hrana-za-dushata-na-nedyalka-koleva-shte-bade-otkrita-v-muzeya-na-fotografiyata-v-kazanlak.html", "text": "Изложба „Храна за душата” на Недялка Колева ще бъде открита в 17.30 часа в Музея на фотографията в Казанлък. Това каза за  Радио „Фокус”  директорът на музея Стефан Папукчиев. Той посочи, че изложбата има благотворителна кауза. В навечерието на Международния ден на жената авторката Недялка Колева иска да помогне и да зарадва една всеотдайна майка от Казанлък, която отглежда три деца, две от които – със сериозни здравословни проблеми. Фотографиите включени в първата самостоятелна изложба на авторката са повече от 30. Те ще се продават с благотворителна цел за каузата на майчинството. \r\n„Снимките в първата самостоятелна изложба на Колева са създадени за нуждите на блога ѝ „Храна за душата” и отразяват неговата специфика. Могат да бъдат определени като продуктова фотография”, добави Папукчиев. \r\nБлогът „Храна за душата” Недялка Колева създава през месец март 2011 година. В него тя представя оригинални готварски рецепти, изпълнени от самата нея, влизайки в ролята на кулинар, стилист на храна, любител - фотограф и текстописец. Първоначалната идея е да мотивира повече хора да приготвят домашна храна, да се хранят здравословно и да възпитават у децата си естетично отношение и уважение към храната. Блогът печели няколко поредни номинации за визия и стайлинг в годишните награди на сайта \"Блоговодител\". Днес посетилите блога потребители са близо 1.2 млн., а аудиторията му се простира и в Германия, Великобритания, Испания, Канада, Турция, Франция, САЩ и Русия. Като кулинарен блогър тя получава покани и публикува в специализирани и популярни кулинарни списания и интернет-издания. \r\nНедялка Колева е завършила българска филология и работи като учител няколко години. Днес тя е ангажирана с работата си в семейния бизнес, който съпругът и създава. Колева се занимава с благотворителност от няколко години. През 2018-2019 г. е президент на Инър Уийл клуб - Казанлък.  \r\nСлавяна ГАЙДАРОВА", "date": "2019.03.05", "title": "Стара Загора: Благотворителна изложба „Храна за душата” на Недялка Колева ще бъде открита в Музея на фотографията в Казанлък"}
{"url": "http://www.focus-news.net/news/2019/03/05/2630792/varna-rayonnata-prokuratura-vnese-iskane-za-postoyanen-arest-na-mazh-nanesal-poboy-na-dashterya-si.html", "text": "Районната прокуратура във Варна внесе искане във Варненския районен съд за определяне мярка за неотклонение „Задържане под стража“ спрямо 45-годишния Христо Х. Това съобщиха от пресцентъра на  Апелативна прокуратура - Варна . Мъжът е обвиняем по досъдебно производство за извършено домашно насилие над родната си дъщеря, която в момента е в болница с телесни повреди от побоя.   \r\nНа 1 март тази година между бащата и 14-годишната му дъщеря започнал скандал по повод изчезнала сума пари от дома. За липсата на парите бащата обвинил момичето и му нанесъл побой. \r\nХристо Х. е баща на три деца. Голямата му дъщеря и пострадалото 14-годишно момиче живеят при него, а синът му - при майка си. Заради упражнено домашно насилие над по-малката дъщеря и сина му съдът е издал заповед за защита от домашно насилие през 2018 г. С нея му е било забранено да доближава двете си деца и да се въздържа от домашно насилие. Въпреки това 14-годишното момиче решило да заживее при бащата си и се пренесло при него. \r\nОграничителна заповед да не доближава бившата си съпруга и в предишни години. Христо Х. е осъждан два пъти - за закана с убийство и за нарушаване на ограничителната заповед, на пробация.  \r\nВ 11.55 часа Варненският районен съд ще разгледа искането на Прокуратурата.", "date": "2019.03.05", "title": "Варна: Районната прокуратура внесе искане за постоянен арест на мъж, нанесъл побой на дъщеря си"}
{"url": "http://www.focus-news.net/news/2019/03/05/2630805/veliko-tarnovo-v-obshtinata-shte-bade-predstavena-tarzhestvenata-programa-za-praznika-na-grada-22-mart.html", "text": "На 6 март в 11.00 часа в зала 302 на Общината ще бъде представена тържествената програма за празника на Велико Търново - 22 март, заедно с предшестващите и последващи събития. Това съобщиха от пресцентъра на  Община Велико Търново . На събитието ще бъде представен целият културен календар за месеца.", "date": "2019.03.05", "title": "Велико Търново: В Общината ще бъде представена тържествената програма за празника на града - 22 март"}
{"url": "http://www.focus-news.net/news/2019/03/05/2630804/nzz-v-shveytsariya-predlozhiha-64-chasova-rabotna-sedmitsa.html", "text": "За по-голямата част от гражданите Швейцария работната седмица с максимум 45 часа положен труд е нещо нормално – досега, защото федералният парламент обсъжда поправка в Кодекса на труда, която позволява увеличаването на работната седмица до 64 часа за някои професии, съобщава националният ежедневник  Die Neue Zuercher Zeitung . \r\nПромените в трудовото законодателство, предложени в парламента, предизвикваха остри противоречия. През февруари Икономическият съвет на кантоните се изказа в полза на облекчаване на правилата за работното време за определени кадри и квалифицирани работници. Според предложението максимално допустимото годишно работно време няма да бъде увеличавано, а ще бъде разпределяно по-гъвкаво през цялата година. Идеята обаче не се хареса на синдикатите, които заплашиха да свикат референдум по въпроса.  \r\nСпоред Държавния секретариат по икономическите въпроси на Швейцария максимално допустимото работно време на ден е 12,5 часа, но при извънредни ситуации. По подобен начин стои въпросът и за седмичното работно време, което при определени условия може да бъде увеличено до 50 часа.  Тереза Герова", "date": "2019.03.05", "title": "NZZ: В Швейцария предложиха 64-часова работна седмица"}
{"url": "http://www.focus-news.net/news/2019/03/05/2630803/blagoevgrad-40-000-dka-lozovi-masivi-sa-izgoreli-pri-pozhar-v-zemlishteto-na-selo-buchino.html", "text": "40 000 дка лозови масиви са изгорели при пожар в землището на село Бучино. Това съобщиха от  ОДМВР - Благоевград . Сигналът за инцидента е получен в 15.31 часа на 1 март. Погасен е от два пожарни екипа.", "date": "2019.03.05", "title": "Благоевград: 40 000 дка лозови масиви са изгорели при пожар в землището на село Бучино"}
{"url": "http://www.focus-news.net/news/2019/03/05/2630806/dobrich-hudozhestvenata-galeriya-v-grada-predstavya-izlozhbata-gotovi-za-priklyuchenie-avtomobilno-rali-budapeshta-konstantinopol-1912-godina.html", "text": "Художествената галерия представя изложба „Готови за приключение. Автомобилно рали Будапеща – Константинопол, 1912 година“, предаде кореспондент на  Радио „Фокус” – Варна . Фотоси и текстове разказват за автомобилно приключение от началото на 20 век. Това е автомобилното рали Будапеща - Константинопол 1912 г., преминало и през България. Изложбата е организирана с подкрепата на Унгарския музей на техниката и транспорта, а неин куратор е Пал Недеши. През 1909 година ралито стига и до Унгария и подтиква представителите на Унгарския автомобилен клуб да организират подобни надпревари. Преди Първата световна война се правят множество едромащабни обиколки, например Обиколката Татра-Адрия, Обиколката из Карпатите и други. Първата от тях, която пресича целия балкански регион и свършва в Константинопол, се провежда между 29 юни и 6 юли 1912 година. Маршрутът на автомобилния клуб, приел междувременно названието „Кралски”, при тогавашните пътни обстоятелства е минавал по непроходими пътища, буквално през долини и чукари. Най-популярната автомобилна марка сред участниците в ралито е френската De Dion. В този ранен етап от развитието на автомобилизма, две тенденции мерят сили - французите залагат на бързината, а англичаните – на надеждността на колите. Изложбата е интересна не само за любителите на автомобили, но и за всички, които се интересуват от историята на автомобилизма. Изложбата е гостувала в Истанбул, Букурещ, София и други градове. В България към нея са добавени материали, показващи как в тогавашната българска преса е отразено преминаването на автомобилистите през наша територия. Това е ценен принос на Унгарския културен институт в София, като заслугата е на Лиана Петрова от института, която е проучила в Националната библиотека информациите за българската отсечка от ралито в различни наши вестници от 1912 г. В зората на автомобилизма на мода са дългите ралита, по време на които могат да се демонстрират техническите способности на новото транспортно средство. Измежду тези съревнования най-известен е автопробегът Париж – Пекин от 1907 година. В Централна Европа автомобилният спорт се развива благодарение на състезанията за доказване на надеждността на автомобила. Те обхващат няколко държави, въведени са от принц Хайнрих Пруски и носят неговото име. Изложбата е под патронажа на министъра на транспорта, информационните технологии и съобщенията Росен Желязков и е любезно предоставена от Унгарския културен институт в столицата. Изложбата може да бъде разгледана до края на месец март.  \r\nЖулиета НИКОЛОВА", "date": "2019.03.05", "title": "Добрич: Художествената галерия в града представя изложбата „Готови за приключение. Автомобилно рали Будапеща – Константинопол, 1912 година“"}
{"url": "http://www.focus-news.net/news/2019/03/05/2630808/veliko-tarnovo-personalat-na-shivashki-tseh-e-evakuiran-zaradi-zadimyavane.html", "text": "Инцидент доведе до евакуацията на работниците от шивашки цех във Велико Търново. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Тази сутрин малко след 08.30 часа на тел. 112 е получен сигнал за задимяване на етаж от шивашки цех в града. На адреса незабавно са изпратени два пожарни автомобила с 6 огнеборци. 30-те работници са били изведени от етажа. Пострадали и обгазени няма. По първоначална информация причината е техническа неизправност в парогенератор. Местопроизшествието е посетено от ръководството на Районната служба и дирекцията на пожарната.", "date": "2019.03.05", "title": "Велико Търново: Персоналът на шивашки цех е евакуиран заради задимяване"}
{"url": "http://www.focus-news.net/news/2019/03/05/2630809/starshi-komisar-nikolay-dimov-odmvr-smolyan-v-oblastta-nyama-shofyor-koyto-da-e-blasnal-chovek-i-da-ne-e-razkrit.html", "text": "В област Смолян са установени всички водачи, които са блъснали човек и са избягали от местопроизшествието. Това каза за  Радио „Фокус“ – Смолян  старши комисар Николай Димов, директор на Областна дирекция на МВР – Смолян. По думите му тези инциденти не се случват често, но не са непознати. „Имаме няколко такива през последните години, като единият от тях дори е с последвала смърт на дете. За наша чест сме установили извършителите на всички произшествия. Няма шофьор, блъснал човек в област Смолян, който да не е разкрит“, подчерта старши комисар Димов. \r\nТой уточни, че по случаите има дела на производство. По думите му едни от последните такива случаи са през 2017 г и през 2018 г. в района на село Богутево и край Доспат. „В областта има много леки пътнотранспортни произшествия с коли на паркинги или извън населени места, които са ударени или одраскани и водачите се укриват. Тежките произшествия с убити и ранени, при които водачите са избягали, при нас се установяват“, заяви ст. комисар Димов. Той посочи, че всичко, което се случва в страната и в столицата, се случва и в област Смолян, но в по-малки мащаби, което е обяснимо, защото населението е по-малобройно. \r\nПо отношение на наказанията при такива инциденти, директорът на полицията коментира, че при случаите, в които има пострадал човек, в зависимост от вида на телесната повреда, се образува административно или досъдебно производство и водачите се наказват. „Съдът постановява присъди, но във всички случаи има наказание, когато е установен извършителят. Макар и малко всички извършители на подобни деяния в област Смолян са установени“, каза още ст. комисар Димов. \r\nНели ГЕРГЬОВСКА", "date": "2019.03.05", "title": "Старши комисар Николай Димов, ОДМВР - Смолян: В областта няма шофьор, който да е блъснал човек и да не е разкрит"}
{"url": "http://www.focus-news.net/news/2019/03/05/2630790/", "text": "Каним настоятелно кмета на София Йорданка Фандъкова да присъства на заседанието на транспортната комисия към СОС на 13 март, за да чуе от нас, а не от синдикатите какво смятаме за приоритетно при решаването на проблемите ни. Това се посочва в   отворено писмо на водачите на автобусите, тролейбусите и трамваите в системата на наземния градски транспорт в София . Водачите посочват, че не бива да се допуска градският транспорт, на който софиянци разчитат, да страда, заради проблеми, трупащи се 10 години. Те изразяват разочарованието си, че е проведена среща само със синдикатите, на която не са били поканени. Водачите заявяват, че не одобряват работата на синдикатите и не припознават интересите си като техни. „Много неверни твърдения се тиражираха в медиите напоследък, относно колко добри били всъщност доходите и условията ни на труд. Никой от изказалите ги обаче не посмя да каже истината – че цитираните като „приемливи“ суми включват, както незаконния извънреден труд, така и липсата на почивки и нечовешкия стрес“, изтъкват водачите от градския транспорт. Те призовават кмета Фандъкова да отиде в депата и гаражите, за да й разкажат за проблемите си. Водачите категорично заявяват, че за да се водят конструктивни дискусии и да се запази добрият тон, политиканстването и ПР-ът на техен гръб трябва да спрат.", "date": "2019.03.05", "title": "Водачите от столичния градски транспорт канят кмета Йорданка Фандъкова да чуе исканията им на заседание на транспортната комисия в СОС на 13 март"}
{"url": "http://www.focus-news.net/news/2019/03/05/2630807/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Предложенията на френския президент Еманюел Макрон за реформи в ЕС, обсъждането на възможността за увеличаване на работната седмица, посещението на германския министър на отбраната в Гърция и Кипър, както и продължаващите преговори за Брекзит са част от основните теми, върху които акцентират водещите европейски печатни издания. \r\n***  Едва три месеца преди европейските избори държавният глава на Франция Еманюел Макрон призова за провеждането на важни реформи в Европейския съюз, като същевременно предложи да бъде създадена специална агенция за защита на демокрацията, отбелязва германският национален ежедневник  Die Frankfurter Allgemeine Zeitung . \r\n„Не трябва да позволяваме на националистите, които нямат предложени решения, да експлоатират гнева на нациите. Сега е моментът да действаме - защото европейските избори ще определят бъдещето на нашия континент\", пише Макрон в статия, която ще бъде публикувана едновременно в германския вестник Die Welt и френския ежедневник Le Parisien. \r\nВ статията си френският президент се застъпва за по-строга защита на границите. Той призовава за преосмисляне на Шенгенското пространство. „Всички, които искат да принадлежат към него, трябва да отговарят на условията за отговорност (строг граничен контрол) и солидарност (обща политика за убежище с единни правила за признаване и отхвърляне)\", пише той. Ограничение означава  „свобода в сигурността\". Макрон предлага съвместна гранична полиция и европейски орган в областта на убежището. „Вярвам, с оглед миграцията,  в Европа, която защитава както своите ценности, така и своите граници“. \r\nВ същото време в отбранителната политика той призовава за увеличаване на военните разходи, в съответствие с НАТО и европейските съюзници, и за Европейски съвет за сигурност, който да включва и Великобритания.  \r\nТри седмици преди планирания Брекзит, Макрон определя преговорите за излизането на Обединеното кралство от Общността като навлезли в „задънена улица“ и символизиращи „кризата в Европа“. Президентът на Франция обаче се застъпва за Европа, в която Великобритания ще намери „пълноправно място\".  \r\nЗа защита на свободата в Европа Макрон предлага създаване на европейска агенция за защита на демокрацията. С нейна помощ изборите за ЕП трябва да бъдат защитени от хакерски атаки и манипулация. Самата Франция миналата година прие законодателен пакет срещу умишлено разпространяване на невярна информация по време на предизборни кампании, която беше силно критикувана от опозицията, припомня изданието.  \r\nОсвен това 41-годишният политик пише: „В интерес на тази независимост трябва да забраним и финансирането на европейските политически партии от чужди сили\". \r\n***  За по-голямата част от гражданите Швейцария работната седмица с максимум 45 часа положен труд е нещо нормално – досега, защото федералният парламент обсъжда поправка в Кодекса на труда, която позволява увеличаването на работната седмица до 64 часа за някои професии, съобщава националният ежедневник  Die Neue Zuercher Zeitung . \r\nПромените в трудовото законодателство, предложени в парламента, предизвикваха остри противоречия. През февруари Икономическият съвет на кантоните се изказа в полза на облекчаване на правилата за работното време за определени кадри и квалифицирани работници. Според предложението максимално допустимото годишно работно време няма да бъде увеличавано, а ще бъде разпределяно по-гъвкаво през цялата година. Идеята обаче не се хареса на синдикатите, които заплашиха да свикат референдум по въпроса.  \r\nСпоред Държавния секретариат по икономическите въпроси на Швейцария максимално допустимото работно време на ден е 12,5 часа, но при извънредни ситуации. По подобен начин стои въпросът и за седмичното работно време, което при определени условия може да бъде увеличено до 50 часа. \r\n***  Германският министър на отбраната Урсула фон дер Лейен пристига на посещение в Атина, където ще се срещне с гръцкия си колега Евангелос Апостолакис, припомня електронното издание на водещия вестник в югозападната ни съседка -  Kathimerini . \r\nВ Атина Урсулфа фон дер Лайен ще се срещне и с опозиционния лидер на „Нова демокрация“ Кириакос Мицотакис и ще се изнесе реч в Института за демокрация „Константинос Караманлис\". \r\nВ рамките на деня германският министър на отбраната ще посети и Кипър. Очаква се преговорите с кипърския министър на отбраната Савас Ангелидес да бъдат съсредоточат върху укрепването на ролята на острова в Постоянното структурирано сътрудничество (ПЕСКО), част от рамката за сигурност и отбрана на Европейския съюз. \r\n*** Премиерът Тереза Мей възнамерява да поиска от лейбъристките депутати парламентът да гласува за бъдещите отношения между Обединеното кралство и Евросъюза. Това трябва да е цената за подкрепата им за нейната сделка по Брекзит. Битката й с консерваторите евроскептици се засилва все повече, пише  The Guardian .  \r\nЛейбъристки депутати са й казали, че пакет с повече гаранции за работниците след Брекзит е достатъчен да убеди поне още трима-четирима за нейния проектозакон за напускане на ЕС. Той трябва да се обсъжда в сряда в Камарата на общините.   \r\nОсвен това тя е била предупредена, че предложението й да се отдели за по-бедните градове сумата от 1.6 милиарда паунда, може да се окаже неефективно, тъй като лейбъристките парламентаристи, които възнамеряват да я подкрепят, ще бъдат изложени на обвинения, че са били подкупени от Даунинг Стрийт. \r\nИзточник от Даунинг Стрийт 10 заяви, че Мей е обещала да даде по-голяма роля на парламента в изработването на политическата декларация, но все още не е обяснила какво точно ще означава това.  \r\nМей е изправена пред огромно предизвикателство да спечели достатъчно подкрепа за своята сделка по Брекзит през следващата седмица. Някои от хардлайнерите сред консервативните евроскептици заявиха в понеделник, че те може да предпочетат удължаване на срока за излизане от ЕС вместо да подкрепят сделка, която няма да разреше въпросите свързани с ирландската граница.   \r\nИзточник, близък до един от министрите в кабинета е казал за вестника, че „няма изгледи“ проектът да мине следващата седмица в парламента, но все пак на Даунинг Стрийт сакато че ли, с “бронирано мислене“ и продължават да се опитват да привлекат отделни депутати да подкрепят сделката.   \r\nПремиерът се нуждае от още 110 гласа, за да мине проектът й в Парламента. Те ще бъдат добавени към близо 115-те гласа на консерваторите и на евроскептиците от Демократичната юнионистка партия и към приблизително 40 гласа на лейбъристите, представляващи районите, които са за напускане на ЕС.  \r\nВъпреки несигурната ситуация на Даунинг Стрийт продължават срещите с лейбъристки депутати и поддръжници на кампанията „Народен глас“.      \r\n***", "date": "2019.03.05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/03/05/2630811/razgrad-76-godishen-mazh-e-bil-blasnat-ot-bus-na-peshehodna-pateka.html", "text": "76-годишен пешеходец пострада на улица „Грънчарска“ в Разград. Това съобщиха от пресцентъра на  ОДМВР - Разград . Около 16.00 часа на 4 март възрастният мъж е блъснат от бус, движещ се на заден ход. Превозното средство е управлявано от 42-годишен шофьор от Разград, който при маневрата не видял, че зад него пресича пешеходец. Пострадалият е откаран в МБАЛ - Разград с фрактура на лявото рамо. По случая е образувано досъдебно производство по чл.343, ал.1, Б във връзка с чл.342, ал.1 от НК.", "date": "2019.03.05", "title": "Разград: 76-годишен мъж е бил блъснат от бус на пешеходна пътека"}
{"url": "http://www.focus-news.net/news/2019/03/05/2630817/vidin-trup-na-mazh-s-neustanovena-samolichnost-e-otkrit-v-kashta-v-selo-bela.html", "text": "На 2 март в 13.35 часа столичанин сигнализирал на тел.112 за това, че в наследствения си имот в село Бела открил човешки останки. Това съобщиха от пресцентъра на  ОДМВР - Видин . При последвалия оглед на местопроизшествието криминалисти, в присъствието на съдебен лекар, установили в едно от помещенията на къщата полуразложен труп на мъж с неустановена самоличност. Не били констатирани данни за насилствена смърт. Трупът е транспортиран за аутопсия в МБАЛ-Видин. Самоличността на мъжа е в процес на установяване. По случая в РУ-Белоградчик е образувано досъдебно производство.", "date": "2019.03.05", "title": "Видин: Труп на мъж с неустановена самоличност е открит в къща в село Бела"}
{"url": "http://www.focus-news.net/news/2019/03/05/2630815/vidin-88-godishen-mazh-ot-selo-drenovets-e-pochinal-sled-kato-se-e-prostrelyal-s-vidoizmenen-gazov-pistolet.html", "text": "На 2 март в 17.13 часа в дежурната част на РУ-Белоградчик постъпил сигнал за прострелял се 88-годишен жител на Дреновец, починал в линейка на път за болницата. Това съобщиха от пресцентра на  ОДМВР - Видин . При последвалия оглед на местопроизшествието полицаите изяснили, че същият се е прострелял с регистриран газов пистолет, видоизменен – с премахната муфа. Трупът е транспортиран за аутопсия във видинската болница. По случая в РУ-Белоградчик е образувано досъдебно производство.", "date": "2019.03.05", "title": "Видин: 88-годишен мъж от село Дреновец е починал, след като се е прострелял с видоизменен газов пистолет"}
{"url": "http://www.focus-news.net/news/2019/03/05/2630813/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията. Това съобщиха от пресцентъра на  НС на БСП . Събитието ще се състои от 14.00 часа в централата на ул. „Позитано”  20.", "date": "2019.03.05", "title": "БСП ще даде пресконференция в централата на партията"}
{"url": "http://www.focus-news.net/news/2019/03/05/2630812/burgas-18-medala-sa-spechelili-detsata-ot-tsentralen-politseyski-karate-i-dzhu-dzhitsu-klub-po-vreme-na-evropeyskata-kupa-po-dzhu-dzhitsu-v-sloveniya.html", "text": "8 златни, 3 сребърни и 7 бронзови медала са спечелили бургаските деца от Централен полицейски карате и джу-джицу клуб по време на Европейската купа по джу джицу в Марибор, Словения. Това съобщиха от пресцентъра на  Община Бургас . Клубът участва с десет състезатели, които се представиха отлично. \r\nИмената на медалистите в Европейската купа по джу джицу Марибор Словения са: \r\nЦентрален полицейски карате и джу-джицу клуб: \r\nРадостин Костадинов – 3 място файтинг; \r\nВладимир Гайдаров – 3 златни и 1 бронзов медал; \r\nДимо Стоичков – 2 златни и 1 бронзов медал; \r\nВиктор Пеев – 1 бронзов медал; \r\nПавел Петков – 1 златен и 1 бронзов медал; \r\nНиколай Киров – 1 златен и 1 сребърен медал; \r\nЧавдар Русинов – 2 сребърни медала; \r\nВанеса Стоянова – 1 сребърен и 2 бронзови медала; \r\nТаня Стоичкова – 1 златен и 1 бронзов медал; \r\nЖанет Ишкиева – 1 златен медал.", "date": "2019.03.05", "title": "Бургас: 18 медала са спечелили децата от Централен полицейски карате и джу-джицу клуб по време на Европейската купа по джу джицу в Словения"}
{"url": "http://www.focus-news.net/news/2019/03/05/2630816/komisarite-mariya-gabriel-i-fil-hogan-shte-otkriyat-v-sofiya-mezhdunarodna-konferentsiya-tsifrovizatsiya-v-pchelarstvoto-polzi-i-predizvikatelstva-na-8-mart.html", "text": "Българският еврокомисар по цифровата икономика и общество Мария Габриел и комисарят по земеделие и развитие на селските райони Фил Хоган ще открият на 8 март в София конференцията „Цифровизация в пчеларството: ползи и предизвикателства“, организирана от Сдружение за биологично пчеларство и Фондация „Златен мед“ с подкрепата на Министерство на земеделието, храните и горите. Това съобщиха от пресцентъра на  Представителството на ЕК в България . Форумът ще се проведе на 8 март от 10.30 часа в хотел „Холидей Ин“. В него ще участват експерти от ГД „Съобщителни мрежи, съдържание и технологии“ (CNECT) и ГД „Земеделие и развитие на селските райони“ (AGRI), представители на Европейския орган за безопасност на храните (EFSA), създатели на иновации в пчеларството, представители на научните среди. Конференцията ще разгледа цифровизацията като инструмент за развитие на традиционен сектор като пчеларството, давайки възможност на занимаващите се с пчеларство да придобият конкретни знания и да обърнат поглед към внедряването на иновации за по-добра грижа за здравето на пчелите, за намаляването на загубите на медоносни пчели, за по-ефективно управление на кошери.    \r\nРегистрацията за участие в конференцията се прави  .", "date": "2019.03.05", "title": "Комисарите Мария Габриел и Фил Хоган ще открият в София международна конференция „Цифровизация в пчеларството: ползи и предизвикателства“ на 8 март"}
{"url": "http://www.focus-news.net/news/2019/03/05/2630820/varna-nyakolko-rayona-na-grada-shte-badat-bez-vodopodavane-zaradi-avarii.html", "text": "Няколко района на града ще бъдат без водоподаване заради аварии. Това съобщиха за  Радио „Фокус“ – Варна  от водоснабдителното дружество. До 14.00 часа вода няма да имат абонати на улиците „Атанас Манев“, „Бабини Видини кули“ и „Найчо Цанов“ в квартал „Аспарухово“. До същия час с нарушено водоподаване ще са адреси в района на Военна болница. Без вода до 18.00 часа ще са и части от местностите Телевизионна кула и Добрева чешма. До около 15.00 часа без водоподаване ще са и абонатите в местността Евксиноград. Поради авария без вода ще бъдат и адреси на територията на град Бяла до 17.00 часа. \r\nДиана СТОЕВА", "date": "2019.03.05", "title": "Варна: Няколко района на града ще бъдат без водоподаване заради аварии"}
{"url": "http://www.focus-news.net/news/2019/03/05/2630818/kyustendil-39-godishen-mazh-e-postradal-sled-sbivane-v-tsiganskata-mahala-v-grada.html", "text": "39-годишен мъж е пострадал след саморазправа в циганската махала в града, съобщиха от  Областна дирекция на МВР – Кюстендил . В нощта на 3 срещу 4 март е възникнал конфликт в кафе-аперитив в квартал „Изток“ в Кюстендил. Пред заведението участниците в разправията са нанесли удари на 39-годишен клиент на заведението. Той побързал да се прибере в дома си, но бил последван от групата и се стигнало до саморазправа, като са възпроизведени и изстрели. Пострадалият е сигнализирал полицията малко преди 3.00 часа на 4 март. Предприети са незабавни полицейски действия. На 39-годишния мъж е оказана медицинска помощ от Центъра за спешна медицинска помощ, установени са участниците в сбиването. Петимата са на възраст от 22 до 41 години. Иззет е газовият пистолет, с който са възпроизведени изстрелите. По случая е започнато досъдебно производство в РУ - Кюстендил, уведомен е дежурен прокурор.", "date": "2019.03.05", "title": "Кюстендил: 39-годишен мъж е пострадал след сбиване в циганската махала в града"}
{"url": "http://www.focus-news.net/news/2019/03/05/2630822/ek-komisarite-mariya-gabriel-i-fil-hogan-otkrivat-na-8-mart-v-sofiya-mezhdunarodna-konferentsiya-tsifrovizatsiya-v-pchelarstvoto-polzi-i-predizvikatelstva.html", "text": "Българският еврокомисар по цифровата икономика и общество Мария Габриел и комисарят по земеделие и развитие на селските райони Фил Хоган ще открият на 8 март в София конференцията „Цифровизация в пчеларството: ползи и предизвикателства“, организирана от Сдружение за биологично пчеларство и Фондация „Златен мед“ с подкрепата на Министерство на земеделието, храните и горите, съобщават от  Отдел \"Преса и медии\" на Представителство на ЕК в България . \r\nВъв форума ще участват експерти от ГД „Съобщителни мрежи, съдържание и технологии“ (CNECT) и ГД „Земеделие и развитие на селските райони“ (AGRI), представители на Европейския орган за безопасност на храните (EFSA), създатели на иновации в пчеларството, представители на научните среди. Конференцията ще разгледа цифровизацията като инструмент за развитие на традиционен сектор като пчеларството, давайки възможност на занимаващите се с пчеларство да придобият конкретни знания и да обърнат поглед към внедряването на иновации за по-добра грижа за здравето на пчелите, за намаляването на загубите на медоносни пчели, за по-ефективно управление на кошери.  \r\nФорумът ще се проведе на 8 март от 10:30 часа в хотел „Холидей Ин“.", "date": "2019.03.05", "title": "ЕК: Комисарите Мария Габриел и Фил Хоган откриват на 8 март в София международна конференция „Цифровизация в пчеларството: ползи и предизвикателства“"}
{"url": "http://www.focus-news.net/news/2019/03/05/2630821/dobrich-srokat-za-zaplashtane-na-taksata-za-pritezhavane-na-kuche-za-2019-g-izticha-na-31-mart.html", "text": "На 31 март изтича срокът, в който се заплаща такса за притежаване на куче за 2019 г. на територията на Община град Добрич, съобщават от  местната администрация . Задълженията се изпълняват доброволно в законоустановените срокове, като Общината е създала възможност за различни начини на плащане – на място в касата на Дирекция \"Местни данъци и такси\" (МДТ) към Общината, в касите на \"Български пощи\" ЕАД в цялата страна, в касите на един от операторите за парични преводи и платежни услуги в цялата страна и безкасово. Справки за задълженията гражданите могат да правят на място в Дирекцията и на интернет страницата на Общината. Проверката на задълженията се извършва по единен граждански номер (ЕГН), личен номер на чужденец (ЛНЧ) или единен идентификационен код (ЕИК), персонален ПИН код и код за сигурност. Задължените лица ще получават персоналните си ПИН кодове от служителите в дирекция МДТ лично с представена лична карта за физическите лица и лично с представена лична карта от представляващия за юридическите лица. Упълномощени лица също могат да ги получат, но с нотариално заверено пълномощно и лична карта на упълномощеното лице. Кодът за сигурност е случаен и съдържа поредица от пет символа, които трябва да бъдат въведени от клавиатурата точно – букви на латиница и цифри. Пълна информация е публикувана на сайта на Община град Добрич в рубриката „Новини“.", "date": "2019.03.05", "title": "Добрич: Срокът за заплащане на таксата за притежаване на куче за 2019 г. изтича на 31 март"}
{"url": "http://www.focus-news.net/news/2019/03/05/2630810/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за състоянието на Дневните социални центрове в Пещера, както и отчета за дейността им през изминалата година. Ще ви разкажем и за поредната изложба на гоблени, която се организира в ХГ „Веселин Стайков“ в Пещера.  \r\nТелефоните за връзка със студиото са 0885 606692 и 034  420020.", "date": "2019.03.05", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/03/05/2630825/gabrovo-v-etnografski-muzey-na-otkrito-etar-zapochva-vtoriyat-natsionalen-konkurs-za-izrabotvane-na-plashilo.html", "text": "Втори национален детски конкурс за плашила започва в Етнографски музей на открито „Етър“. Това съобщават за  Радио „Фокус“ – Велико Търново  от културната институция. В рамките на месец всяка събота ще бъдат организирани специални работилници за малки и големи, в които ще се изработват традиционните човекоподобни чучела. Участието става след предварителна заявка. \r\nОт Етъра припомнят, че в миналото предците ни са използвали плашилата, за да прогонват птиците от своите ниви и градините си. Някога будело страх, а днес образът му провокира смях и веселие у габровци, прочути с чувството си за хумор, със своето остроумие и способността си да се самоиронизират. Изработените за конкурсите през 2015 г. и 2016 г. плашила взеха участие в габровския Карнавал. \r\nСпоред условията за участие в надпреварата, чучелата трябва да са направени от естествени материали – дърво, хартия, глина, слама, текстил и др. Всеки, който иска да се включи, трябва максимално да се придържат към представата за традиционните плашила, които са използвани до 80-е години на XX век. Експонирането им на територията на Етнографски музей на открито „Етър” налага те да бъдат направени от устойчиви материали и да бъдат с човешки ръст. \r\nВ конкурса могат да се включат индивидуални и групови участници. \r\nОбявените категории са пет – най-традиционно плашило; най-смешно плашило; най-артистично плашило; най-страшно плашило и цялостна композиция. \r\nПлашилата, участващи в конкурса, не се връщат. След приключването му те се експонират в музея.. \r\nЖелаещите да участват в националния конкурс могат да изпратят изработените от тях плашила до 5 май. Повече информация можете да откриете във фейсбук страницата на ЕМО „Етър“ или на тел. 066/ 810 560. \r\nЛуиза ТРАНЧЕВА", "date": "2019.03.05", "title": "Габрово: В Етнографски музей на открито „Етър“ започва Вторият национален конкурс за изработване на плашило"}
{"url": "http://www.focus-news.net/news/2019/03/05/2630826/montana-21-godishen-mazh-e-postradal-pri-poboy-v-mestnostta-diana.html", "text": "На 4 март 2019 г. около 23.30 ч. в местността Диана, до паметник на Септемврийското въстание, в гр. Монтана 21-годишен от областния град е нападнат от две неустановени към момента лица, които му нанесли побой и му причинили телесни наранявания - фрактура на дясната ръка, прободно-контузна рана на десния крак, контузна рана в областта на главата, както и множество наранявания по цялото тяло. Това съобщиха от пресцентъра на  ОДМВР - Монтана . Пострадалият е прегледан в ЦСМП - Монтана, без опасност за живота. Отказал е лечение и е напуснал болничното заведение. Местопроизшествието е посетено от дежурна оперативна група, направен е оглед и е образувано досъдебно производство по чл. 129, ал. 2 във връзка с ал. 1 от НК.", "date": "2019.03.05", "title": "Монтана: 21-годишен мъж е пострадал при побой в местността Диана"}
{"url": "http://www.focus-news.net/news/2019/03/05/2630824/nay-visokotehnologichnata-izraelska-bolnitsa-adasa-i-sofiyska-lekarska-kolegiya-na-bls-shte-si-satrudnichat-za-osiguryavane-na-bezplatni-kursove-i-spetsializatsii-na-balgarski-lekari.html", "text": "Най-високотехнологичната израелска болница \"Адаса\" и Софийска лекарска колегия на БЛС ще си сътрудничат за осигуряване на безплатни курсове и специализации на български лекари. Това стана ясно по време на пресконференция, предаде репортер на  Агенция „Фокус” . Д-р Асен Меджидиев, зам.-директор на УМБАЛСМ „Пирогов“ и председател на Столичната лекарска колегия на БЛС съобщи, че инициатива е на Столична лекарска колегия, която създаде Фонд „Лекарска взаимопомощ“ през декември месец миналата година с цел подобряване на квалификацията на млади лекари във всички специалности.  \r\n„Целта е тези лекари да отиват в израелската болница, по предложение на ръководителите и шефовете на клиники и лечебни заведения, спрямо това какви нужди и какви квалифицирани кадри имат те. Ръководителите ги предлагат на Столична лекарска колегия“, обясни Асен Меджидиев и допълни, че колегията ще ги изпраща и финансира специализацията им в чужбина. По думите му идеята е лекарите да получат ниво на квалификация и да останат в България. Д-р Меджидиев коментира, че осигурявайки специализациите, ръководителите на лечебни заведения, могат да обвържат лекарите и с договор. Той поясни, че „Адаса“ в Йерусалим е първата болница, с която е подписан такъв договор. „Това е една от най-високотехнологичните болници в Израел, която предлага уникални условия за специализиране на наши колеги. Има абсолютно всички специалности на много високо ниво. Специалисти от цял свят работят в болница „Адаса“, подчерта д-р Меджидиев. Той уточни, че договорът за специализациите е подписан на 24 януари тази година. „Допълнително условие в този договор е, че се предлага и възможността на лекари от болница „Адаса“ също да осъществяват лексикони курсове и да помагат в оперативна и всякаква дейност в лечебните заведения, когато има нужда от това“, каза Асен Меджидиев. „Работим и в насоката на развиване на дигитализацията. Идеята ни е много скоро да осъществим с големите лечебни заведения в България телекомуникация, или телемедицина между двете структури, за да може обменът да се осъществи по-лесно“, каза още той.  \r\nИрина ИВАНОВА", "date": "2019.03.05", "title": "Най-високотехнологичната израелска болница \"Адаса\" и Софийска лекарска колегия на БЛС ще си сътрудничат за осигуряване на безплатни курсове и специализации на български лекари"}
{"url": "http://www.focus-news.net/news/2019/03/05/2630828/kardzhali-32-godishen-mazh-e-postradal-pri-sbivane-pred-zavedenie-v-grada.html", "text": "32-годишен мъж е пострадал при сбиване пред заведение в града. Това съобщиха от  ОДМВР - Кърджали . Инцидентът е станал на 2 март около 3.00 часа пред заведение в Кърджали. Мъжът бил ударен от 20-годишен след спречкване и получил черепна травма. Бил е прегледан в Спешното отделение в областния град и транспортиран в болница в Пловдив. Извършителят на деянието е задържан за срок до 24 часа в полицейското управление. Сектор „Охранителна полиция“ в управлението продължава изясняването на случая.", "date": "2019.03.05", "title": "Кърджали: 32-годишен мъж е пострадал при сбиване пред заведение в града"}
{"url": "http://www.focus-news.net/news/2019/03/05/2630823/rbk-rusiya-balgarskiyat-premier-nareche-predateli-protivnitsite-na-turski-potok.html", "text": "Министър-председателят на България Бойко Борисов счита за предатели онези, които се противопоставят на газопровода „Турски поток“, отбелязва  РБК . \r\nГоворейки пред журналисти след срещата с руския си колега Дмитрий Медведев, Борисов заяви, че целта на София е да запази съществуващите доставки на природен газ.  Той припомни съдбата на проекта „Южен поток”, блокиран с решение на Европейската комисия. Според Борисов хора, които се противопоставят на изграждането на газопреносен център в страната, са по същество предатели. „Те искат нашите инвестиции да бъдат погребани в земята, а ние искаме да създадем максимално прозрачен хъб\", увери българският премиер. \r\n„Ако в Турция свърши газта, нашите тръби ще бъдат празни. И какво да правим тогава?”, бе въпросът, с който Борисов се обърна към опонентите на проекта. \r\nБългарският премиер засегна и въпроса за текущите отношения между Русия и Запада. Според него е необходимо връщане на масата за преговори, тъй като евентуален военен конфликт „ще има катастрофални последици за целия свят\". \r\n„Има хора, които използват посещението на Медведев, за да зададат въпрос за бъдещето на България: Русия или НАТО? А аз искам Черно море да бъде зона на приятелство и туризъм ”, увери  Борисов. \r\nМедията припомня, че българският участък на „Турски поток“ с дължина 474 км трябва да бъде пуснат в експлоатация в края на 2019 г. Едното разклонение на газопровода ще снабдява Турция с газ, а другият ще доставя гориво за Европа (3,75 млрд. куб. м в центъра Баумгартен, Австрия) през България (3,5 млрд. куб. м ще останат в страната), Сърбия (2,5 млрд. куб. м) и Унгария (6 млрд. куб. м). Тереза Герова", "date": "2019.03.05", "title": "РБК (Русия): Българският премиер нарече „предатели“ противниците на „Турски поток“"}
{"url": "http://www.focus-news.net/news/2019/03/05/2630830/sport-fifa-preporacha-vavezhdaneto-na-sistemata-var-na-svetovnoto-parvenstvo-po-futbol-za-zheni.html", "text": "ФИФА препоръча въвеждането на системата за видеоповторение (ВАР) на световното първенство по футбол за жени, което ще се проведе от 7 юни до 7 юли тази година във Франция. \r\nОт Световната централа искат новата технология да бъде в помощ на жените съдии по време на турнира. Планът има силна подкрепа от президента на ФИФА Джани Инфантино и от президента на УЕФА Александър Чеферин. Окончателното одобрение трябва да бъде дадено от Съвета на ФИФА, който се събира следващата седмица в Маями. \r\nДо този момент нито едно футболно първенство не е използвало системата ВАР.", "date": "2019.03.05", "title": "Спорт: ФИФА препоръча въвеждането на системата ВАР на световното първенство по футбол за жени"}
{"url": "http://www.focus-news.net/news/2019/03/05/2630831/dobrich-47-godishen-mazh-e-s-opasnost-za-zhivota-sled-katastrofa-na-patya-dobrich-general-toshevo-pri-razklona-za-selo-tsarevets.html", "text": "47-годишен мъж е с опасност за живота след катастрофа на пътя Добрич - Генерал Тошево при разклона за село Царевец. Това съобщиха от  ОДМВР - Добрич . Сигналът за инцидента е подаден на 2 март около 01.53 часа. Установено е, че 47-годишен водач на лек автомобил „Фиат” с добричка регистрация губи контрол над автомобила и се блъска в крайпътно дърво. Вследствие на инцидента, мъжът е настанен в МБАЛ „Св. Ана” в град Варна със съчетана травма, множество счупвания и с опасност за живота. МПС е със значителни материални щети. По случая е образувано досъдебно производство.", "date": "2019.03.05", "title": "Добрич: 47-годишен мъж е с опасност за живота след катастрофа на пътя Добрич - Генерал Тошево при разклона за село Царевец"}
{"url": "http://www.focus-news.net/news/2019/03/05/2630819/ivaylo-kalfin-balgariya-ne-tryabva-da-bade-zona-na-naprezhenie-mezhdu-rusiya-i-sasht.html", "text": "България не трябва да бъде зона на напрежение между Русия и САЩ. Това каза за дневния блок „Добър ден“ на  Радио „Фокус“  Ивайло Калфин, бивш външен министър. Чрез политика на съгласие и диалог, въздържане от разполагане на оръжия, инфраструктура в интерес и на двете големи сили страната ни може да съдейства както за българския интерес, така и за стабилизирането на връзките между Запада и Русия. По думите му България обаче не работи за постигане на този баланс. Като член на ЕС и НАТО по време на визитата на руския премиер Дмитрий Медведев у нас страната ни трябва да постави темата за Договора за ракетите с малък и среден обсег на действие, обясни Калфин. „Този договор и още един, който изтича през 2021 г., са единствените, които поставят пречка пред надпреварата във въоръжаването. След вдигането на тези пречки регионът, тук в Европа, ще започва да се запълва с унищожителни, ядрени оръжия и ракети, които досега бяха забранени. България ще бъде една от потърпевшите страни. Ние нито произвеждаме такива оръжия, за да подпомагаме собствената си икономика като участваме в тази надпревара, нито имаме интерес те да бъдат разполагани на наша територия. Би трябвало да бъдем сред страните, които настояват за подновяване на споразуменията и за гаранции от страна на Европа, по темата за въоръжаването“, уточни Ивайло Калфин. Той каза още, че не вижда връзка между посещенията на генералния секретар на НАТО Йенс Столтенберг и руския премиер Дмитрий Медведев у нас. Според бившия външен министър не може да се говори  за скрити послания на Русия към  САЩ през България.  \r\nЕвелина БРАНИМИРОВА", "date": "2019.03.05", "title": "Ивайло Калфин: България не трябва да бъде зона на напрежение между Русия и САЩ"}
{"url": "http://www.focus-news.net/news/2019/03/05/2630832/kardzhali-lek-avtomobil-se-e-zapalil-po-vreme-na-dvizhenie-i-izgoryal-v-kv-vazrozhdentsi.html", "text": "Лек автомобил „Мерцедес“ се е запалил по време на движение и изгорял в кв. „Възрожденци“. Това съобщиха от  ОДМВР - Кърджали . При инцидента няма пострадали. Произшествието станало на 3 март около 22.00 часа в кв. „Възрожденци“ в Кърджали. Екип на пожарната служба в града загасил пламъците. Късо съединение в електроинсталацията е причинило пожара.", "date": "2019.03.05", "title": "Кърджали: Лек автомобил се е запалил по време на движение и изгорял в кв. „Възрожденци“"}
{"url": "http://www.focus-news.net/news/2019/03/05/2630829/ivaylo-kalfin-balgariya-ne-tryabva-da-igrae-rolyata-na-poshtalyon-mezhdu-bryuksel-i-moskva-a-da-zaeme-yasna-pozitsiya-i-da-formulira-natsionalniya-interes.html", "text": "България не трябва да играе ролята на пощальон между Брюксел и Москва, а да заеме ясна позиция и да формулира националния интерес. Това каза за дневния блок „Добър ден“ на  Радио „Фокус“  бившият външен министър Ивайло Калфин във връзка с посланията от двудневната визита на руския премиер Дмитрий Медведев у нас. Според него най-полезният ход за България ще е да не бъде в зоната на напрежение между двата континента. Не успяваме обаче да запазим неутралитет и да поддържаме баланс между големите сили, допълни Ивайло Калфин. „Само преди няколко години говорихме за „Южен поток“, който трябваше да докара 64 млрд. кубически метра през България. Сега говорим само за ¼ от това количество и се молим да мине през България. Очевидно е, че сме в много по-лоша позиция спрямо този период преди 10 години. А дали „Турски поток“ ще завие към България – пред този въпрос стоят много условности. Нека припомня, че дълго чакахме газопроводът „Набуко“ да завие през страната ни, а той отиде към Гърция и Италия. Същото нещо може да се случи и с „Турски поток“. Руският премиер Дмитрий Медведев поиска гаранции от страна на ЕС, но аз не виждам какви биха могли да са те“, коментира бившият външен министър. Българската позиция по отношение на проектите за преминаване на газ през страната днес спрямо тази преди 10 години показва по-слаби позиции и по-ниска амбиция, посочи още Ивайло Калфин. Според бившия външен министър позициите ни по отношение на „Турски поток“ и неяснотата на българското участие в този процес е доказателство за тези отслабени позиции. Необходимо е България ясно да постави приоритетите си и да отстоява националния си интерес на международната сцена, заяви Калфин, като уточни, че политиката „да се харесаме на всички“ няма да даде желаните резултати.  \r\nЕвелина БРАНИМИРОВА", "date": "2019.03.05", "title": "Ивайло Калфин: България не трябва да играе ролята на пощальон между Брюксел и Москва, а да заеме ясна позиция и да формулира националния интерес"}
{"url": "http://www.focus-news.net/news/2019/03/05/2630833/prof-dzhoshua-moshonov-bolnitsa-adasa-v-izrael-kadeto-shte-se-obuchavat-balgarskite-lekari-ima-vsichki-spetsializatsii-v-meditsinata-na-nay-visoko-nivo.html", "text": "Болница „Адаса“ в Израел, където ще се обучават българските лекари, има всички специализации в медицината на най-високо ниво. Това каза проф. Джошуа Мошонов, клиничен доцент и ръководител на катедрата по Ендодонтия при Hebrew University – факултет по дентална медицина Хадаса, Йерусалим, Израел, по време на пресконференция, на която бе представена информация за сътрудничество между най-високотехнологичната израелска болница „Адаса“ и Столичната лекарска колегия на БЛС, предаде репортер на  Агенция „Фокус” . „Днес „Адаса“ има два центъра в Йерусалим с хиляда болнични легла. Ние се гордеем, че сме лидери в медицината в Израел и за нас е голямо удоволствие да направим тази връзка с българската медицина и да напреднем заедно, защото и ние има какво да научим от българските лекари, както и те от нас“, заяви проф. Мошонов.  \r\nД-р Асен Меджидиев, председател на Столичната лекарска колегия на БЛС, поясни, че идеята на това сътрудничество е на младите лекари да се подсигурят курсове за специализация по един или два пъти в годината, за 5-годишния им курс на обучение.  \r\nТой обясни, че създаденият през декември месец миналата година от Столичната лекарска колегия фонд „Лекарска взаимопомощ“ подпомага не само лекари без специалност, но и такива, които имат придобита специалност в България и искат да подобрят квалификацията си в определена област. \r\n„Първата група, която ще замине за Израел ще бъде от 10 ръководителя на лечебни заведения в София на лекарски курс, който ще се проведе 5 дни в Израел и 5 дни в София, като първите 5 дни ще има наши пратеници там, а другите 5 ще има пратеници от Израел в България. Основната идея е те да се запознаят със самата структура на болниците, за да може след това целенасочено да се изпращат лекари за специализация“, каза още той. \r\nИрина ИВАНОВА", "date": "2019.03.05", "title": "Проф. Джошуа Мошонов: Болница „Адаса“ в Израел, където ще се обучават българските лекари, има всички специализации в медицината на най-високо ниво"}
{"url": "http://www.focus-news.net/news/2019/03/05/2630834/initsiirat-se-tematichni-sreshti-s-potentsialni-kandidati-po-protsedura-sazdavane-i-razvitie-na-regionalni-inovatsionni-tsentrove-po-opik.html", "text": "Управляващият орган на Оперативна програма „Иновации и конкурентоспособност“ 2014-2020 (УО на ОПИК) инициира тематични срещи с потенциални кандидати по процедура „Създаване и развитие на Регионални иновационни центрове“, съобщиха от  управляващия орган на ОПИК . Целта е да бъде разработена възможно най-близка до нуждите на бизнеса и научно-изследователските организации процедура. Тази инициатива на УО се явява последната стъпка в програмирането на процедурата след провеждането на множество регионални срещи с бизнес организации и научните среди като част от дейностите по широкото ѝ популяризиране. \r\nЗа участие в тематичните срещи е необходимо да бъде попълнено Заявление за среща, след което заявилите интерес организации ще бъдат поканени в пряк диалог с екипа на УО да изложат и аргументират вижданията си за процедурата, така че тя да се доближи максимално до техните нужди и в същото време да запази основното си предназначение. Екипът на УО се ангажира да разгледа внимателно всички постъпили предложения и коментари в рамките на проведените тематични срещи, но отразяването им в крайния вариант на пакета с документи по процедурата остава изцяло в правомощията на УО. \r\nВ зависимост от заявения интерес от потенциални кандидати, които са изпратили попълнено заявление на електронна поща ric@mi.government.bg, ще бъдат насрочени тематични срещи с участието на експерти на УО и представители на всички организации, идентифицирани като част от потенциалния кандидат – Регионален иновационен център (РИЦ). След определяне на ден и час за срещата с потенциалните кандидати, на същите ще бъда изпратен кратък въпросник с насочващи въпроси за предстоящата тематична среща. \r\nСрокът за изпращане на заявленията до УО е 8 март 2019 г. При набиране на достатъчен брой заявления УО ще се свърже с проявилите интерес за насрочване на срещи. \r\nС прилагания подход УО се стреми да постигне максимална публичност и отчитане на мнението на всички заинтересовани страни, тъй като изграждането на устойчиви и ефективно функциониращи РИЦ е от ключово значение за провеждане на иновационните политики в България и в следващия програмен период 2021-2027 г. \r\nЗаявление за среща с представители на УО на ОПИК може да бъде намерено  . Целта на процедура „Създаване и развитие на Регионални иновационни центрове“ е да се изгради и развие съвременна научноизследователска и иновационна инфраструктура и експертиза за провеждане на приложни изследвания и развойна дейност от отворен тип, които да допринесат за ускорено икономическо и социално развитие на българските региони. По процедурата ще бъдат подкрепяни съвместни проекти, инициирани от няколко предприятия с висок иновативен потенциал в сътрудничество с научноизследователска/и организация/и, които да имат за резултат създаването на научноизследователски и иновативен капацитет за подпомагане и развитие на местната икономика за по-висока добавена стойност съгласно специализацията на Иновационната стратегия за интелигентна специализация.  \r\nОбщият бюджет на процедурата е 115.6 млн. лева, разпределен поравно между 6-те региона на ниво NUTS 2, с изключение на област София–град. Минималният размер на безвъзмездната финансова помощ е 1.5 млн. лева, а максималният размер – 7 млн. лева . \r\nДопълнителна информация за изискванията и условията на процедурата може да бъде намерена в Концепцията за процедурата, публикувана  .", "date": "2019.03.05", "title": "Инициират се тематични срещи с потенциални кандидати по процедура „Създаване и развитие на регионални иновационни центрове“ по ОПИК"}
{"url": "http://www.focus-news.net/news/2019/03/05/2630837/shumen-50-godishen-mazh-e-zadarzhan-sled-opit-za-palezh-na-pchelni-kosheri.html", "text": "50-годишен мъж е задържан след опит за палеж на пчелни кошери до стопанския двор в село Кълново. Арестът е извършен на 3 март, съобщиха от  ОДМВР - Шумен . Кошерите, които са собственост на брат му, били залети с бензин.  На място пристигнал и противопожарен екип, но възпламеняването им било възпрепятствано. Мъжът е задържан в полицейското управление във Велики Преслав. Образувано е досъдебно производство.", "date": "2019.03.05", "title": "Шумен: 50-годишен мъж е задържан след опит за палеж на пчелни кошери"}
{"url": "http://www.focus-news.net/news/2019/03/05/2630814/lokalno-makedoniya-kampaniyata-za-prezidentskite-izbori-v-makedoniya-zapochva-na-1-april.html", "text": "Претендентите за поста президент на Северна Македония трябва да внесат кандидатурите си в Държавната избирателна комисия (ДИК) най-късно до 21 март, а предизборната кампания в страната ще започне на 1 април, поясняват в редакцията на скопското електронно издание  „Локално“ . \r\nЗа да се формализира президентската кандидатура, е необходимо кандидатите за държавен глава да представят спискък с подписите на 10 000 граждани или на 30 членове на парламента.  \r\nПо данни на ДИК за шестите президентски избори в югозападната ни съседка до момента  събират седем кандидати, но само претендентът на ВМРО-ДПМНЕ проф. Гордана Силяновска Давкова разполага с необходимия брой.  \r\nВсе още не е сигурно дали съвместният кандидат на СДСМ и ДСИ Стево Пендаровски ще представи пред ДИК подписи от граждани или депутати. Обмислят се и двата варианта, поясниха от редиците на социалдемократите.  \r\nПодписи за участие в президентските избори се събира и Блерим Река, който бе издигнат от „Алианс за албанците“ и БЕСА.  \r\nСъбирането на подписи започна на 23 февруари и ще приключи на 9 март. Крайният срок за представянето на кандидатурите е 21 март. \r\nНа 14 март изтича срокът за проверка на избирателните списъци и регистрирането за гласуване на диаспората. Досега само 413 македонски граждани са се регистрирали за правото  да гласуват в дипломатическите консулски служби на страната. \r\nПървият кръг на изборите е насрочен за 21 април, а вторият ще се проведе на 5 май. Тереза Герова", "date": "2019.03.05", "title": "„Локално“ (Македония): Кампанията за президентските избори в Македония започва на 1 април"}
{"url": "http://www.focus-news.net/news/2019/03/05/2630838/veliko-tarnovo-nad-140-pensioneri-ot-svishtov-shte-se-vklyuchat-v-praznichna-programa-po-povod-denyat-na-zhenata.html", "text": "Голямо тържество, в което ще се включат два пенсионерски клуба от града и един от село Вардим, подготвят в Свищов. Поводът е предстоящия празник 8 март – Ден на жената. Това каза в предаването „Добре дошли в Свищов“ на  Радио „Фокус“ – Велико Търново  Мария Радулова, председател на пенсионерските клубове в общината. Тя уточни, че през настоящата година ще бъде нарушена традицията всички институции в района да празнуват заедно. „Взехме това решение на общо събрание, защото на този ден по традиция клубовете на пенсионера, заедно с читалищата в населените места организират честване на празника. Посещава ги кметството на селото, поднасят подаръци и поздравления“, обясни Мария Радулова. В Свищов тържеството ще се проведе на 6 март. Поздрав ще отправят изпълнителите от Квартет – Свищов, а специален гост ще бъде кметът на града Генчо Генчев, който ще поздрави празнуващите. „Искам да благодаря на кмета на община Свищов Генчо Генчев, който наред с многото проблеми, които има да решава, не забравя да поздрави хората от третата възраст. Ние сме трогнати от синовната му обич и му пожелаваме здраве“, каза още Радулова. \r\nЛуиза ТРАНЧЕВА", "date": "2019.03.05", "title": "Велико Търново: Над 140 пенсионери от Свищов ще се включат в празнична програма по повод Денят на жената"}
{"url": "http://www.focus-news.net/news/2019/03/05/2630836/zam-glavniyat-prokuror-ivan-geshev-dvama-dushi-sa-zadarzhani-pri-opit-da-proniknat-v-granichno-politseysko-upravlenie-vidin-i-da-izvarshat-palezh.html", "text": "Задържани са 2 лица при опит да се проникнат в Гранично полицейско управление-Видин, където най-вероятно е щял да се извърши палеж. Това каза на брифинг зам. главният прокурор Иван Гешев относно опит за умишлен палеж във Видин, предаде репортер на  Агенция „Фокус“ . „Преди няколко месеца беше запалена кола на разследващ полицай във Видин, по същото време е извършен палеж и на апартамент. Все още не разполагаме с категорична информация на какво се дължат тези действия. Възложено ни беше от главния прокурор на мен, главния секретар на МВР и г-н Маринов да се предприемат действия по анализ и да се сформира щаб за работа по този случай, защото това по същество представлява директна атака срещу държавата“, обясни той. „Миналият вторник е получена информация от ОДМРВ-Видин и Главна дирекция „Национална полиция“, че ще бъде извършен палеж или на територията на Видин, или на Монтана. Колегите са сформирали екипи на множество адреси, които да осъществяват охрана. Във вторник през нощта, един от тези постове констатира опит да се проникне на територията на Гранично полицейско управление-Видин. При опит да се доближат лицата избягват, задържани са“, уточни Гешев. „На мястото, където са се опитали да проникнат и най-вероятно е щял да бъде извършен палежът, се намира 10-тонова цистерна с нефтени продукти, съвсем близо до тях има други нефтени продукти, на улицата има бензиностанция. Това гранично управление се намира в жилищен район. Както се изрази и един колега от Видин: Ако палежът се беше извършил, Видин щеше да гори една седмица“, заяви Гешев. „Лицата, които са задържани под стража от Районния съд-Видин, в петък, са намерени множество 11-литрови бутилки с бензин, с които се показва, че има сходство на почерка от първите палежи и сегашния опит“, коментира той. „Тези бутилки са пълни с бензин, към тях е прикрепено пликче с определено вещество, и когато е него се инжектира трето вещество, каквото е намерено в спринцовки в апартамента  на задържаните лица, възниква химична реакция и се получава взрив, доста сериозен“, поясни Гешев, като допълни, че задържаните ще се явят пред Окръжен съд-Видин в четвъртък.  \r\nДаяна ДЮЛГЕРОВА", "date": "2019.03.05", "title": "Зам. главният прокурор Иван Гешев: Двама души са задържани при опит да проникнат в Гранично полицейско управление-Видин и да извършат палеж"}
{"url": "http://www.focus-news.net/news/2019/03/05/2630827/razgrad-oblastnata-komisiya-po-transport-shte-obsadi-zakrivane-na-5-marshrutni-razpisaniya.html", "text": "Областната комисия по транспорт ще проведе заседание на 6 март от 11.00 часа в зала 712 на Областна администрация - Разград. Това съобщиха от  Областната администрация . В дневния ред на заседанието има само една точка – обсъждане предложението на кмета на Община Кубрат Алкин Неби за закриване на 5 маршрутни разписания от областната транспортна схема по автобусни линии: Кубрат - Исперих – 1 брой, Кубрат - Завет – 2 броя, Кубрат - Сушево – 2 броя.", "date": "2019.03.05", "title": "Разград: Областната комисия по транспорт ще обсъди закриване на 5 маршрутни разписания"}
{"url": "http://www.focus-news.net/news/2019/03/05/2630835/inzh-milen-nenchev-rdnsk-burgas-ne-e-nalitse-deynost-po-izgrazhdaneto-na-tri-vilni-sgradi-v-mestnost-alepu-kray-sozopol.html", "text": "Не е налице строителна и монтажна дейност по изграждането на три вилни сгради в местност Алепу, землище на град Созопол. Това каза началникът на РДНСК – Югоизточен район – Бургас инж. Милен Ненчев по време на проверка на сигнали за извършване на строителна дейност в местността, предаде репортер на  Радио „Фокус“ – Бургас . Според инж. Ненчев извършваните дейности са единствено и само по брегоукрепването на мястото. „В петък от Община Созопол е издадена заповед, с която ясно е указано като условие, че вторият етап от строежа – изграждането на вилните сгради, може да се извършва едва след цялостен мониторинг по първи етап – брегоукрепването. Това отсъстваше в първоначалното разрешение за строеж. Заповедта ще бъде подробно проверена от Дирекция „Строителен контрол“, с присъствието на представители на Община Созопол“, отбеляза инж. Ненчев. Той добави, че дейностите по брегоукрепване задължително трябва да включват стоманобетонови кубове и вертикален стоманобетонен откос, които вече са изградени на терена, за да се спре активното свлачище. „До този момент брегоукрепването още не е довършено и строежът се изпълнява по съгласуваната строителна документация“, каза още инж. Ненчев. \r\nМария ПОПЧЕВА", "date": "2019.03.05", "title": "Инж. Милен Ненчев, РДНСК - Бургас: Не е налице дейност по изграждането на три вилни сгради в местност Алепу край Созопол"}
{"url": "http://www.focus-news.net/news/2019/03/05/2630841/pazardzhik-zadarzhani-sa-momiche-i-momche-otkradnali-nad-5-000-leva-ot-zavedenie-vav-velingrad.html", "text": "Двама младежи са задържани от служители на РУ - Велинград заради извършена кражба, съобщиха от  ОДМВР - Пазарджик . През нощта на 3 срещу 4 март крадците проникнали в бар към ресторант във Велинград. Била извършена кражба на сумата от 5 200 лева, както и няколко бутилки с марков алкохол. На мястото е извършен оглед от дежурна група при полицейското управление в курорта. Предприети са незабавни действия за разследване. За броени часове служителите на „Криминална полиция“ заловили 17-годишно момиче от София и нейния съучастник – 16-годишен младеж от курортния град. Двамата са задържани в ареста на  РУ - Велинград, а с младежите работят криминалисти и инспектор „Детска педагогическа стая“.", "date": "2019.03.05", "title": "Пазарджик: Задържани са момиче и момче, откраднали над 5 000 лева от заведение във Велинград"}
{"url": "http://www.focus-news.net/news/2019/03/05/2630844/shumen-63-godishna-zhena-e-bila-obgazena-pri-pozhar-v-apartament-na-bul-pliska.html", "text": "63-годишна жена е била обгазена при пожар в апартамент на бул. „Плиска“. Сигналът е подаден в 12.10 часа на 4 март. Това съобщиха от  ОДМВР - Шумен . Към адреса е насочен противопожарен екип. В пожара било унищожено домашно имущество на 63-годишна жена, опушени са и 80 кв. м стени. След обгазяване жената е откарана за преглед в МБАЛ - Шумен, след като ѝ е оказана медицинска помощ е освободена. Пламъците били погасени. Предполагаема причина за възникването му е запален комин.  \r\n13 са получените сигнали за произшествия през последните 24 часа. В 15:05 часа бил приет сигнал за пожар в кошерни пчелини в село Хан Крум, местността Селските лозя. Към селото бил насочен противопожарен екип от РСПБЗН - Велики Преслав. Пламъците били погасени с помощта на 5 тона вода. Изяснено било, че пожарът тръгнал след като мъж от селото запалил отпадъци в двора си. Пламъците се прехвърлили към пчелните кошери на 48-годишен мъж. Унищожени са три пчелни кошера, пчеларски инвентар, рамки и магазини. Спасени са 37 пчелни кошери, два декара смесена гора и два декара овощна градина. На помощ в гасенето дошъл екип от противопожарната служба в Шумен, тъй като пламъците били  на площ от около 5 000 кв. м.", "date": "2019.03.05", "title": "Шумен: 63-годишна жена е била обгазена при пожар в апартамент на бул. „Плиска“"}
{"url": "http://www.focus-news.net/news/2019/03/05/2630842/pernik-v-oblastnata-direktsiya-na-mvr-shte-se-provede-brifing-po-povod-zadarzhani-izvarshiteli-na-domova-krazhba-v-grada.html", "text": "В Областната дирекция на МВР ще се проведе брифинг по повод задържани извършители на домова кражба в града. Това съобщиха от пресцентъра на  МВР . Събитието ще се състои в 14.00 часа в ОДМВР - Перник. На брифинга ще бъдат оповестени подробности във връзка със задържаните извършители.", "date": "2019.03.05", "title": "Перник: В Областната дирекция на МВР ще се проведе брифинг по повод задържани извършители на домова кражба в града"}
{"url": "http://www.focus-news.net/news/2019/03/05/2630839/balgariya-se-darzhi-za-trabata-komentari-v-ruskite-medii-za-poseshtenieto-na-dmitriy-medvedev-v-stranata-agentsiya-fokus.html", "text": "Двудневното официално посещение на министър-председателя на Руската федерация Дмитрий Медведев в София – първото по рода си на подобно ниво от дълги години насам – бе широко отразено в руските медии, които не пропуснаха да отбележат, че „България се държи за тръбата“.  \r\nВодещите средства за масова информация в Русия поставят акцента от визитата на Медведев върху сътрудничеството в енергийната сфера и преди всичко – върху продължаването на газопровода „Турски поток“ през територията на България. Част от медиите се фокусират също върху българо-руското сътрудничество в областта на туризма.   представя някои от по-интересните коментари в руските медии: \r\n„Като част от руско-българските преговори, които се състояха на 4 март в София, премиерите на двете страни Дмитрий Медведев и Бойко Борисов отбелязаха значително забавяне на търговския оборот от предишните обеми - поради европейските санкции и руското ембарго върху храните. Страните се надяват да наваксат загубата, като подновят работата на междуправителствената комисия за търговско-икономическо сътрудничество, замразена за три години. В София беше обсъдена и енергийната програма, но преговорите не донесоха видими резултати: с оглед съдбата на „Южен поток“, Русия очаква гаранции от Европейската комисия, за да продължи диалога за преминаване на „Турския поток“ през България“, обобщават в редакцията на вестник  „Коммерсант“  в статия, озаглавена „България се държи за тръбата“. \r\n„На 4 март министър-председателят на Руската федерация Дмитрий Медведев пристигна за първи път на посещение в България, за да проведе преговори преди всичко за търговско-икономическото сътрудничество между Москва и София. Данните за 2018 г. в това отношение са все още скромни“, отбелязва вестникът, като привежда информация за обема на стокообмена между България и Русия. \r\nРуският износ, 75% от който е енергиен, е нараснал само с 1,6% (до 2,9 млрд. долара), вносът (главно машини и фармацевтични продукти) е намалял с 4,4% (до 525 млн. долара). „Санкциите на ЕС и руските ограничения за храните продължават да имат отрицателно въздействие върху двустранната търговия - България оценява щетите си от тях на 150 милиона евро\", отбеляза руското правителство в преговорите. Дмитрий Медведев изрази надежда, че неотдавнашното възобновяване на дейността (след тригодишна пауза) на руско-българската междуправителствена комисия по търговско, икономическо и научно-техническо сътрудничество ще подпомогне връщането към предходната динамика.  \r\n„Приоритет в отношенията е енергетиката, особено за българската страна: Русия е единственият доставчик на газ, който ежегодно осигурява около 3 млрд. куб. м (собственото производство на България е не повече от 100-150 млн. куб. м). Най-големият проект в областта е „Турски поток“, който се появи вместо „Южен поток“ след отмяната на проекта през 2014 г.“, пише „Коммерсант“, като същевременно припомня за съдбата на последния посочен в текста проект.  \r\n„След обсъждането на проекта не бе разпространена никаква по-конкретна информация. Дмитрий Медведев просто припомни позицията на руската страна по този въпрос: „Ще можем да говорим за по-нататъшни стъпки, когато Европейската комисия може да предостави надеждни гаранции, че бъдещето на този проект няма да се срине и няма да бъде възпрепятстван”, цитира изданието думите на лидера на кабинета в Москва.  \r\nСлед срещата с българския си колега Бойко Борисов министър-председателят на Руската федерация Дмитрий Медведев обърна внимание от необходимостта за съсредоточаване на вниманието към сътрудничеството в областта на енергетиката, отбелязва руският вестник  „Аргументи и Факти“ . \r\nТака Медведев коментира изявлението на Борисов за намеренията на София да модернизират МиГ-29 и Су-25 от ВВС на България. Руският премиер подчерта, че усъвършенстването на самолетите са най-простото от всички наложителни решения на проблемите.  \r\n„Изтребителите ще дойдат винаги, но най-важното е да потече газта и електроцентралите да работят“, заяви ръководителят на руското правителство.Той изрази мнението си, че Русия и България трябва да работят заедно в тази област. \r\n„Газ след гаранции“ е заглавието на статия по темата, публикувана от руския вестник  „Российская газета“.   „За последен път представител на политическото ръководство на Русия посети страната през 2008 г. В продължение на дълги години отношенията между двете страни бяха далеч от приятелски. Това доведе до пропадането на редица съвместни проекти. Официална София направи обрат миналата година – най-напред в Москва пристигна държавният глава Румен Радев, а буквално след няколко дни и премиерът Бойко Борисов. Желанието и на двамата бе обсъждане на развитието на взаимноизгодно сътрудничество в различни сфери, най-вече в енергетиката, припомнят от редакцията „Российская газета“. \r\n„Българското ръководство очаква практически резултати от посещението. На първо място – за газопровода, който ще транспортира природен газ от Русия до Европа. Когато възникна въпросът за продължаване на маршрута на „Турски поток“, в София не само се извиниха за провала на проекта за „Южен поток”, но и предложиха да го съживят. Сега България провежда търг за изграждане на участък от газопровода на нейна територия до границата със Сърбия. \r\nРешението за продължаване на „Турски поток“ през българската територия зависи от това дали София ще може да получи твърди гаранции от Европейския съюз“, подчертава изданието.  \r\n„Медведев изтъкна пред България необходимостта от гаранции от ЕК за „Турски поток“, е заглавието на материала, който вестник  „Взгляд“  публикува за посещението на Медведев в София.  \r\nМинистър-председателят на България Бойко Борисов счита за предатели онези, които се противопоставят на газопровода „Турски поток“, отбелязва  РБК  в статия за визитата на премиера на Русия.  \r\n„Говорейки пред журналисти след срещата с руския си колега Дмитрий Медведев, Борисов заяви, че целта на София е да запази съществуващите доставки на природен газ.  Той припомни съдбата на проекта „Южен поток”, блокиран с решение на Европейската комисия. Според Борисов хора, които се противопоставят на изграждането на газопреносен център в страната, са по същество предатели. „Те искат нашите инвестиции да бъдат погребани в земята, а ние искаме да създадем максимално прозрачен хъб\", са думите на бълбългарският премиер. \r\n„Ако в Турция свърши газта, нашите тръби ще бъдат празни. И какво да правим тогава?”, бе въпросът, с който Борисов се обърна към опонентите на проекта.  \r\nБългарският премиер засегна и въпроса за текущите отношения между Русия и Запада. Според него е необходимо връщане на масата за преговори, тъй като евентуален военен конфликт „ще има катастрофални последици за целия свят\". \r\n„Има хора, които използват посещението на Медведев, за да зададат въпрос за бъдещето на България: Русия или НАТО? А аз искам Черно море да бъде зона на приятелство и туризъм ”, увери  Борисов. \r\nМедията припомня, че българският участък на „Турски поток“ с дължина 474 км трябва да бъде пуснат в експлоатация в края на 2019 г. Едното разклонение на газопровода ще снабдява Турция с газ, а другият ще доставя гориво за Европа (3,75 млрд. куб. м в центъра Баумгартен, Австрия) през България (3,5 млрд. куб. м ще останат в страната), Сърбия (2,5 млрд. куб. м) и Унгария (6 млрд. куб. м). \r\nДържавната информационна агенция  TACC  публикува материал за програмата от втория ден на посещението на Медведев в България, като съобщава, че след приключването му той ще отпътува за Люксембург.  \r\n„Медведев и Борисов ще вземат участие в откриването на руско-български бизнес форум в сферата на туризма. В събитието, инициирано от българска страна, ще се включи също и руският министър на икономическото развитие Максим Орешкин и Николина Ангелкова, българският министър на туризма. В рамките на форума ще бъде подписан меморандум за сътрудничество между Министерството на туризма в България и Туристическата асоциация на Русия“, предава агенцията.  \r\nПо данни на правителството на Русия, страната заема шесто място в туристическия поток в България. За 11 месеца на 2018 г. България е посетена от 502 хил. руски туристи, с 8,5% повече спрямо предходната година. За същия период от България в Русия са пристигнали 56 хил. туристи. Тереза Герова", "date": "2019.03.05", "title": "„България се държи за тръбата“ – коментари в руските медии за посещението на Дмитрий Медведев в страната (Агенция „Фокус“)"}
{"url": "http://www.focus-news.net/news/2019/03/05/2630845/gl-sekretar-na-mvr-ivaylo-ivanov-zadarzhanite-za-opit-za-palezh-na-granichnoto-politseysko-upravlenie-vav-vidin-ne-sa-mestni-nay-veroyatno-sa-naeti-da-svarshat-tazi-rabota.html", "text": "Задържаните за опит за палеж на Граничното полицейско управление във Видин не са местни, най-вероятно са наети да свършат тази работа. Това каза на брифинг главният секретар на МВР и главен комисар Ивайло Иванов във връзка с предотвратения опит за умишлен палеж във Видин, предаде репортер на  Агенция „Фокус“ .  „Автомобилът, който беше запален в края на миналата година, е на разследващ полицай от въпросното ГПУ-Видин. Веднага след запалването на колата беше запален и апартамент, но беше направена грешка и не беше запален неговият. Бяха объркали етажа“, обясни Иванов. „Предвид факта, че става въпрос за разследващ полицай, ние започнахме да правим анализ на всички дела, по които се работи в ОДМВР-Видин, ГПУ-Видин и ГПУ-Брегово. Мотивът все още не е ясен, но най-вероятно е свързан с тяхната работа, делата, по които работят“, изтъкна главният секретар на МВР.  \r\n„Задържаните не са криминално проявени, две са лицата. Първоначалната информация дойде в ОДМВР-Видин, че на територията ще бъде извършено „нещо“. Тогава действахме на сляпо, само знаехме, че лица ще отидат във Видин и ще извършат престъпление. По тази причина бяха сформирани постове и един от тях засичайки лицата, предотвратиха този процес“, коментира Ивайло Иванов. „С това сериозно количество гориво, което притежаваха те, ако бяха възпламенили цистерната, сами щяхте да си направите изводите, какво щеше да стане. Тези две лица не са от Видин. Най-вероятно са наети да свършат тази работа“, допълни той.  \r\nДаяна ДЮЛГЕРОВА", "date": "2019.03.05", "title": "Гл. секретар на МВР Ивайло Иванов: Задържаните за опит за палеж на Граничното полицейско управление във Видин не са местни, най-вероятно са наети да свършат тази работа"}
{"url": "http://www.focus-news.net/news/2019/03/05/2630840/", "text": "Дано някой външен пръст отново не се намеси да спре „Турски поток“, дано да удържим. Това каза пред журналисти в парламента председателят на ПГ на „Обединени патриоти“ и лидер на „Атака“ Волен Сидеров след среща с руския премиер Дмитрий Медведев с участието на ръководството на Групата за приятелство с Русия, предаде репортер на  Агенция „Фокус“ . „Вярвам, че днес имаме премиер, който води по-балансирана политика от предишни такива, ще удържи националния интерес и ще даде уверенията за това „Турски поток“ да бъде гарантиран. Премиерът Бойко Борисов има искрено желание да се постигне договореност. Вярвам, че той не само има желание, разбира, осъзнава, а и работи за реализацията на проектите „Турски поток“ и АЕЦ „Белене““, заяви той. „Намесата отвън в каква степен ще бъде и до колко ще удържи е въпрос на устойчивост“, коментира Сидеров. „Зам.-държавният секретар на САЩ дойде и небрежно подхвърли нещо против това „Турски поток“ да минава през България отново. Надявам се този път това да бъде просто подметнато изречение, да не се вземе толкова сериозно, да не спре двата важни проекта“, посочи лидерът на „Атака“. „Досега не съм се срещал с премиера Дмитрий Медведев. За мен това е човек, който е изключително интелигентен, проницателен, точен. Той коментира дори с лека ирония това, че България се отказа от важни проекти, изгодни и за нас. Имам предвид главно „Южен поток“, а и АЕЦ „Белене““, каза Волен Сидеров. „„Атака“ винаги е подкрепяла тези проекти. И единият, и другият бяха провалени поради външна намеса“, изтъкна той. „Дмитрий Медведев го загатна в разговора, деликатно и дипломатично. Каза, че е добре тези решения да се взимат без толкова външна намеса“, коментира лидерът на „Атака“. „Не знам как ще завършат преговорите. Като част от управляващото мнозинство ще направя, каквото е възможно за реализирането „Турски поток“, той да минава през България, а не през Гърция, каквато възможност има“, обяви Сидеров. Според него, ако извоюваме „Турски поток“ да преминава през България това ще бъде някакъв вариант на „Южен поток“ и е изгоден е за нас, защото ставаме стратегически много по-важна държава. По думите на Сидеров, ако АЕЦ „Белене“ работеше БВП на България сигурно щеше да скочи с 20%, а икономическият ръст с 3-5%. „Ако „Южен поток“ беше направен икономическият ръст на България щеше да бъде двоен, даже повече“, изтъкна той. „Работя за нормализирането на икономическите отношения с Русия и бих работил във всяка една функция. Ако „Атака“ има представител в европарламента, той ще работи за това да паднат санкциите срещу Русия, а отношенията между ЕС и Руската федерация да бъдат нормализирани“, подчерта лидерът на „Атака“. В отговор на въпрос вижда ли връзка между посещението на генералният секретар на НАТО Йенс Столтенберг и руския премиер Медведев, той посочи: „Обикновено тези посещения се планират много време, особено на руския премиер. Те са съпроводени с тежки делегации. Едва ли са се гонили, за да съвпаднат“. „В посещението на Столтенберг има неизяснени моменти- какво точно иска НАТО от нас. Чувам и разбирам по неформален начин за някакви амбиции на НАТО ние да станем фронт, разбираме САЩ, срещу Русия. Тук да бъдат разположени оръжия, сега имаме само радарни съоръжения“, каза още Сидеров.", "date": "2019.03.05", "title": "Волен Сидеров, „Атака“: Дано някой външен пръст не се намеси да спре „Турски поток“"}
{"url": "http://www.focus-news.net/news/2019/03/05/2630843/n-v-simeon-ii-krasimir-uzunov-ostavi-yarka-svetlina-v-nasheto-bitie-i-shte-bade-zapomnen.html", "text": "Красимир Узунов остави ярка светлина в нашето битие и ще бъде запомнен. Това написа Н.В. Симеон II в  съболезнователен адрес . С прискърбие и тъга, бидейки в Скопие, научих за преждевременната кончина Красимир Узунов, пише той. „През не малкото години на познанство с него, съм изпитвал възхищение от неговият силен и ярък патриотизъм, който излъчваше. Патриотизъм, който го водеше във всяко негово действие. Любовта му към историята и към България бяха за него пътеводна светлина и пример за мнозина други. А наред с другото, беше и брилянтен предприемач! Хората, които като него оставиха ярка светлина в нашето битие ще бъдат запомнени! Приемете дълбоките ми съболезнования“, се посочва в  съболезнователния aдрес.", "date": "2019.03.05", "title": "Н. В. Симеон II: Красимир Узунов остави ярка светлина в нашето битие и ще бъде запомнен"}
{"url": "http://www.focus-news.net/news/2019/03/05/2630846/nezavisen-makedoniya-osvbodiha-yordan-ortse-kamchev-ot-zatvora-v-shutka.html", "text": "Най-богатият македонец, бизнесменът Йордан (Орце) Камчев, е освободен от затвора в Шутка след два месеца и половина престой, съобщава електронното издание на скопския вестник  „Независен“ .  \r\nВърховният съд на Македония прие жалбите, подадени от Камчев и другите заподозрени по делото _Империя\" - Цветан Пандесески и Ненад Йосифович. Тримата поискаха да бъдат пуснати под домашен арест.  \r\nРешението на най-висшия съдебен орган в югозападната ни съседка е въз основа на правно становище, в което се посочва, че Специализираната прокуратура не може да повдига обвинения, да започва разследване и да поема дела 18 месеца след изземването на материалите за подслушваните разговори на тогавашната опозиция.  \r\nПодчертава се, че Специализираната прокуратура е поискала мярка за задържане на Камчев през ноември 2018 г., т.е. след изтичането на зададения срок.  \r\n„Специализираната прокуратура за разследване на престъпленията, произтичащи от незаконното подслушване, не е упълномощена и не може да представя предложения за определяне на мярка за задържане срещу подсъдимия, както и предложение за удължаване на мярката за домашен арест, тъй като няма такава реална компетентност след изтичането на 18 месеца от деня на поемане на случаите и материалите под негова юрисдикция“, се казва в текста на жалбата на Камчев, уважена от Върховния съд.  \r\nКамчев попадна в затвора в Шутка на 9 ноември, припомнят от редакцията.  Тереза Герова", "date": "2019.03.05", "title": "„Независен“ (Македония): Освбодиха Йордан (Орце) Камчев от затвора в Шутка"}
{"url": "http://www.focus-news.net/news/2019/03/05/2630850/fokus-makedoniya-dzhoy-baydan-izprati-pismo-do-makedonskiya-premier.html", "text": "Министър-председателят на югозападната ни съседка Зоран Заев получи писмо от бившия вицепрезидент на САЩ Джо Байдън, предава електронното издание на македонския  „Фокус“ . \r\nВ текста Байдън подчертава, че за него е било чест да се срещне със Заев в рамките на Конференцията по сигурността в Мюнхен и благодари за разговора, в който са обменили мнения по актуални политически въпроси. \r\n„Още веднъж Ви поздравявам за историческото споразумение с Гърция. Убеден съм, че договорът е сериозно положително развитие за европейската интеграция и единство. Както казах в разговора ни в Мюнхен, успехът на Северна Македония е успех и за цяла Европа, и това е добре за всички\", пише в писмото бившият вицепрезидент на САЩ. \r\nБайдън отбелязва, че очаква с нетърпение деня, в който Република Северна Македония ще бъде посрещната като пълноправен член на НАТО. „Вашата визия положи основите на безопасността и сигурността, Вашето лидерство като лидер на правителството на Северна Македония ще бъде запомнена след историческото постижение\", подчертава в писмото си до Заев американският политик. \r\nБившият вицепрезидент на САЩ завършва писмото си с убеждението, че приятелството между двете нации ще става все по-силно с годините. „Уверявам ви, че аз лично ще се застъпвам за Вашите политики и ангажимент за по-добро бъдеще\", се казва още писмото на Байдън. Тереза Герова", "date": "2019.03.05", "title": "„Фокус“ (Македония): Джой Байдън изпрати писмо до македонския премиер"}
{"url": "http://www.focus-news.net/news/2019/03/05/2630852/marin-marinov-istoricheski-muzey-svishtov-v-tsentara-na-grada-v-mestnostta-kaleto-ima-dve-kreposti-ot-razlichni-epohi.html", "text": "Две крепости – от средновековието, в периода 13-14 век, както и от времето на османското владичество – 16 век, се крият в местността Калето, в центъра на Свищов. Това разкри в предаването „Добре дошли в Свищов“ на  Радио „Фокус“ – Велико Търново  Марин Маринов, уредник в Историческия музей в града. Поводът за разговора ни с него, е че след близо 60-годишно проучване разкопките в района ще бъдат възобновени. Те са започнати през 1961 година, под ръководството на археолога Вельо Вълева. „Тогава са разкрити части от крепостната стена на средновековната крепост. Установено е, че има два строителни периода. Единият е Средновековието, от епохата на Второто българско царство – 13 – 14 век, а другият е времето на османското владичество – 16 век. През 1990 година, поради строителството на една спортна площадка на Стопанската академия в Свищов, на западния склон на хълма е  разкрита друга част от крепостната стена. Това налага спасителни археологически разкопки, които са проведени от тогавашния директор на музея Пети Доневски. Той проучва този новоразкрит  участък и установява, че той е много по-ранен от средновековната крепост, която е на върха на хълма“, обясни още Маринов, като подчерта, че данните сочат за изграждане през 3 век след Христа. През настоящата година разкопките ще са под ръководството на проф. Николай Овчаров. Ще започнат в края на пролетта или началото на лятото и ще продължат месец. \r\nЛуиза ТРАНЧЕВА", "date": "2019.03.05", "title": "Марин Маринов, Исторически музей – Свищов: В центъра на града, в местността Калето, има две крепости от различни епохи"}
{"url": "http://www.focus-news.net/news/2019/03/05/2630848/plovdiv-s-maskaradno-shestvie-i-kukerski-igri-v-karlovsko-shte-bade-otbelyazan-starchovden.html", "text": "С маскарадно шествие и кукерски игри в Карловско ще отбележат Старчовден и ще прогонят зимата. Това съобщи за  Радио „Фокус” - Пловдив  Гинка Тодорова, председател на Народно читалище „Васил Левски 1927 г.“ в кв. „Сушица\" и експерт в Отдел „Култура\" в Община Карлово. Всяка година в съботата преди Сирни Заговезни в град Карлово се провежда празникът Старчовден, на който се представят кукерските групи от селищата в общината. Кукерските игри в този район са предвестници на пролетта и съществуват от дълбока древност. Кукерите се наричат старци и са разделени на „белогащи“ и „баджаци“. Едните са добрите, другите са лошите. В миналото „старците” са били предимно мъже, но в днешно време все по-често се маскират и жени. Възрастта на кукерите варира от 8 до 80 години. \r\n„Белогащите играят със звънци или чанове, а баджаците играят с хлопки. Звънът на звънците наподобява ромона на планински поток, а хлопките са като тътен и когато звънят едновременно образуват една много приятна мелодия в играта”, коментира Гинка Тодорова. \r\nТази година празникът започва на 9 март. В 10.00 часа маскарадно шествие от кукерски групи ще премине по централните улици в Карлово и ще се установи на площад „20-ти юли”. Там започват кукерските игри, които обикновено са много атрактивни. В същото това време на площада е подредена и кулинарна изложба – базар и забавен детски кът. От 14.00 часа Старчовден се организира и в селата Климент и Куртово. \r\nНа 10 март Старчовден продължава в останалите селища в община Карлово. Игрите започват от 11.00 часа и ще продължат до 15.00 часа. \r\nЦветана ТОНЧЕВА", "date": "2019.03.05", "title": "Пловдив: С маскарадно шествие и кукерски игри в Карловско ще бъде отбелязан Старчовден"}
{"url": "http://www.focus-news.net/news/2019/03/05/2630847/pleven-53-godishen-shofyor-e-postradal-pri-konflikt-za-parkomyasto-pred-stadiona-v-grada.html", "text": "53-годишен шофьор е пострадал при конфликт за паркомясто пред стадиона в града, съобщават от  ОД МВР - Плевен . На 3 март е възникнал конфликт за паркомясто на пазара пред стадиона в Плевен. 53-годишен мъж от Разград е ударен с лопата в областта на главата. На място са изпратени полицейски служители. Настанен е за лечение в УМБАЛ ,,Д-р Георги Странски\" - Плевен със счупен череп. Извършен е оглед на местопроизшествието, иззета е метална лопата със счупена дръжка. Установено е, че ударът е нанесен от 22-годишен от село Буковлък. Извършителят е направил пълни самопризнания. Задържан е за срок до 24 часа. Уведомен дежурен прокурор в РП - Плевен. Започнато е досъдебно производство за престъпление и продължава работа разследващ полицай.", "date": "2019.03.05", "title": "Плевен: 53-годишен шофьор е пострадал при конфликт за паркомясто пред стадиона в града"}
{"url": "http://www.focus-news.net/news/2019/03/05/2630849/pleven-9-godishno-dete-se-e-prostrelyalo-s-pnevmatichen-pistolet-v-pordim.html", "text": "9-годишно дете се е простреляло с пневматичен пистолет в Пордим, съобщават от  ОДМВР - Плевен . Сигналът за инцидента е подаден на 1 март. Съобщено е, че в Пордим 9-годишно дете се е простреляло с пневматичен пистолет модел \"Екол - ес - 66 - Ц\", кал. 4.5 мм. Местопроизшествието е посетено от служители на РУ – Пордим. Пистолетът е законно притежаван, представена е фактура за закупуването му, но е без издадено удостоверение за уведомление. Пострадалото дете е откарано от екип на ЦСМП – Плевен с реална опасност за живота. Извършен е оглед на местопроизшествието. Проведен е разпит на свидетел. Уведомен е дежурен прокурор в РП – Плевен. Образувано е досъдебно производство.", "date": "2019.03.05", "title": "Плевен: 9-годишно дете се е простреляло с пневматичен пистолет в Пордим"}
{"url": "http://www.focus-news.net/news/2019/03/05/2630857/burgas-29-godishen-mazh-e-zadarzhan-za-napadenie-na-ohranitel-v-umbal-burgas.html", "text": "29-годишен мъж е задържан за нанасяне на лека телесна повреда на охранител в УМБАЛ – Бургас. Това съобщиха от  ОДМВР – Бургас . 28-годишен бургазлия със счупена ръка потърсил помощ в УМБАЛ – Бургас на 4 март около 22.40 ч. Мъжът е насочен за прием в отделението по „Травматологията и ортопедия“. Докато чакал, в пристъп на ярост пред отделението по „Рентгенология“, мъжът ударил силно с глава 50-годишния охранител на болницата, като му нанесъл лека телесна повреда. Нападателят е задържан за срок от 24 часа. По случая е образувано бързо полицейско производство.", "date": "2019.03.05", "title": "Бургас: 29-годишен мъж е задържан за нападение на охранител в УМБАЛ-Бургас"}
{"url": "http://www.focus-news.net/news/2019/03/05/2630855/burgas-normalno-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Нормално се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. „Движението е спокойно, няма образували се колони от автомобили“, посочи още дежурният. \r\nМария КУРТЕВА", "date": "2019.03.05", "title": "Бургас: Нормално се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2019/03/05/2630854/plovdiv-72-godishen-mazh-e-zadarzhan-za-otpravena-zaplaha-za-ubiystvo-v-kuklen.html", "text": "72-годишен жител на село Марково е задържан за отправена заплаха за убийство. Това съобщиха за  Радио „Фокус“ – Пловдив  от Областната дирекция на МВР. 72-годишният криминално проявен извършител е бил отведен за едно денонощие в Първо РУ на 4 март. Срещу него е образувано бързо производство, след като сутринта, в Куклен, се е заканил с физическа саморазправа на 55-годишен мъж. В хода на проверката на сигнала било установено, че пенсионерът съхранява в дома си ловна пушка, револвер и патрони от различен калибър, без необходимите разрешителни документи. С протокол незаконните оръжия и боеприпаси са иззети. Случаят е докладван в Районната прокуратура.", "date": "2019.03.05", "title": "Пловдив: 72-годишен мъж е задържан за отправена заплаха за убийство в Куклен"}
{"url": "http://www.focus-news.net/news/2019/03/05/2630859/plovdiv-kontrabandni-tyutyun-i-tsigari-sa-izzeti-pri-politseyski-operatsii-v-karlovo-i-stamboliyski.html", "text": "Контрабандни тютюн и цигари са иззети при полицейски операции от служителите на реда в Карлово и Стамболийски. Това съобщиха за  Радио „Фокус“ – Пловдив  от Областната дирекция на  МВР . На 3 март в районното управление в подбалканския град са образувани бързи производства срещу 40-годишна жителка на село Розино и 26-годишен шофьор от благоевградска област. При процесуални и следствени действия в дома на жената били открити близо 2 200 къса папироси без български бандерол. Тютюнева листна маса с общо тегло 107 килограма пък превозвал мъжът с „Ауди“, засечено на пътния участък между Карлово и Сопот.  Ден по-рано колегите им от Стамболийски започнали предварителни проверки за подобна незаконна дейност спрямо мъж и жена от град Септември, на 60 и 48 години, хванати на улицата да носят по 4 килограма безакцизен тютюн.", "date": "2019.03.05", "title": "Пловдив: Контрабандни тютюн и цигари са иззети при полицейски операции в Карлово и Стамболийски"}
{"url": "http://www.focus-news.net/news/2019/03/05/2630858/pleven-87-godishen-mazh-e-zadarzhan-za-ubiystvo-v-selo-stavertsi.html", "text": "87-годишен мъж е задържан за убийство на 64-годишен в село Ставерци, съобщават от  ОДМВР - Плевен . На 2 март в село Ставерци 87-годишен с пушка e произвел изстрел към 64-годишен. Пострадалият е починал на място. Местопрестъплението е посетено от полицейски служители. Извършени са процесуално-следствени действия за изясняване на случая. Оръжието е предадено на служителите на реда и предстоят експертизи. Уведомен е прокурор при ОП - Плевен. Образувано е досъдебно производство за престъпление. Стрелецът е задържан първоначално за срок до 24 часа. Повдигнато му е обвинение и с постановление на наблюдаващия прокурор е задържан за 72 часа. Работата продължава под контрола и ръководството на Прокуратурата.", "date": "2019.03.05", "title": "Плевен: 87-годишен мъж е задържан за убийство в село Ставерци"}
{"url": "http://www.focus-news.net/news/2019/03/05/2630862/plovdiv-zadarzhani-sa-dvama-shofyori-predlozhili-podkup-na-politseyski-sluzhiteli.html", "text": "Задържани са двама шофьори, предложили подкуп на полицейски служители. Това съобщиха за  Радио „Фокус“ – Пловдив  от Областната дирекция на МВР. Около 22.40 часа на 1 март на ул. „Стойчо Мушанов“ автопатрул на Четвърто РУ спрял лек автомобил „Нисан“. Колата управлявал 22-годишен, който решил да осуети полицейската проверка и подхвърлил в служебния автомобил 90 лева. Униформените незабавно уведомили за случилото се дежурната част на районното управление, а младежа задържали до идването на оперативно-следствената група. На местопроизшествието бил извършен оглед, банкнотите са иззети по надлежния ред. \r\nКъм 09.00 часа на 3 март подобни действия предприели и колегите им от Шесто РУ спрямо 53-годишен водач на лек автомобил „Опел“. На ул. „Ландос“ той предложил 10 лева на проверяващите го пътни полицаи, за да избегне санкциониране по Закона за движение по пътищата.  \r\nСрещу извършителите са образувани бързи производства. Уведомена е Окръжната прокуратура.", "date": "2019.03.05", "title": "Пловдив: Задържани са двама шофьори, предложили подкуп на полицейски служители"}
{"url": "http://www.focus-news.net/news/2019/03/05/2630863/stanislava-popovska-regionalna-sluzhba-po-zaetostta-blagoevgrad-prodalzhava-da-namalyava-nivoto-na-bezrabotitsa-v-oblastta.html", "text": "Продължава да намалява нивото на безработица в област Благоевград. Това каза за  Радио „Фокус“ – Пирин  Станислава Поповска, директор на дирекция „Регионална служба по заетостта“ – Благоевград. По думите ѝ до края на месец януари са били регистрирани 15 318 лица. „Равнището на безработица през месеца е било 10.1 %, като сравнено с аналогичния период на 2018 година се наблюдава намаление с 0.8 процентни пункта. Стойността на показателя тогава е била 10.9%“, каза още Поповска. Тя добави, че през първия месец на годината се е увеличил и броят на хората, постъпили на работа. „1 124 регистрирани безработни лица започнаха работа през месец януари. От тях 868 са започнали работа с посредничеството на бюрата по труда от областта. На заявените 667 свободни работни места на първичния пазар на труда, от които 552 са заявени работните места от работодатели от частния сектор, трудовите посредници са осигурили заетост на 709 лица“, допълни Поповска. \r\nЛивия НИНОВА", "date": "2019.03.05", "title": "Станислава Поповска, „Регионална служба по заетостта“ – Благоевград: Продължава да намалява нивото на безработица в областта"}
{"url": "http://www.focus-news.net/news/2019/03/05/2630864/sport-fernando-verdasko-se-otkaza-ot-uchastie-v-indian-uels.html", "text": "Фернандо Вердаско отказа участие на турнира по тенис от сериите „Мастърс\" в Индиън Уелс, САЩ, който започва на 7 март. Испанецът, който през 2009 година достигна до четвъртфиналите на надпреварата, ще бъде заменен в основната схема от латвийския тенисист Ернест Гулбис, съобщиха организаторите на турнира. \r\nПо-рано заради травма в коляното от участие в състезанието се отказа и Хуан Мартин дел Потро. На негово място влезе Таро Даниел.", "date": "2019.03.05", "title": "Спорт: Фернандо Вердаско се отказа от участие в Индиън Уелс"}
{"url": "http://www.focus-news.net/news/2019/03/05/2630861/burgas-70-kozi-i-selskostopanska-postroyka-sa-izgoreli-pri-pozhar-v-selo-indzhe-voyvoda.html", "text": "70 кози и селскостопанска постройка са изгорели при пожар в село Индже Войвода. Това съобщиха от  ОДМВР - Бургас . Съобщението е получено на 1 март около 16.40 часа в Районно управление – Созопол за пожар, възникнал в селскостопанска постройка с обща площ 120 кв. м, разположена в село Индже Войвода, общ. Созопол, собственост на 53-годишен мъж. Огънят е потушен от един противопожарен автомобил и четирима огнеборци. От инцидента изгоряла цялата постройка, както и отглежданите в нея 70 - 80 кози. При извършения оглед не са открити следи от умишлен палеж. Причините за пожара, както и стойността на нанесените щети са в процес на изясняване.", "date": "2019.03.05", "title": "Бургас: 70 кози и селскостопанска постройка са изгорели при пожар в село Индже Войвода"}
{"url": "http://www.focus-news.net/news/2019/03/05/2630866/plovdiv-v-grada-beshe-pochetena-pametta-na-todor-aleksandrov-edin-ot-vodachite-v-natsionalnoosvoboditelnite-borbi-na-makedoniya.html", "text": "В града беше почетена паметта на Тодор Александров - един от водачите и революционерите в националноосвободителните борби на Македония, по повод 138 години от рождението му. Това съобщиха за  Радио „Фокус“ - Пловдив  организаторите - младежи от ВМРО - Пловдив. Те  раздадоха картички с лика на Тодор Александров, на улица едноименната улица в район „Южен“. „Целта ни е всички живеещи на тази улица да си припомнят за великия герой точно на тази дата, а ако има такива които не знаят за него да научат. Това е началото и на една много мащабна наша инициатива под надслов „Знаеш ли къде живееш?“. Ще изработим и раздадем картички на значими личности от националната ни история чиито имена носят пловдивските улици и булеварди. Считаме за редно всеки да знае и помни героите на България“, сподели Васил Ганчев. Чрез картичките войводите напомниха и за намерението си за изграждане на бюст-паметник на Тодор Александров в града. Всеки желаещ да помогне в набирането на средствата може да го направи в клуба на ВМРО Пловдив на адрес бул. „Марица-север“ № 51 (под моста на „Герджика“). Паметникът ще се намира в пространството между „Събота пазара“ и ДКЦ 7.", "date": "2019.03.05", "title": "Пловдив. В града беше почетена паметта на Тодор Александров - един от водачите в националноосвободителните борби на Македония"}
{"url": "http://www.focus-news.net/news/2019/03/05/2630868/boryana-vasileva-regionalnata-farmatsevtichna-kolegiya-kardzhali-malkite-apteki-v-selata-mozhe-da-zatvoryat-ako-ne-mogat-da-se-spravyat-s-novite-iziskvaniya.html", "text": "Малките аптеки в селата може  да затворят, ако не могат да се справят с новите изисквания. Това каза за  Радио „Фокус“  Боряна Василева, председател на Регионалната фармацевтична колегия в Кърджали. По думите ѝ въвеждането на европейските стандарти ще затрудни аптеките в областта, но всички разбират необходимостта от въвеждането им. Тя изразява официалното становище на съсловната организация на аптекарите в Кърджали, но уточни, че разбира и възраженията на част от членовете ѝ, които не са подкрепили тази позиция. По думите ѝ няма публични протести в Кърджали и района, но много от аптекарите ще са затруднени в работата си. Тя посочи, че поради лисата на средства за въвеждането на новия софтуер и изискванията на НАП за касовите апарати, малките аптеки може да не издържат. „Прекалено многото нови изисквания ще обременяват нашата работа, а пациентите искат да бъдат бързо обслужвани. Натискът върху нас ще бъде много голям“, каза още Боряна Василева.   \r\nДарина ДЕЕНИЧИНА", "date": "2019.03.05", "title": "Боряна Василева, Регионалната фармацевтична колегия - Кърджали: Малките аптеки в селата може да затворят, ако не могат да се справят с новите изисквания"}
{"url": "http://www.focus-news.net/news/2019/03/05/2630865/burgas-19-godishen-e-zadarzhan-za-poboy-nad-nepalnoletno-momche-v-kvartal-cherno-more.html", "text": "19-годишен е задържан за побой над непълнолетно момче в квартал „Черно море“. Това съобщиха от  ОДМВР – Бургас . Сигналът е получен в Пето Районно управление – Бургас на 4 март около 11.00 часа. 16-годишен младеж от кв. „Черно море“ е съобщил за това, че около 19.30 часа на 28 февруари в района на стадиона в квартала след спречкване с 19-годишен криминално проявен от кв. „Рудник“ му е нанесен побой. Вследствие на побоя получил средна телесна повреда. 19-годишният мъж е задържан за срок от 24 часа. Проведени са множество действия по разследването, като работата по цялостното документиране на случая продължава от служители на Пето Районно управление – Бургас.", "date": "2019.03.05", "title": "Бургас: 19-годишен е задържан за побой над непълнолетно момче в квартал „Черно море“"}
{"url": "http://www.focus-news.net/news/2019/03/05/2630867/", "text": "Около половин милион туристи от Русия всяка година идват в България. Това каза председателят на правителството на Руската федерация Дмитрий Медведев на откриването на Българо-руски бизнес форум в областта на туризма, предаде репортер на  Агенция „Фокус“ . „Между Русия и България има туризъм и той е на доста добро ниво. Нашата обща култура и гостоприемството са основата за това“, заяви Медведев. „Около половин милион туристи от Русия всяка година идват в България. И значителна част от тях имат недвижими имоти на крайбрежията – според различни оценки около 30 000 души. Добрата туристическа инфраструктура на добра цена и климатът привличат най-вече руските туристи. Сигурността също е много важна черта. С една дума – тук са създадени всички условия за добра и пълноценна почивка, включително и с деца“, посочи той. „Българи също ходят на почивка в Русия – около 50 хил. души. И Русия има какво да предложи – Олимпиада, Световно по футбол, има много градове, където ходят туристи освен Москва. Искаме за нашите български приятели да разкрием цялата ни страна“, посочи руският премиер. Медведев подчерта, че най-важно за Русия е да има добро ниво на обслужване. „Защото на някои места то е високо, но на някои места все още не е толкова добро. Стараем се да се опрем на световната практика в тази сфера. Стараем се да предложим и нови туристически маршрути“, посочи той. \r\nЦветилена СИМЕОНОВА", "date": "2019.03.05", "title": "Премиерът на Русия Дмитрий Медведев: Около половин милион руски туристи всяка година идват в България"}
{"url": "http://www.focus-news.net/news/2019/03/05/2630851/sds-aets-belene-e-neefektiven-nenuzhen-i-opasen-za-stranata-i-regiona-proekt-koyto-upravlyavashtite-izpolzvat-za-politicheski-tseli.html", "text": "АЕЦ „Белене“ е неефективен, ненужен и най-вече опасен за страната ни и региона проект, който управляващите използват за политически цели. Това се посочва в позиция на  Съюза на демократичните сили  (СДС). В нея от СДС заявяват, че са силно обезпокоени от поредното извеждане на темата за АЕЦ „Белене“ като национален приоритет на България. \r\n„Винаги, когато български и руски държавници се срещнат на територията на едната от двете държави, темата за втората атомна електроцентрала се поставя на масата на преговорите. Тя е постоянната дългогодишна енергийна „дъвка“, от която досега налице имаме само едно твърде скъпо оборудване и допълнителни разходи, надхвърлящи вече 3 млрд. евро. Вчера и руският, и българският премиер заявиха, че проектът има бъдеще. Ние, от СДС, за пореден път казваме, че АЕЦ „Белене“ не само няма бъдеще, но и няма да бъде реализиран“, отбелязват от партията. \r\nСДС дава 8 причини, заради които заема категорична позиция против изграждането на АЕЦ на площадката на Белене: \r\n1. След проучване на терена от БАН от началото на 90-те години на миналия век беше установено, че площадката се намира в земетръсен район, разломната плоча е различна от тази в Козлодуй и изграждането на опасен обект, какъвто е АЕЦ, е рисково не само за България, но и за целия регион. \r\nТогава срещу АЕЦ „Белене“ се противопоставиха политици от всички цветове, в това число и знакови имена от БСП, като част от тях дори инициираха подписка срещу проекта. Години по-късно, отново политици от всякакви цветове, най-вече от БСП, се опитват да ни убедят, че зоната вече не е земетръсна и проектът е рентабилен. \r\n2. Не е ясно как ще бъде решен въпросът за съхранение на отработеното гориво. Съгласно изискванията на ЕС, страна с АЕЦ трябва да съхранява отпадъците в специални хранилища. Коя община ще се съгласи да приеме тези отпадъци, как ще убеди населението, че са безопасни, при положение, че дори и депа за сметища вдигат на бунт цели райони? \r\n3. Мощностите ни към настоящия момент са предостатъчни за нуждите на България, някои от тях не работят и са студен резерв. А част от произведената електроенергия се изнася и често пъти навън се продава на по-ниски цени, отколкото на българските потребители. \r\n4. Българската икономика е най-енергоемката в ЕС. Ние трябва да работим за намаляване на разходите за електроенергия в бита и производството, а не да увеличаваме производствените мощности. \r\n5. Ефективността на АЕЦ „Белене“ не е доказана. И не е вярно, че ще се построи за кратко време, вероятно това ще отнеме едно десетилетие. \r\n6. Според анализ на банка HSBС, крайната цена ще бъде 10 млрд. 353 млн.евро. Това ще доведе до цена 75 евро/МВ час, което ще оскъпи значително електоренергията за българските граждани и фирми. \r\n7. Закупеното вече оборудване може да бъде инсталирано на площадката на АЕЦ „Козлодуй“ , която отговаря на всички изисквания, не е земетръсна, има изградена подвързваща инфраструктура, с която ще се спестят 2-3 млрд. лева. \r\n8. АЕЦ „Белене“ ще направи българския енергиен сектор изцяло зависим от руските суровини (нефт, газ, ядрено гориво). \r\nНие сме за диверсификация и за ускорено развитие на енергетика, базирана на възобновяеми енергийни източници. \r\nС тези аргументи от СДС отново настояват, че  АЕЦ „Белене“ е неефективен, ненужен и най-вече опасен за страната ни и региона проект, който управляващите използват за политически цели. Според тях изграждането на втората атомна електроцентрала не защитава българските национални интереси, а обслужва чужди икономически и геополитически проекти. „Построяването на АЕЦ „Белене“ означава драстично повишаване на цената на електроенергията за българските граждани“, посочват още от партията.", "date": "2019.03.05", "title": "СДС: АЕЦ „Белене“ е неефективен, ненужен и опасен за страната и региона проект, който управляващите използват за политически цели"}
{"url": "http://www.focus-news.net/news/2019/03/05/2630853/varna-41-godishniyat-borislav-nikolov-obvinen-za-ubiystvoto-na-zhena-si-ostava-v-aresta.html", "text": "Апелативен съд - Варна потвърди мярката за неотклонение „задържане под стража” на 41-годишния Борислав Николов, който е обвинен за смъртта на съпруга си Кремена. Това стана ясно на делото за мярката за неотклонение спрямо 41-годишният мъж, което се гледа днес в Апелативен съд – Варна, предаде репортер на  Радио „Фокус“ – Варна . На 25 февруари в апартамента, където са живели под наем, във Варна на ул. „Никола Кънев” 32, бе открито тялото на съпругата му. Съдът потвърди, че убийството на Кремена е извършено по особено мъчителен начин за убитата и с особена жестокост. Като причина за смъртта ѝ е установен мозъчен оток, причинен от множество удари по главата. \r\nСияна БУХЛАРСКА", "date": "2019.03.05", "title": "Варна: 41-годишният Борислав Николов, обвинен за убийството на жена си, остава в ареста"}
{"url": "http://www.focus-news.net/news/2019/03/05/2630871/burgas-biletite-za-17-to-izdanie-na-kino-festivala-sofiya-film-fest-na-brega-shte-badat-pusnati-v-prodazhba-na-6-mart.html", "text": "Билетите за 17-то издание на кино фестивала „София филм фест на брега“ ще бъдат пуснати в продажба в сряда. Това съобщиха от пресцентъра на  Община Бургас . Разпространяването им ще се осъществява на касата на ДТ „Адриана Будевска“ на ул. „Александровска“. Цената на един пропуск е 8 лева. Организаторите предлагат отстъпка за тези, които планират да посетят повече прожекции. При закупуването на карта за 10 билета цената на единичния пропуск е 6 лева, а с картата за 20 билета плащате само 5 лева за посещение на прожекция. „София филм фест на брега“ ще се проведе в дните от 14 до 22 март. Прожекциите ще бъдат в Общинско кино АБ в ДТ „Адриана Будевска“.", "date": "2019.03.05", "title": "Бургас: Билетите за 17-то издание на кино фестивала „София филм фест на брега“ ще бъдат пуснати в продажба на 6 март"}
{"url": "http://www.focus-news.net/news/2019/03/05/2630872/haskovo-41-godishen-mazh-se-e-prostrelyal-s-gazov-pistolet-v-bistro-na-ulitsa-volga.html", "text": "41-годишен мъж се е прострелял с газов пистолет в бистро на улица „Волга“. Това съобщиха от  ОДМВР – Хасково . Сигналът е получен в РУ - Хасково на 3 март в 23.06 часа. Незабавно на място е изпратен дежурният автопатрул. Полицаите са установили, че е пострадал 41-годишен мъж от Димитровград, боравещ с газов пистолет „Зораки“, кал. 9 мм. Той е получил нараняване на лявата длан отвътре. Оръжието е регистрирано на името на 26-годишна жена, която го е оставила без надзор. Пистолета и 30 боеприпаса за него са иззети с протокол. Пострадалият е прегледан и освободен за домашно лечение.", "date": "2019.03.05", "title": "Хасково: 41-годишен мъж се е прострелял с газов пистолет в бистро на улица „Волга“"}
{"url": "http://www.focus-news.net/news/2019/03/05/2630860/", "text": "България винаги е била една от най-предпочитаните и сигурни държави за руските туристи. Това каза министърът на туризма Николина Ангелкова на откриването на Българо-руски бизнес форум в областта на туризма, предаде репортер на  Агенция „Фокус“ . „Традициите и отношенията в нашите страни в областта на туризма са стабилни и имат богата перспектива. България винаги е била едно от най-предпочитаните и сигурни държави за руските туристи“, заяви Ангелкова. Тя посочи, че 8,4 млрд. лв. са общите приходи от туризъм на България за 2018 г. „В рамките на четирите години, откакто бе създадено самостоятелното Министерство на туризма, благодарение на правителството на Бойко Борисов, туризмът отчита ръст от 31% на международни туристи и ръст от 34% ръст от приходите от международен туризъм“, подчерта министър Ангелкова. „Естествената езикова и историческа близост на нашите два народа са предпоставка за повече руски туристи. Българската държава полага усилия за гарантиране на най-добрите условия за руските туристи“, каза още тя. \r\nЦветилена СИМЕОНОВА", "date": "2019.03.05", "title": "Министър Николина Ангелкова: България винаги е била една от най-предпочитаните и сигурни държави за руските туристи"}
{"url": "http://www.focus-news.net/news/2019/03/05/2630874/haskovo-44-godishen-mazh-e-zadarzhan-za-opit-za-podkup-na-politsai-v-dimitrovgrad.html", "text": "44-годишен мъж е задържан за опит за подкуп на полицаи в Димитровград. Това съобщиха от  ОДМВР-Хасково . В 08.35 часа на 3 март автопатрул е спрял за проверка лек автомобил „Фолксваген“, шофиран от 44-годишен мъж от Пловдив на булевард „Трети март“. За да осуети полицейската проверка, водачът е хвърлил банкнота от 10 евро на предната седалка на служебния автомобил. В този момент полицаите са го задържали. Стартирало е бързо производство.", "date": "2019.03.05", "title": "Хасково: 44-годишен мъж е задържан за опит за подкуп на полицаи в Димитровград"}
{"url": "http://www.focus-news.net/news/2019/03/05/2630875/plovdiv-okrazhnata-prokuratura-privleche-kato-obvinyaemi-tri-litsa-za-prane-na-pari-i-danachni-prestapleniya.html", "text": "Окръжната прокуратура привлече като обвиняеми три лица за пране на пари и данъчни престъпления. Това съобщиха от пресцентъра на  Апелативна прокуратура - Пловдив . \r\nОбвиняемият с инициали Т.Т. (на 42 г.) е предаден на съд за изпиране на пари чрез тежко умишлено престъпление, извършено чрез избягване на плащане на данъчни задължения, в съучастие с лице с инициали М. М. (на 38 г.) и 38-годишна жена с инициали С.Т., както и за избягване на плащане на данъчни задължения в големи размери – 1 000 000 лева. \r\nЛицето с инициали М.М. (на 38 г.) е предадено на съд за изпиране на пари, в съучастие с Т.Т. и С.Т.  \r\n и 38-годишната С.Т., за изпиране на пари, в съучастие с Т.Т. и М.М. \r\nНа 1 март 2019 г. под ръководството на Окръжна прокуратура - Пловдив, съвместно със служители от сектор „Икономическа полиция“ при ОД на МВР - Пловдив и на ГДБОП - София, е проведена специализирана операция за извършени данъчни престъпления и пране на пари на територията на градовете Пловдив, София, Разград и Велико Търново. Извършени са били множество претърсвания и изземвания от офиси и жилища, при които в трезори и други помещения са открити общо около 600 000 лева, в различна валута, както и документи, компютърни конфигурации и други вещи, имащи отношение към престъпната дейност. Образовано е досъдебно производство, като за срок от 24 часа по Закона за МВР са задържани девет лица. На трима от тях са повдигнати обвинения за горепосочените престъпления.   \r\nДо момента е установено, че от месец март  2017 г. до 1 март 2019 г.  чрез седем търговски дружества, регистрирани в България, са били извършени парични преводи в брой, в размер на общо 5 000 000 лева, към търговски дружества в Полша и Италия. Управителите на българските дружества, които са били подставени лица с нисък социален и финансов статус, са поръчвали стока – козметика, перилни препарати и др., от Полша и Италия. Пратките формално пристигали на името на тези фирми, а реално стоките получавало друго търговско дружество у нас, чийто управител е Т.Т., на 42 г., а съдружник 38-годишната С.Т. Стоката била разпространявана от Т.Т. в магазинната мрежа у нас, като парите от продажбите не били декларирани  и  по този начин е избегнато плащането на данъчни задължения в размер на около 1 000 000 лева.   \r\nУстановено е още, че съучастник при изпращане на парите от България към търговските дружества в чужбина е бил М.М., на 38 г., който ги е предоставял на управителите на седемте фирми у нас, а те от своя страна са ги изпращали по банков път към фирмите в Полша и Италия.    \r\nДнес, 5 март 2019 г., Окръжна прокуратура-Пловдив внесе искане в съда за определяне на мярка за неотклонение „задържане под стража“ спрямо обвиняемите Т.Т. и М.М. Спрямо С.Т. е взета мярка за неотклонение „парична гаранция“ в размер на 10 000 лева.  \r\nРазследването по случая продължава.", "date": "2019.03.05", "title": "Пловдив: Окръжната прокуратура привлече като обвиняеми три лица за пране на пари и данъчни престъпления"}
{"url": "http://www.focus-news.net/news/2019/03/05/2630877/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП – „Гюешево”, пътните настилки са сухи. Това съобщи за  Радио „Фокус” – Кюстендил   дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.03.05", "title": "Кюстендил: Без проблеми и изчаквания се осъществява преминаването на моторни превозни средства през ГКПП – „Гюешево”"}
{"url": "http://www.focus-news.net/news/2019/03/05/2630873/ministar-maksim-oreshkin-turisticheskiyat-potok-ot-rusiya-kam-balgariya-e-namalyal-s-20-prez-poslednite-godini-zaradi-obvarzvaneto-na-balgarskiya-lev-s-evroto.html", "text": "Туристическият поток от Русия към България е намалял с 20% през последните години заради обвързването на българския лев с еврото. Това каза министърът на икономическото развитие на Руската федерация Максим Орешкин по време на откриването на Българо-руски бизнес форум в областта на туризма, предаде репортер на  Агенция „Фокус“ . \r\n„Туристическият поток от Русия към България е намален с 20% през последните години. Причината за това е, че българският лев в обвързан с еврото. Пътуванията за България са с 15-20% по-скъпи от пътуванията до Сочи и Тунис например. Затова повече туристи остават в Русия или посещават Турция. И това е фундаментален проблем за България“, заяви Орешкин и посочи, че това ще е акцент в работата на двете държави. „Ще поставим и акцент върху културно-историческите теми – в това отношение имаме пазарна ниша, в която България може да намери своето място и да се отличава от своите конкуренти и преди всичко от Турция“, коментира той. \r\nЦветилена СИМЕОНОВА", "date": "2019.03.05", "title": "Министър Максим Орешкин: Туристическият поток от Русия към България е намалял с 20% през последните години заради обвързването на българския лев с еврото"}
{"url": "http://www.focus-news.net/news/2019/03/05/2630869/premierat-na-rusiya-dmitriy-medvedev-podgotvyame-mashtaben-proekt-koyto-predvizhda-ulesnyavane-na-vizoviya-rezhim-za-turisti-ot-vsichki-strani.html", "text": "Подготвяме мащабен проект, който предвижда улесняване на визовия режим за туристи от всички страни. Това каза председателят на правителството на Руската федерация Дмитрий Медведев по време на откриването на Българо-руски бизнес форум в областта на туризма, предаде репортер на  Агенция „Фокус“ . \r\n„Сега реализираме мащабен проект Международна кооперация и износ, който предвижда работа за улесняване на визовия режим за туристи от всички страни. Ще се занимаваме с това през есента – това е сложна задача. Ако говорим за туристическия обмен с ЕС, готови сме за най-модерни визови решения“, заяви Медведев. \r\nТой обясни, че Русия е на първо място по брой Национални паркове в света. „Територията ни е много голяма, природата ни е богато надарила, затова ще направим каквото можем, за да могат повече хора да се запознаят с това“, посочи премиерът и обясни, че държавата ще инвестира в екотуризма. По думите му Русия цели да развие и историческия туризъм. \r\n„Вчера с Бойко Борисов коментирахме въпросите за комуникацията между градовете ни с морски пристанища. Това наистина е нещо важно особено в условия, в които съседите не спят и с удоволствие развиват такива комуникации – и морски превози, и авиационни“, каза още Медведев.  \r\n„Смятам, че туризмът е икономическа насока. Сега се откриват особени възможности и задачата ни е да се придържаме към максимално нестандартни подходи. Всеки, който предложи интересен туристически продукт, ще спечели“, заяви той. \r\nЦветилена СИМЕОНОВА", "date": "2019.03.05", "title": "Премиерът на Русия Дмитрий Медведев: Подготвяме мащабен проект, който предвижда улесняване на визовия режим за туристи от всички страни"}
{"url": "http://www.focus-news.net/news/2019/03/05/2630870/koha-ditore-kosovo-spored-sasht-prez-nastoyashtata-godina-mozhe-da-se-stigne-do-vzaimno-priznavane-mezhdu-kosovo-i-sarbiya.html", "text": "Водещият прищински ежедневник  Koha Ditore  публикува статия на първа страница, в която цитира думите на източник от администрацията във Вашингтон, според когото през настоящата година САЩ искат да видят цялостно споразумение и взаимно признаване между Косово и Сърбия.  \r\nДлъжностното лице пояснява, че САЩ не са в състояние да предложат гаранции, че границите няма да се променят и че двете страни ще се придвижат към споразумението, което искат. Поради тази причина Вашингтон се въздържа от поставянето на „червени линии“ в преговорния процес между Белград и Прищина. При все това американците няма да приемат каквото и да било споразумение, уверява източникът на изданието.  \r\nВъпреки последиците и заплахите от промени на границите на Балканите, американският служител заявява, че никой не трябва да се страхува от диалога и неговия резултат. Той добавя, че предвид позициите на двете страни, няма да е лесно да се постигне споразумение и че е необходима по-голяма ангажираност към процеса. Той повтаря няколко пъти, че всеобхватното споразумение трябва да приключи с взаимно признаване и че „това е ясно и за сръбския президент (Александър) Вучич“. \r\nЗапитан защо Вашингтон иска споразумението да бъде постигнато възможно най-скоро, американският служител обяснява, че президентът на САЩ Доналд Тръмп е заинтересован да разреши замразените конфликти.  \r\nСъгласно думите му, Вашингтон никога не е предупреждавал за изтегляне на войските си от Косово, ако Прищина не премахне 100-процентовите мита за внос на сръбски стоки в най-младата държава на Балканите. Той добавя обаче, че ако таксите бъдат отменени, „тогава топката ще бъде в ръцете на Сърбия, за да предприеме необходимите действия\". Тереза Герова", "date": "2019.03.05", "title": "Koha Ditore (Косово): Според САЩ през настоящата година може да се стигне до взаимно признаване между Косово и Сърбия"}
{"url": "http://www.focus-news.net/news/2019/03/05/2630878/inzh-tsvetanka-pavlova-tehnicheski-ekspert-zakonat-e-spazen-izpalnyavame-parvi-etap-ot-ukrepvaneto-na-svlachishteto-v-mestnost-alepu-kray-sozopol.html", "text": "Законът е спазен – изпълняваме първи етап от укрепването на свлачището в местност Алепу край Созопол. Това каза инж. Цветанка Павлова, технически експерт в „Главболгарстрой“ по време на проверка на сигнали за извършване на строителна дейност в местността, предаде репортер на  Радио „Фокус“ – Бургас . „Нямаме притеснения. Конструкцията, която виждате на терена, е изцяло укрепваща брега конструкция“, отбеляза инж. Павлова и добави, че днешната проверка е причината да липсват работници на обекта. „Чакаме да се произнесе контролният орган, за да знаем дали работата по обекта ще продължи“, каза още инж. Павлова. \r\nМария ПОПЧЕВА", "date": "2019.03.05", "title": "Инж. Цветанка Павлова, технически експерт: Законът е спазен – изпълняваме първи етап от укрепването на свлачището в местност Алепу край Созопол"}
{"url": "http://www.focus-news.net/news/2019/03/05/2630881/stara-zagora-figura-na-baba-marta-v-choveshki-rast-posreshta-detsata-ot-detska-gradina-66-detski-ray.html", "text": "Фигура на Баба Марта в човешки ръст посреща малчуганите от Детска градина №66 „Детски рай“ в Стара Загора. Това съобщиха от  Община Стара Загора . „Идеята бе на учителите от трета група в детската градина. Тя бе посрещната с ентусиазъм и от родителите, които активно се включиха в изработването й“, разказа директорката Силвия Стоянова. \r\nФигурата на Баба Марта е с основа желязна конструкция, изработена е от пластмасови тръби, дунапрен, найлон, естествени вълнени конци. Ентусиазираните учители и родители са работили неуморно всеки ден, докато направят фигурата. Тя е с обем 2 метра и височина 1.70 метра. \r\nБаба Марта е митична фигура и се смята, че има магически сили, понякога е ядосана, а слънцето блести, само когато тя се усмихва. В чест на Баба Марта жените премятали червена дреха, черга или каквато и да е тъкан на оградите. Важно било да има червено навсякъде – за да е щастлива и усмихната старицата. Затова и на оградата на детската градина са накачени червени и бели топки с пожелания за здраве и късмет. \r\nСпоред поверието Баба Марта не обичала да среща по пътя си баби и дядовци. Искала да вижда само млади, празнично облечени хора. Затова и на 1 март в детската градина пресукана нишка лови още от вратата деца и родители и ги отвежда при Баба Марта и нейната внучка Мартенка, в чиято роля е ученичка, бивша възпитаничка на детската градина. Деца и родители са закичени с мартенички и с подарени китка кокичета - символ на настъпващото пролетно пробуждане. \r\n„Децата много се радват и не пропускат да се снимат. Хората, които минават покрай детската градина също се спират и с усмивка наблюдават фигурата на Баба Марта“, допълва Стоянова. Уникалната Баба Марта ще остане в детската градина до края на месец март.", "date": "2019.03.05", "title": "Стара Загора: Фигура на Баба Марта в човешки ръст посреща децата от Детска градина №66 „Детски рай“"}
{"url": "http://www.focus-news.net/news/2019/03/05/2630879/predsedatelyat-na-ns-tsveta-karayancheva-razvitieto-na-parlamentarnite-vrazki-mezhdu-balgariya-i-rusiya-e-ot-vazhno-znachenie-za-nashite-dve-strani.html", "text": "Развитието на парламентарните връзки между България и Русия е от важно значение за нашите две страни. Това беше общото мнение, изразено на срещата на председателя на Народното събрание Цвета Караянчева и министър-председателя на Руската федерация Дмитрий Медведев, съобщиха от  пресцентъра на Народното събрание . Руският премиер е на официално посещение в България по покана на министър-председателя Бойко Борисов.  \r\nРадвам се, че през изминалата година отношенията между парламентите на България и Русия се задълбочиха, подчерта Цвета Караянчева. Тя уточни, че Групата за приятелство България – Русия е най-голямата в Народното събрание и това е показателно за значението, което народните представители имат към развитието на двустранните отношения с Русия.  \r\nБългарският парламент е с много дълга история, сега ние отбелязваме 140 години от Учредителното събрание и приемането на Търновската конституция,  посочи председателят на Народното събрание и добави, че това е същият период, от който датират и дипломатическите отношения между България и Русия.  \r\nМинистър-председателят на Руската федерация Дмитрий Медведев поздрави председателя на Народното събрание с годишнината от Освобождението на България и посочи важността на отбелязването на 140 години от установяване на дипломатически отношения между България и Русия. Трябва да признаем, че паузата във взаимодействието между нашите парламенти беше сериозна, но можем да я поправим, подчерта Дмитрий Медведев. Той добави, че връзките между парламентите са много важни особено, когато става дума за страни като България и Русия. Нужно е да укрепим взаимодействието между парламентите на двете страни, посочи руският премиер.  \r\nАктивизирането на отношенията ни и на проектите зависи от нашите две страни, подчерта министър-председателят на Руската федерация. Пред нас се откриват нови възможности и се надявам, че нашите страни ще се възползват от тях, добави той. Дмитрий Медведев отбеляза важността на законодателната подкрепа за съвместните проекти на България и Русия.  \r\nИмаме какво да направим за развитието на нашите отношения и в икономически, и в образователен, и в културен план, подчерта председателят на Народното събрание. Цвета Караянчева изрази задоволство от продължаване на работата на Междуправителствената комисия за икономическо и научно-техническо сътрудничество. Народните представители от различните парламентарни комисии могат да бъдат полезни в нейната работа, за да се придвижват по-бързо необходимите законодателните промени, подчерта тя.  \r\nСлед срещата беше поднесен венец на паметника на Цар Освободител.  \r\nВ срещата в Народното събрание участваха съпредседателите на групата за приятелство България – Русия Красимир Велчев и Антон Кутев и нейните заместник-председатели Веселин Марешки, Волен Сидеров и Симеон Симеонов.", "date": "2019.03.05", "title": "Председателят на НС Цвета Караянчева: Развитието на парламентарните връзки между България и Русия е от важно значение за нашите две страни"}
{"url": "http://www.focus-news.net/news/2019/03/05/2630885/sliven-uchenitsi-i-prepodavateli-ot-pet-strani-se-sabraha-po-proekt-vseki-uchenik-shte-bade-otlichnik.html", "text": "Седемнайсет ученици и девет преподаватели от Испания, Италия, Турция и Румъния, посрещна ПГТО „Добри Желязков“  –  Сливен. Това съобщи пред  Радио „Фокус“ – Сливен  координаторът на център „Амалипе“ за областта Бисера Димитрова. Най-старата професионална гимназия на Балканите освен, че работи по програмата „Всеки ученик ще бъде отличник“ към ЦМЕДТ „Амалипе“, участва и в други проекти, като един от тях е по програма „Еразъм“. Той ще бъде домакин в рамките на една седмица на представителите на четирите държави. В първият ден учениците от другите държави бяха запознати с историята на училището и и на България  чрез презентации. От своя страна учителите се оттеглиха на работна среща с ръководството на училището, като преди това се запознаха официално с учителите, преподаващи в гимназията. Едноседмичното посещение включва освен работни срещи и екскурзии до Търново и Несебър, за да се докоснат  младежите и техните преподаватели до красотата и величието на България.", "date": "2019.03.05", "title": "Сливен: Ученици и преподаватели от пет страни се събраха по проект „Всеки ученик ще бъде отличник“"}
{"url": "http://www.focus-news.net/news/2019/03/05/2630876/zeri-kosovo-sarbite-prechat-na-registratsiyata-na-rudnika-trepcha-kato-aktsionerno-druzhestvo.html", "text": "Въпреки че са изпълнени всички условия за регистриране на рудника Трепча като акционерно дружество, процесът се възпрепятства от сръбските служители в мината, съобщава прищинският ежедневник  Zeri .  \r\nПрофсъюзът на миньорите от Трепча в северната част на Косово издаде изявление, в което се подчертава, че няма да изпълни нито едно от решенията или законите за рудника, взети от властите в Прищина, включително искането за регистриране на мината като акционерно дружество. Междувременно премиерът на Косово Рамуш Харадинай увери, че регистрацията на Трепча е въпрос на време и призова сръбските миньори да използват правото си да придобиват акции в компанията, като не се подават на натиска и влиянието на Белград. Тереза Герова", "date": "2019.03.05", "title": "Zeri (Косово): Сърбите пречат на регистрацията на рудника Трепча като акционерно дружество"}
{"url": "http://www.focus-news.net/news/2019/03/05/2630886/radmila-rangelova-zam-kmet-na-obshtina-kyustendil-141-dushi-poluchavat-uslugata-lichen-asistent.html", "text": "141 души получават услугата „Личен асистент”. Това каза пред  Радио „Фокус” – Кюстендил  зам.-кметът на Община Кюстендил с ресор „Социални дейности и проекти” Радмила Рангелова. „В края на 2018 година Община Кюстендил отново подписа споразумение с Агенцията за социално подпомагане за предоставяне на услугата „Личен асистент” в периода от 1 януари 2019 година до 31 август 2019 година. Споразумението не обхваща цялата календарна 2019 година, след това се очаква да има изменение по начина на финансиране и съответно на предоставяне на услугата. Това, което в момента Община Кюстендил предоставя като услуга „личен асистент” ще бъде предоставяно до 31 август 2019 година, като имаме уверението от страна на Агенцията за социално подпомагане, че няма да има прекъсване в услугата”, каза Радмила Рангелова. По думите й средствата, определени в това споразумение са в размер на малко над 47 000 лева месечно, като те са достатъчно за сключване на договори с 141 потребители на услугата. През 2018 година услугата „личен асистент” е предоставяна на 193 потребители, хора с увреждане, в това число и деца, и хора над 65-годишна  възраст с ограничение или в невъзможност за самообслужване. Звеното, което предоставя услугата е Център за интегрирани услуги и той се намира в общинска поликлиника, етаж първи, кабинет 117. „Услугата „личен асистент” се реализира по ред, определен в методология за дейността на Центъра за интегрирани услуги, която методология представя процеса за кандидатстване, оценка, класиране и ползване на услугите, като същевременно са формулирани в нея специфичните дейности и отговорности на служителите в центъра и на назначените лични асистенти”, каза Радмила Рангелова. \r\nВенцеслав ИЛЧЕВ", "date": "2019.03.05", "title": "Радмила Рангелова, зам.-кмет на Община Кюстендил: 141 души получават услугата „Личен асистент”"}
{"url": "http://www.focus-news.net/news/2019/03/05/2630880/premierat-boyko-borisov-balgariya-vodi-mirolyubiva-vanshna-politika-za-da-privlicha-poveche-turisti.html", "text": "България води миролюбива външна политика, за да привлича повече туристи. Това каза министър-председателят Бойко Борисов на откриването на Българо-руски бизнес форум в областта на туризма, предаде репортер на  Агенция „Фокус“ . „В условията на санкции и на голямо напрежение на многополюсния свят, ние с Дмитрий Медведев успяваме да поддържаме доста добри и прагматични работни отношения. Не бива пак да се делим като нация на русофили, русофоби. Нека си гледаме нашите важни български интереси“, заяви Борисов. Той посочи, че премиерът Медведев е любител фотограф и е останал очарован при посещението му при Тракийското съкровище. „Имаме добри неща, които можем да предложим в сферата на историческия, културния и религиозния туризъм. Стотици милиони държавата вложи в църкви, манастири, джамии. Въпреки трудните международни отношения, успяхме да запазим добрия тон, който дава възможност там, където не попадат санкциите с цялата си гилотина, максимално да можем да развиваме отношенията си. В 59 града имаме центрове за издаване на визи от 1 февруари, за да се улеснят максимално туристите“, заяви Борисов и припомни, че се говори за фериботна връзка между Бургас и Новоросийск. „С министъра на туризма и Сдружението на общините обсъждаме, за да можем да отговорим на конкуренцията от Турция, да направят точна сметка, за да се подпомогне браншът. Защото имаме и зимен, и летен, и голф, и ловен туризъм, където може да се направи много. Не случайно и на нашите бази непрекъснато се подготвят руски спортисти“, посочи той. Премиерът обясни, че България ще се постарае да бъде по-гъвкава. „Защото действително при тази конкуренция туристът избира най-добра дестинация – цена, обслужване, качество на храна и сигурност. В това отношение на пръв поглед изглежда лесно, но нашата балансирана външна политика дава до голяма степен и сигурността, защото ние поддържаме прекрасни отношения и с Катар, и с Египет, и със Саудитска Арабия, и със Сърбия, и с Косово, и с Палестина“, коментира Борисов. „Водим миролюбива политика, за да можем да бъде максимално защитени“, посочи той. „В сферата на детския туризъм с Медведев говорих да му пратим снимки на пионерския лагер на Камчия, за да можем да развием и това“, коментира Борисов. „Стотици милиони губим заради санкциите, затова винаги съм настоявал да се върнем на масата за преговори“, посочи той. Бойко Борисов обясни, че България се гордее със стабилния лев и връзката му с еврото. \"И очакваме тази година да ни поканят в чакалнята на еврозоната\", каза още той. \r\nЦветилена СИМЕОНОВА", "date": "2019.03.05", "title": "Премиерът Бойко Борисов: България води миролюбива външна политика, за да привлича повече туристи"}
{"url": "http://www.focus-news.net/news/2019/03/05/2630887/pazardzhik-24-godishen-mazh-e-zadarzhan-za-huliganstvo-i-saprotiva-sreshtu-politseyska-proverka-v-kvartal-iztok.html", "text": "24-годишен мъж е задържан за хулиганство и съпротива срещу полицейска проверка в квартал „Изток“, съобщиха от  ОДМВР - Пазарджик . Снощи около 19.30 часа патрулиращият екип на участъка установил наличие на силна музика идваща от една от улиците в квартала. Униформените незабавно предприели проверка и установили има празнуваща компания на открито. Полицаите разпоредили на насъбралите се да спрат музиката, защото с действията си са в нарушение на разпоредбите на общинската наредба за опазването на обществения ред. Всички реагирали на полицейските разпореждания, но 24-годишен мъж не се подчинявал и дори предизвикал скандал. Той влязъл в пререкание с автопатрула, като започнал да пречи на работата му. Тогава младият мъж бил задържан. По време на задържането той оказал яростна съпротива на униформените, като дори се опитал да избяга от мястото на проверката, но бил заловен бързо. Мъжът е задържан в ареста на РУ - Пазарджик за срок от 24 часа. Спрямо него е образувано бързо полицейско производство.", "date": "2019.03.05", "title": "Пазарджик: 24-годишен мъж е задържан за хулиганство и съпротива срещу полицейска проверка в квартал „Изток“"}
{"url": "http://www.focus-news.net/news/2019/03/05/2630883/varna-spored-zashtitata-na-obvinyaemiya-borislav-saprugata-mu-e-imala-psihicheski-problem.html", "text": "Според защитата на обвиняемия Борислав съпругата му е имала психически проблем . Това стана ясно на делото за мярката за неотклонение спрямо 41-годишният мъж, което се гледа днес в Апелативен съд – Варна, предаде репортер на  Радио „Фокус“ – Варна . \r\nВъззивната апелативна инстанция остави без уважение жалбата на защитата срещу първоначалния арест и потвърди като правилна и законосъобразна първоначалната мярка за неотклонение „Задържане под стража“. От самото начало на разследването адвокатът на Борислав твърди, че няма категорични доказателства, които да го свързват с убийството на съпругата му, но тези аргументи не бяха споделени от Апелативния съд. Събраните до момента материали обосновават подозрението, че обвиняемият е съпричастен към смъртта на съпругата си. Престъплението е тежко по смисъла на закона и се наказва с „Лишаване от свобода“ от 15 до 20 г., доживотен затвор или доживотен затвор без право за замяна.  \r\nАдвокат Енчо Енчев, който е служебен защитник на обвиняемия твърди, че има доказателства, че Кремена е била няколко пъти в психиатрия. Според него през септември миналата година е била приета за последно за 10 дни. „Травмите ѝ са били изключително леки и нямат нищо общо с това, което е установено при смъртта ѝ“, каза още защитата на Борислав.   \r\nСпоред адвокат Енчев хазяинът, който е бил единствен очевидец на деянието, е видял кръв, но не си спомня точно къде по тялото ѝ, както и малка травма под лявото око, без каквито и да е било синини. Той твърди, че ако действително е имало сериозен побой, който да е причина за смъртта на жената, е трябвало да има и следи в апартамента. „Единственото на което се базира Прокуратурата е, че на следващия ден са нямали достъп до апартамента, а това е било поради наличието на резе на вратата“, допълни адвокат Енчев. Той каза още, че това не значи, че Кремена не е излизала, след като Борислав и майка му са напуснали жилището. Адвокатът твърди, че 41-годишният мъж не се върнал, за да извърши това, в което е обвинен, а семейството е имало проблеми още преди това.  \r\n„Има голяма вероятност това да не е местопрестъплението, Кремена може да е излизала някъде и да е осъществила контакти с други хора“, каза адвокат Енчев. Защитата изтъкна още, че Кремена е имала множество контакти и пускала обяви за извършване на „определени действия”, за които съпругът не е знаел. Енчев отново каза, че по време на семейния скандал Борислав ѝ е ударил само три шамара. „След напускане на жилището Борислав и Кремена са разговаряли по телефона два пъти, а едното обаждане е било от непознат за него номер“. Адвокат Енчев каза отново, че е много вероятно престъплението да е извършено извън апартамента.  \r\nСияна БУХЛАРСКА", "date": "2019.03.05", "title": "Варна: Според защитата на обвиняемия Борислав съпругата му е имала психически проблем"}
{"url": "http://www.focus-news.net/news/2019/03/05/2630856/volen-siderov-ataka-ako-tazi-sedmitsa-s-vmro-i-nfsb-ne-se-izyasnim-forumat-ni-shte-prieme-reshenie-za-evropeyskite-izbori.html", "text": "Ако с ВМРО и НФСБ тази седмица не се изясним помежду си, форумът на „Атака“ ще приеме съответното решение за начин на участие и листи за европейските избори. Това каза пред журналисти в парламента председателят на ПГ на „Обединени патриоти“ и лидер на „Атака“ Волен Сидеров след среща с руския премиер Дмитрий Медведев с участието на ръководството на Групата за приятелство с Русия, предаде репортер на  Агенция „Фокус“ . Попитан има ли вече дата за събирането на политическия форум на „Атака“, той уточни: „Сигурно ще бъде средата на март. Вече наистина няма накъде да се чака. Нашият национален сбор ще трябва да приеме решение как участва „Атака“. Началото на април започват регистрациите на партии и коалиции“. „На последната среща във вторник ръководствата на трите партии от „Обединени патриоти“ не са успели да стигнат до същината на въпроса- обща листа или отделни листи“, посочи лидерът на „Атака“. В отговор на въпрос ще коментира протегнатата ръка от НФСБ към ВМРО, той каза: „Не мога да коментирам другите партии. Мога да кажа само, че начинът не е писма през медиите, а мъжки разговор“. „Ако не сме заедно и решим да сме поотделно, то нека го направим културно. Казал съм го и пак ще го повторя. Нека това да бъде комбинирано с ясно уверение, че управленският мандат се изкарва, програмата се изпълнява и че явяването на патриотичните партии на европейските избори, заедно или отделно, няма пряка връзка с изкарването на мандата“, заяви Волен Сидеров. Според него партиите от „Обединени патриоти“ трябва да оставят премиера Бойко Борисов да направи спокойно пълен мандат, че все нещо се случва, което го принуждава да го прекратява преждевременно. „Моето убеждение е, че преди всичко ние трябва да имаме яснота, не толкова за водач на листата, колко за идеите, с които отиваме в този европарламент“, подчерта Сидеров. „Всеки кандидат за място в тази листа, ако хипотетично говорим за обща листа, трябва да каже ясно каква позиция ще заеме за нормализиране на отношенията ЕС- Русия“, допълни той. В отговор на питане поставен ли е някакъв срок, в който „Обединени патриоти“ да решат как ще се явят на евроизборите, лидерът на „Атака“ заяви: „Аз съм с най-ясни позиции. Питайте колегите. Не мога да ги хвана насила и да кажа: „сядайте тук сега да решим“. Питах, питах месеци наред. След това спрях, защото започнаха спекулации, че много искам да оглавявам листи- такова нещо няма, просто ги питах как ще се явяваме. Тогава отбиваха този въпрос, не било времето. Сега дойде време, та надскочи\".", "date": "2019.03.05", "title": "Волен Сидеров, „Атака“: Ако тази седмица с ВМРО и НФСБ не се изясним, форумът ни ще приеме решение за европейските избори"}
{"url": "http://www.focus-news.net/news/2019/03/05/2630890/", "text": "Според последното социологическо проучване, направено 2016 година, в което участвахме, 150 хиляди души имат репродуктивен проблем. Това каза в интервю за  Агенция „Фокус“  председателят на Фондация „Искам бебе“ Мария Янева. „ Само 10% от тях са за ин витро. В тези случаи има и стерилитет, който не се лекува“, уточни тя. „Ин витрото не е панацея. За малка държава като България дори и тези 10 % да бъдат спасени- би било много“, коментира Мария Янева. Тя каза още, че тази година Центърът за асистирана репродукция ще направи 10 години, като за този период от ин витро процедури са родени над 7 500 български деца.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.03.05", "title": "Мария Янева, Фондация „Искам бебе“: 150 хил. души в България имат репродуктивен проблем"}
{"url": "http://www.focus-news.net/news/2019/03/05/2630889/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на Руската федерация Дмитрий Медведев завършва официалната си визита в България, след което ще отпътува за Люксембург, предава  TACC . \r\nМедведев пристигна в България в понеделник и проведе преговори с премиера Бойко Борисов, а също и с държавния глава Румен Радев. За втория ден от програмата на лидера на кабинета в Москва са планирани още редица срещи. \r\nМедведев и Борисов ще вземат участие в откриването на руско-български бизнес форум в сферата на туризма. В събитието, инициирано от българска страна, ще се включи също и руският министър на икономическото развитие Максим Орешкин и Николина Ангелкова, българският министър на туризма. В рамките на форума ще бъде подписан меморандум за сътрудничество между Министерството на туризма в България и Туристическата асоциация на Русия. \r\nПо данни на правителството на Русия, страната заема шесто място в туристическия поток в България. За 11 месеца на 2018 г. България е посетена от 502 хил. руски туристи, с 8,5% повече спрямо предходната година. За същия период от България в Русия са пристигнали 56 хил. туристи. \r\nСлед края на визитата си в България Медведев ще отпътува за Люксембург. Това ще бъде първото му официално посещение в херцогството. \r\n***  Едва три месеца преди европейските избори държавният глава на Франция Еманюел Макрон призова за провеждането на важни реформи в Европейския съюз, като същевременно предложи да бъде създадена специална агенция за защита на демокрацията, отбелязва германският национален ежедневник  Die Frankfurter Allgemeine Zeitung . \r\n„Не трябва да позволяваме на националистите, които нямат предложени решения, да експлоатират гнева на нациите. Сега е моментът да действаме - защото европейските избори ще определят бъдещето на нашия континент\", пише Макрон в статия, която ще бъде публикувана едновременно в германския вестник Die Welt и френския ежедневник Le Parisien. \r\nВ статията си френският президент се застъпва за по-строга защита на границите. Той призовава за преосмисляне на Шенгенското пространство. „Всички, които искат да принадлежат към него, трябва да отговарят на условията за отговорност (строг граничен контрол) и солидарност (обща политика за убежище с единни правила за признаване и отхвърляне)\", пише той. Ограничение означава  „свобода в сигурността\". Макрон предлага съвместна гранична полиция и европейски орган в областта на убежището. „Вярвам, с оглед миграцията,  в Европа, която защитава както своите ценности, така и своите граници“. \r\nВ същото време в отбранителната политика той призовава за увеличаване на военните разходи, в съответствие с НАТО и европейските съюзници, и за Европейски съвет за сигурност, който да включва и Великобритания.  \r\nТри седмици преди планирания Брекзит, Макрон определя преговорите за излизането на Обединеното кралство от Общността като навлезли в „задънена улица“ и символизиращи „кризата в Европа“. Президентът на Франция обаче се застъпва за Европа, в която Великобритания ще намери „пълноправно място\".  \r\nЗа защита на свободата в Европа Макрон предлага създаване на европейска агенция за защита на демокрацията. С нейна помощ изборите за ЕП трябва да бъдат защитени от хакерски атаки и манипулация. Самата Франция миналата година прие законодателен пакет срещу умишлено разпространяване на невярна информация по време на предизборни кампании, която беше силно критикувана от опозицията, припомня изданието.  \r\nОсвен това 41-годишният политик пише: „В интерес на тази независимост трябва да забраним и финансирането на европейските политически партии от чужди сили\". \r\n***  САЩ възнамеряват да прекратят преференциалното търговско третиране на Анкара по програма, която позволява безмитен внос на някои турски стоки в страната, съобщава електронното издание на водещия гръцки ежедневник  Kathimerini . \r\nТурция вече няма право да участва в програмата на Общата система за преференции, тъй като „е достатъчно развита в икономическо отношение“, се казва в съобщение от Министерството на търговията на САЩ.  \r\nОще през август миналата година от ведомството обявиха, че ще преразгледат участието на Турция в програмата, след като Анкара наложи тарифи върху вноса на американски стоки в отговор на митата на САЩ за стомана и алуминий. \r\nОтстраняването на Турция от програмата няма да влезе в сила най-малко 60 дни след уведомяването на Конгреса, пояснява изданието.  \r\nТурция е една от 120-те страни, които участват в най-старата и най-голяма програма за търговски преференции в САЩ. Тя цели да насърчи икономическото развитие в страните чрез премахване на митата върху хиляди продукти. \r\nТурският внос в САЩ по програмата за 2017 г. възлиза на 1,66 млрд. долара, или 17,7% от общия внос от страната, показват данни от Министерството на търговията във Вашингтон.  \r\nВодещите категории за внос по програмата за преференции са превозни средства и части за превозни средства, бижута и благородни метали, както и каменни изделия, допълват от редакцията. \r\n***  От ранните часове на деня албанската столица се намира де факто под полицейска обсада с оглед на протеста на опозицията, който ще се проведе паралелно с насроченото за по-късно през деня заседание в парламента, предава македонската информационна агенция  „Макфакс“ . \r\nПодчертава се, че депутатите са започнали да се събират в пленарната зала час преди насрочената сесия с цел да избегнат демонстрантите. По данни на албанските медии на гражданите не им е позволено да се движат свободно по улиците на столицата. Полицейски сили са блокирали пешеходните зони в района на Министерството на външните работи. Желаещите да преминат през периметъра са задължени да показват документи за самоличност. \r\n***  Водещият прищински ежедневник  Koha Ditore  публикува статия на първа страница, в която цитира думите на източник от администрацията във Вашингтон, според когото през настоящата година САЩ искат да видят цялостно споразумение и взаимно признаване между Косово и Сърбия.  \r\nДлъжностното лице пояснява, че САЩ не са в състояние да предложат гаранции, че границите няма да се променят и че двете страни ще се придвижат към споразумението, което искат. Поради тази причина Вашингтон се въздържа от поставянето на „червени линии“ в преговорния процес между Белград и Прищина. При все това американците няма да приемат каквото и да било споразумение, уверява източникът на изданието.  \r\nВъпреки последиците и заплахите от промени на границите на Балканите, американският служител заявява, че никой не трябва да се страхува от диалога и неговия резултат. Той добавя, че предвид позициите на двете страни, няма да е лесно да се постигне споразумение и че е необходима по-голяма ангажираност към процеса. Той повтаря няколко пъти, че всеобхватното споразумение трябва да приключи с взаимно признаване и че „това е ясно и за сръбския президент (Александър) Вучич“. \r\nЗапитан защо Вашингтон иска споразумението да бъде постигнато възможно най-скоро, американският служител обяснява, че президентът на САЩ Доналд Тръмп е заинтересован да разреши замразените конфликти.  \r\nСъгласно думите му, Вашингтон никога не е предупреждавал за изтегляне на войските си от Косово, ако Прищина не премахне 100-процентовите мита за внос на сръбски стоки в най-младата държава на Балканите. Той добавя обаче, че ако таксите бъдат отменени, „тогава топката ще бъде в ръцете на Сърбия, за да предприеме необходимите действия\". \r\n***  Най-богатият македонец, бизнесменът Йордан (Орце) Камчев, е освободен от затвора в Шутка след два месеца и половина престой, съобщава електронното издание на скопския вестник  „Независен“ .  \r\nВърховният съд на Македония прие жалбите, подадени от Камчев и другите заподозрени по делото _Империя\" - Цветан Пандесески и Ненад Йосифович. Тримата поискаха да бъдат пуснати под домашен арест.  \r\nРешението на най-висшия съдебен орган в югозападната ни съседка е въз основа на правно становище, в което се посочва, че Специализираната прокуратура не може да повдига обвинения, да започва разследване и да поема дела 18 месеца след изземването на материалите за подслушваните разговори на тогавашната опозиция.  \r\nПодчертава се, че Специализираната прокуратура е поискала мярка за задържане на Камчев през ноември 2018 г., т.е. след изтичането на зададения срок.  \r\n„Специализираната прокуратура за разследване на престъпленията, произтичащи от незаконното подслушване, не е упълномощена и не може да представя предложения за определяне на мярка за задържане срещу подсъдимия, както и предложение за удължаване на мярката за домашен арест, тъй като няма такава реална компетентност след изтичането на 18 месеца от деня на поемане на случаите и материалите под негова юрисдикция“, се казва в текста на жалбата на Камчев, уважена от Върховния съд.  \r\nКамчев попадна в затвора в Шутка на 9 ноември, припомнят от редакцията. \r\n***  Претендентите за поста президент на Северна Македония трябва да внесат кандидатурите си в Държавната избирателна комисия (ДИК) най-късно до 21 март, а предизборната кампания в страната ще започне на 1 април, поясняват в редакцията на скопското електронно издание  „Локално“ . \r\nЗа да се формализира президентската кандидатура, е необходимо кандидатите за държавен глава да представят спискък с подписите на 10 000 граждани или на 30 членове на парламента.  \r\nПо данни на ДИК за шестите президентски избори в югозападната ни съседка до момента  събират седем кандидати, но само претендентът на ВМРО-ДПМНЕ проф. Гордана Силяновска Давкова разполага с необходимия брой.  \r\nВсе още не е сигурно дали съвместният кандидат на СДСМ и ДСИ Стево Пендаровски ще представи пред ДИК подписи от граждани или депутати. Обмислят се и двата варианта, поясниха от редиците на социалдемократите.  \r\nПодписи за участие в президентските избори се събира и Блерим Река, който бе издигнат от „Алианс за албанците“ и БЕСА.  \r\nСъбирането на подписи започна на 23 февруари и ще приключи на 9 март. Крайният срок за представянето на кандидатурите е 21 март. \r\nНа 14 март изтича срокът за проверка на избирателните списъци и регистрирането за гласуване на диаспората. Досега само 413 македонски граждани са се регистрирали за правото  да гласуват в дипломатическите консулски служби на страната. \r\nПървият кръг на изборите е насрочен за 21 април, а вторият ще се проведе на 5 май. \r\n***", "date": "2019.03.05", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/03/05/2630888/smolyan-300-uchenika-ot-8-uchilishta-shte-uchastvat-v-tazgodishnata-programa-nauchi-se-da-karash-ski.html", "text": "За поредна година в Смолянско стартира Програмата „Научи се да караш ски“, която се провежда за десета година в страната, а при нас стартира през 2011 г. Това съобщиха от  Регионалното управление на образованието – Смолян  . През настоящата година в програмата ще вземат участие общо 300 ученика,  от 8 училища  от Смолян и Чепеларе. Обучението стартира днес и ще приключва на 28 март, като  учениците от 2 клас получават четиридневно напълно безплатно обучение от квалифицирани ски учители подсигурени от „Пампорово“ АД. В рамките  на обучението, те получават безплатни лифт карти, обяд, транспорт и ски оборудване. Подготовката стартира на Плац „Малина“, а в последствие и по останалите писти в курорта. \r\nВсяка седмица се провеждат седмични състезания, на които се излъчват 10 – те най – добри ученици. В края на проекта се организира финално състезание, на което се явяват всички класирали се деца от седмичните състезания. Най-добрите ученици във финалното състезание ще бъдат наградени с едноседмичен ски лагер в Банско. \r\nПроектът се организира от Министерството на образованието и науката чрез Регионално управление на образованието – Смолян, Министерството на младежта и спорта, Българската федерация по ски и „Пампорово“ АД. \r\nЗа периода 2011 г. до 2018 г. на територията на област Смолян са обучени общо 3 712 деца  от 1 до 4 клас.", "date": "2019.03.05", "title": "Смолян: 300 ученика от 8 училища ще участват в тазгодишната програма „Научи се да караш ски“"}
{"url": "http://www.focus-news.net/news/2019/03/05/2630891/veliko-tarnovo-nezakonen-kazan-za-rakiya-ustanoviha-politsai-v-elenskoto-selo-rodina.html", "text": "Бързо производство за неправомерно използване на съоръжение за изваряване на ракия е започнато в Районно управление – Елена. Това съобщиха от пресцентъра на Областна дирекция на  МВР – Велико Търново  .  Вчера при проверка на жилище в село Родина, обитавано от 61-годишен мъж, е установено съоръжение за изваряване на ракия и около 400 мл. прозрачна течност с мирис на алкохол в близост до него. На местопроизшествието е извършен оглед. Образувано е бързо производство.", "date": "2019.03.05", "title": "Велико Търново: Незаконен казан за ракия установиха полицаи в еленското село Родина"}
{"url": "http://www.focus-news.net/news/2019/03/05/2630884/", "text": "В Министерството на здравеопазването са съобщени 66 случая на морбили. От тях 41 са лабораторно потвърдени, съобщиха от пресцентъра на  министерството . Териториално са засегнати пет области в страната: Благоевград – 48 заболели, София-град – 8 заболели, София-област – 8 заболели, Бургас – 1 заболял и Пловдив – 1 заболял. 74% от заболелите са без проведена имунизация или без данни за проведени имунизации. 37 лица са без имунизации срещу заболяването, от тях 35 са деца, като 16 от тях не са имунизирани поради ненавършена имунизационна възраст; 12 лица са без данни за проведени имунизации срещу морбили. Всички контактни лица са издирени. Разпределението по възрастови групи е както следва: във възрастовата група под 1 г. – 14 случая; във възрастовата група 1-4 г. – 29 случая; във възрастовата група 5-9 г. – 9 случая; във възрастовата група 10-14 г. – 2 случая; във възрастовата група 15-19 г. – 4 случая; във възрастовата група 20-24 г. – 1 случай;  във възрастовата група 25-29 г. – 3 случая; във възрастовата група 35-39 г. – 3 случая; във възрастовата група над 40 г. – 1 случай.  \r\nМЗ припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.  \r\nВсички лекари на територията на страната следва да подходят с особено внимание към пациенти със съмнение за морбили. Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.03.05", "title": "Министерство на здравеопазването: 66 са случаите на морбили в страната"}
{"url": "http://www.focus-news.net/news/2019/03/05/2630892/varna-apelativniyat-sad-potvardi-parvonachalniya-arest-na-mazha-obvinen-za-ubiystvoto-na-saprugata-si.html", "text": "Състав на Апелативен съд – Варна потвърди като правилна и законосъобразна първоначалната мярка за неотклонение „Задържане под стража“, определена миналата седмица спрямо Борислав Н., привлечен като обвиняем за убийството на съпругата си, извършено по особено мъчителен начин и с особена жестокост. Това съобщиха от пресцентъра на  Апелативен съд – Варна . В последния ден на февруари Варненският окръжен съд определи най-тежката мярка за процесуална принуда спрямо 41-годишния обвиняем като се позова на събраните още в първите часове доказателства, гласни свидетелства и други материали. \r\nДнес въззивната апелативна инстанция остави без уважение жалбата на защитата му срещу първоначалния арест. От самото начало на разследването адвокатът на Борислав твърди, че няма категорични доказателства, които да го свързват с убийството на съпругата му, но тези аргументи не бяха споделени от апелативния съд. \r\nСпоред първоначално събраните доказателства, в семейството имало проблеми, довели до решение за разтрогване на брака, а първото дело било насрочено за 26 февруари тази година. Два дни преди това, скандалът между тях за имущество, което обвиняемият искал да изнесе от общия им дом, прераснал в побой над 40-годишната жена. Според защитата на Борислав той и ударил само три шамара, повикал майка си, за да му помогне с багажа и двамата напуснали жилището, като оставили сама пребитата жена. В хода на първоначалните следствени действия бил разпитан и хазаинът, на когото пострадалата жена се оплакала, непосредстено след побоя. На следващия ден майката на убитата подала сигнал в Първо РУ на МВР – Варна. Органите на реда  успели да влязат в заключеното жилище през балкона и открили тялото на жената. \r\nЕксперти установили, че масивен кръвоизлив в мозъка е причината за смъртта на съпругата, а днес прокурорът от Апелативна прокуратура припомни, че тежката черепно-мозъчна травма е в пряка причинно-следствена връзка с настъпилата смърт. Установени били и множество кръвонасядания по кожата на лицето и по тялото.  \r\nЗа да потвърди задържането под стража съставът на Варненския апелативен съд сподели всички аргументи на първата съдебна инстанция. Въпреки твърдението на защитата, че няма категорични доказателства, които да свързват Борислав с причинената смърт, то апелативният съд намира, че в настоящия етап от разследването такива не са необходими. Събраните до момента материали  обосновават подозрението, че обвиняемият е съпричастен към смъртта на съпругата си. Престъплението е тежко по смисъла на закона и се наказва с „лишаване от свобода“ от 15 до 20г., доживотен затвор или доживотен затвор без право за замяна. \r\nИ този съд намира, че съвсем реална е опасността Борислав да се укрие или да извърши престъпление. Аргументи за това твърдение съдът намира в събраните до момента доказателства, които установяват по безспорен начин продължителното агресивно поведение на Борислав спрямо съпругата му. По делото са налични протоколи за предупреждение по закона на МВР, с които органите на реда са правили опити да възпират агресията на обвиняемия спрямо жена му, която от своя страна е подавала, а след това оттегляла жалбите си в полицията за насилие, упражнено спрямо нея от съпруга й.  СМЕ установила, че обвиняемият е с лабилна психика, склонен към насилие и агресия.  \r\nОпределението, с което Апелативният съд във Варна потвърждава първоначалната мярка за неотклонение „Задържане под стража“, определена спрямо Борислав Н., обвиняем по досъдебно производство за убийството на съпругата си, извършено по особено мъчителен начин и с особена жестокост е окончателно.", "date": "2019.03.05", "title": "Варна: Апелативният съд потвърди първоначалния арест на мъжа, обвинен за убийството на съпругата си"}
{"url": "http://www.focus-news.net/news/2019/03/05/2630896/despa-nenova-tk-starinno-karlovo-vsyaka-godina-se-otchita-rast-na-posetitelite-na-kompleksa-ambitsiyata-ni-e-prez-2019-g-broyat-im-da-dostigne-do-15-000.html", "text": "Всяка година се отчита ръст на посетителите на Архитектурен туристически комплекс „Старинно Карлово“. Това каза за  Радио „Фокус“ – Пловдив  управителят на комплекса Деспа Ненова. По думите ѝ броят на посетителите в комплекса през 2017 година е бил 10 000 души, а през 2018 г. – 12 000. „Амбицията ни е през 2019 година броят на посетителите да достигне поне 14 000 – 15 000 души. Отчита се огромен интерес на туристите към комплекса. Атракциите, които предлагаме на обектите, привличат вниманието им. Нашите обекти не са „спящи“ музеи и не са скучни. Напротив. Туристите сами участват в атракциите и затова има толкова голям интерес“, коментира Деспа Ненова. Тя посочи, че до края на април предстои и въвеждането на още една атракция за посетителите на „Старинно Карлово“ – грънчарско колело. „То вече е закупено, но все още не сме осигурили останалите неща като глина и т.н. До края на април трябва да заработи и тази атракция, която се надяваме да доведе още повече посетители в комплекса“, каза Ненова. \r\nТони МИХАЙЛОВ", "date": "2019.03.05", "title": "Деспа Ненова, ТК „Старинно Карлово“: Всяка година се отчита ръст на посетителите на комплекса, амбицията ни е през 2019 г. броят им да достигне до 15 000"}
{"url": "http://www.focus-news.net/news/2019/03/05/2630897/", "text": "Жената е много интуитивна и всеки един дисбаланс около нея довежда първо до стрес в репродуктивните функции. Това каза в интервю за  Агенция „Фокус“  председателят на Фондация „Искам бебе“ Мария Янева. Тя обясни, че факторите, които могат да доведат до репродуктивни проблеми са много комплексни. „Факторите са храненето, лошите хигиенни навици, ранното започване на полов живот, множеството аборти“, посочи Мария Янева. „Младите момичета ходят доста ефирно облечени в неподходящи климатични условия. Всяка настинка е много пагубна за женското здраве. Също така и заседналият начин на живот, това, че постоянно сме пред компютрите си“, допълни тя. „На младите хора мога да кажа, че е прекрасно да бъдеш родител. Не се страхувайте. Грижете се за себе си. На шест месеца, една година правете профилактични акушеро-гинекологични прегледи, пускайте минимум по една кръвна картина. Това никога не е навредило на никого. Това може да бъде съвсем ранен начин, който да ви покаже един проблем, който когато бъде хванат навреме няма да се развие“, каза още Мария Янева. \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.03.05", "title": "Мария Янева, Фондация „Искам бебе“: Всеки дисбаланс около жената води първо до стрес в репродуктивните функции"}
{"url": "http://www.focus-news.net/news/2019/03/05/2630895/valko-kostov-predstavitel-na-stroitelen-nadzor-stroezhat-v-mestnostta-alepu-e-spryan-sled-1-mart-zaradi-gnezdeneto-na-pcheloyadi.html", "text": "Строежът в местността Алепу е спрян след 1 март заради гнезденето на пчелояди. Това каза Вълко Костов, представител на строителен надзор по време на проверка на сигнали за извършване на строителна дейност в местността, предаде репортер на  Радио „Фокус“ – Бургас  . По думите му строежът е спрян по предписание от Регионална инспекция по околната среда и водите – град Бургас. „Днес получихме ново писмо от тях, с което стана ясно, че ще подновим брегоукрепването, вероятно от утре. А откога точно, ще разберем, когато писмото достигне до нас“, отбеляза Костов. Според него строителните дейности ще продължат вероятно до 15 май, когато започва гнезденето на този вид птици. \r\nМария ПОПЧЕВА", "date": "2019.03.05", "title": "Вълко Костов, представител на строителен надзор: Строежът в местността Алепу е спрян след 1 март заради гнезденето на пчелояди"}
{"url": "http://www.focus-news.net/news/2019/03/05/2630899/glavna-direktsiya-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Информацията е към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.03.05", "title": "Главна дирекция „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/05/2630901/ep-publichna-diskusiya-taksite-za-prevodi-v-evro-edin-dvoen-standart-po-malko.html", "text": "На 6 март 2019 г. от 13 ч. в Дома на Европа в София (ул. Г.С. Раковски № 124) Бюрото на Европейският парламент и г-жа Ева Майдел организират публична дискусия на тема „Таксите за преводи в евро – един двоен стандарт по-малко“, съобщават от  пресслужбата на ЕП. \r\nВ събитието ще участват икономистът Лъчезар Богданов и членът на управителния съвет на организацията на българите с опит в чужбина Тук-Там Даниела Данаилова.  \r\nЦелта на срещата е да се представят промените, които ще настъпят след влизането в сила на новите правила, както и да се обсъдят последиците от тях за българските потребители и финансови институции.  \r\nСрещата ще се проведе под формата на панелна дискусия, след което публиката ще има възможност да задава въпроси към участниците. За участие в срещата са поканени  представители на държавни институции, медии, организации за защита на потребителите, банки и финансови институции, неправителствения сектор и граждани.  \r\nЖелаещите да се включат в дискусията могат да се регистрират за участие на следния линк до 5 март 2019 г.  \r\nНа 14 февруари 2019 г. Европейският парламент прие нови правила, които слагат край на дискриминацията срещу ползвателите на платежни услуги в рамките на ЕС, но извън еврозоната. От 15 декември 2019 г. банките трябва да уеднаквят таксите за трансгранични плащания в евро и за вътрешните плащания и да направят по-прозрачни разходите за превалутиране.", "date": "2019.03.05", "title": "ЕП: Публична дискусия „Таксите за преводи в евро – един двоен стандарт по-малко“"}
{"url": "http://www.focus-news.net/news/2019/03/05/2630900/kyustendil-ezhemesechno-se-aktualizira-spisakat-s-chakashtite-potrebiteli-za-uslugata-lichen-asistent.html", "text": "Ежемесечно се актуализира списъкът с чакащите потребители за услугата „Личен асистент”. Това каза пред  Радио „Фокус” – Кюстендил  зам.-кметът на Община Кюстендил с ресор „Социални дейности и проекти” Радмила Рангелова. По думите й има специална методология, чрез която се определя необходимостта за ползване на услугата. Тя е разработена съгласно нормативната уредба в страната и заложените изисквания при изпълнението на процедурата „Независим живот”. „Преди две години услугата „Личен асистент” се финансираше именно по тази процедура. Методологията е съобразена и съответно с актуализираната Национална стратегия за развитие на демографското развитие на населението, Националната стратегия за дългосрочна грижа и Националната стратегия за намаляване на бедността и насърчаване на социалното включване. В центъра за интегрирани услуги се приемат заявления от кандидати за потребители и кандидати за лични асистенти”, каза Радмила Рангелова. Според нея изискванията за кандидати за потребителите е да бъдат хора, с увреждания, в това число и деца с експертно решение на ТЕЛК с определени под 90 %, хора над 65-годишна възраст, с ограничения или с невъзможност за самообслужване. Заявленията за кандидатстване за ползване на услугата е по образец. Желаещите да ползват същата, могат на място да получат такъв образец, който да попълнят. Задължително към заявлението се прилага експертното решение на ТЕЛК и документ, удостоверяващ дохода на кандидата. От друга страна лицата, които желаят да бъдат лични асистенти, тоест да предоставят конкретната услуга, подават заявление и автобиография по образец, като задължително прилагат копие на диплом за завършено средно образование. Това е едно от изискванията към тях. „Услугите, които се предоставят в Центъра за интегрирани услуги за социално включване и личен асистент са фокусирани към нуждите на отделния човек, като след като бъдат оценени неговите индивидуални потребности. В началото на всеки месец в центъра се извършва актуализация на регистъра на чакащите потребители. Той е доста динамичен. Извършва се една оценка от служителите на центъра за интегрирани услуги, съгласно потребностите на потребителя и дохода на кандидата, той също е определящ. Процедурата е отворена и непрекъснато се приемат документи за нови потребители”, каза Радмила Рангелова. \r\nВенцеслав ИЛЧЕВ", "date": "2019.03.05", "title": "Кюстендил: Ежемесечно се актуализира списъкът с чакащите потребители за услугата „Личен асистент”"}
{"url": "http://www.focus-news.net/news/2019/03/05/2630902/gd-granichna-politsiya-trafikat-e-normalen-na-vsichki-granichni-kontrolno-propuskatelni-punktove.html", "text": "Трафикът е нормален на всички гранични контролно-пропускателни пунктове. Това съобщиха от  ГД „Гранична полиция“ . Информацията за трафика на граничните пунктове е към 13.00 часа.", "date": "2019.03.05", "title": "ГД „Гранична полиция“: Трафикът е нормален на всички гранични контролно-пропускателни пунктове"}
{"url": "http://www.focus-news.net/news/2019/03/05/2630898/n-pr-temirtay-izbastin-poslanik-na-republika-kazahstan-dobre-se-razvivat-vzaimootnosheniyata-mezhdu-kazahstan-i-balgariya.html", "text": "Добре се развиват взаимоотношенията на нашата страна с България. Това заяви пред журналисти посланикът на Република Казахстан у нас Н. Пр. Темиртай Избастин след приключване на срещата с кмета на Добрич Йордан Йорданов и представители на местния бизнес, предаде кореспондент на  Радио „Фокус” – Варна . Визитата е по инициатива на дипломата с цел обсъждане на възможности за задълбочаване на двустранните, регионални отношения в сферата на селското стопанство, културата и спорта. Обсъдени са конкретни теми с представители на Търговско-промишлената плата в добруджанския град в икономическата сфера.  \r\n„Надявам се в бъдеще да осъществим контакти. Целта е осъществяване на културно-икономически връзки“, каза дипломатът. Той подчерта, че в Казахстан има българска общност и нейните корени са със 100-годишна история. Ще се търсят възможности за обмен на българска литература чрез Регионална библиотека „Дора Габе“ в Добрич. Книгите ще бъдат предоставени на българите, живеещи в тази страна. През 2007 година е отбелязано столетие от заселването на българите в Казахстан, тръгнали от Бесарабия според историческите справки\", посочи Н. Пр. Темиртай Избастин.  \r\n2500 души са българите в Казахстан според статистика от 2009 година. Изградени са български културни центрове в много градове там. В сферата на туризма се отчита интерес на граждани на Казахстан, които избират за почивка нашето Черноморие. \"Страната има готовност да посреща и български туристи, които проявяват интерес към културата на Казахстан\", отбеляза дипломатът. Програмата на госта продължава с откриване на фотоизложба в Общинския младежки център „Захари Стоянов“. Изложбата е озаглавена „Казахстан - далечен и близък“. Тя представя фотографии, посветени на историята и културата на Казахстан и столицата Астана.  \r\nЖулиета НИКОЛОВА", "date": "2019.03.05", "title": "Н. Пр. Темиртай Избастин, посланик на Република Казахстан: Добре се развиват взаимоотношенията между Казахстан и България"}
{"url": "http://www.focus-news.net/news/2019/03/05/2630904/blagoevgrad-regionalniyat-istoricheski-muzey-uchastva-v-restavratsiyata-i-obnovyavaneto-na-pametnika-kostnitsa-v-rayona-na-starite-grobishta.html", "text": "Регионален исторически музей - Благоевград участва в реставрацията и обновяването на паметника костница в района на Старите гробища в града. Това каза за  Радио „Фокус“ - Пирин  д-р Кирил Алексиев, директор на Регионалния исторически музей. „Инициативата бе подета първоначално от Национално дружество „Традиция“, Регионален клуб – Благоевград, след което беше подкрепена от Общината, Областната администрация и Министерство на отбраната, в лицето на Иво Антонов, който е директор на Дирекция „Социални дейности“ към Министерството. Те успяха да осигурят нужните средства за реновиране на паметника“, коментира той.  \r\nД-р Алексиев посочи, че основната идея е тръгнала първоначално от това да се възстанови Войнишкият кръст за храброст, който е бил на паметника от неговото построяване през 1938 година и след 1944 година е разрушен. По думите му постепенно се е разбрало, че имат допълнително работа по обновяване на паметника, изчистване, подреждане и т.н., след което се е оказало, че има във фонда на музея част от костите на загиналите войници и така са решили да направят нещо по-мащабно – обновяване на паметника и връщане към неговия първоначален вид, след което да направят и едно тържествено прибиране на костите в мястото, където всъщност принадлежат. \r\nД-р Кирил Алексиев подчерта, че официалното откриване на паметника ще бъде на 7 март от 11.00 часа, като гражданите на Благоевград могат да присъстват на тържествената церемония по официалното полагане на останалите кости в паметника-костница, както и откриването на реновирания такъв паметник. \r\nНатали СТЕФАНОВА", "date": "2019.03.05", "title": "Благоевград: Регионалният исторически музей участва в реставрацията и обновяването на паметника костница в района на Старите гробища"}
{"url": "http://www.focus-news.net/news/2019/03/05/2630903/plovdiv-okrazhniyat-sad-shte-gleda-myarkata-za-neotklonenie-na-dvama-ot-zadarzhanite-za-prane-na-pari-i-ukrivane-na-danachni-zadalzheniya.html", "text": "Окръжният съд ще гледа мярката за неотклонение на двама от задържаните за пране на пари и укриване на данъчни задължения. Това съобщиха от  Съдебната палата . Окръжният съд ще разгледа искането на Окръжна прокуратура за вземане на мярка за неотклонение „Задържане под стража“ спрямо двама мъже, обвинени за пране на пари и укриване на данъчни задължения. Спрямо мъж с инициали М. М. е повдигнато обвинение за пране на пари. Спрямо мъж с инициали Т. Т. е повдигнато обвинение за избягване на плащане на данъчни задължения в големи размери. \r\nМярката ще се гледа от 14.00 часа в зала №1 на Окръжния съд.", "date": "2019.03.05", "title": "Пловдив: Окръжният съд ще гледа мярката за неотклонение на двама от задържаните за пране на пари и укриване на данъчни задължения"}
{"url": "http://www.focus-news.net/news/2019/03/05/2630906/aktsenti-v-predavaneto-chasat-na-karlovo-po-radio-fokus-plovdiv.html", "text": "Предаването „Часът на Карлово” на  Радио „Фокус” - Пловдив  ще разберем как в Карловската долина бе тържествено отбелязан в още четири селища от общината. Повече за това ще чуем от репортажа на колегата Тони Михайлов. \r\nСтаринно Карлово става корица на култовата туристическа книжка „Опознай България – 100 национални туристически обекта. Предложението за това бе отправено към общината. Новият тираж от 20 000 книжки ще бъде отпечатан след броени дни. Подробностите за всичко това ще ни каже Деспа Ненова, главен експерт по туризма в община Карлово. \r\nС маскарадно шествие и кукерски игри в Карловско ще отбележат Старчовден и ще прогонят зимата. Какво символизира обичаят и самите кукерски игри ще ни каже Гинка Тодорова, председател на Народно читалище „Васил Левски 1927 г.“ в кв. „Сушица\" и експерт в отдел „Култура\" в Община Карлово. \r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2019.03.05", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2019/03/05/2630905/pazardzhik-blizo-60-goblena-shte-badat-predstaveni-na-izlozhba-v-peshtera.html", "text": "Изложба на гоблени ще бъде представена в Пещера на 6 март, съобщиха  организаторите . За трета поредна година Художествена галерия  „Проф. Веселин Стайков“ организира изложба на гоблени, които са плод на вдъхновения труд на граждани от Пещера. На изложбата ще бъдат представени близо 60 гоблена, изработени от около 20 жени от Пещера. Откриването е на 6 март от 17.30 часа.", "date": "2019.03.05", "title": "Пазарджик: Близо 60 гоблена ще бъдат представени на изложба в Пещера"}
{"url": "http://www.focus-news.net/news/2019/03/05/2630893/ministar-nikolina-angelkova-prez-2019-g-shte-razrabotim-destinatsii-svarzani-s-religiozniya-turizam.html", "text": "През 2019 г. ще разработим дестинации, свързани с религиозния туризъм. Това каза министърът на туризма Николина Ангелкова по време на откриването на Българо-руски бизнес форум в областта на туризма, предаде репортер на  Агенция „Фокус“ . \r\n„За 2018 г. над 9,3 млн. чуждестранни туристи са посетили България, което е ръст от 5%. Приходите за международен туризъм за миналата година са над 7 млрд. лв., което показва, че секторът е ключов за българската икономика“, заяви Ангелкова. \r\nТя посочи, че най-много туристи са дошли от Румъния - над 1,3 млн. души, на второ място е Гърция, следвана от Германия, Турция, Северна Македония и др. „България има потенциала да се превърне в целогодишна туристическа дестинация заради културно-историческия си туризъм, балнео и спа туризма, ловния туризъм, приключенския туризъм и т.н. Имаме огромен потенциал, който правилно използван, би подпомогнал усилията, които бизнесът и общините полагат, за да се подпомогне секторът максимално“, заяви Ангелкова. \r\n„Тази година сме си поставили за цел да разработим дестинации, свързани с религиозния туризъм, защото така максимално ще засилим интереса към България като туристическа дестинация“, заяви тя. „За съжаление, през тази година се наблюдава тенденция на спад за ранните записвания. Но искам да уверя, че правителството, съвместно с общините и бизнеса подхождат изключително отговорно по отношение на конкурентни на нас пазари като Гърция, Сърбия, Македония. Искам да благодаря на премиера Борисов, че с общи усилия ще намерим такъв механизъм, чрез който да бъдем конкурентноспособни по отношение на предлагането на нашия туристически продукт“, посочи Ангелкова. \r\nЦветилена СИМЕОНОВА", "date": "2019.03.05", "title": "Министър Николина Ангелкова: През 2019 г. ще разработим дестинации, свързани с религиозния туризъм"}
{"url": "http://www.focus-news.net/news/2019/03/05/2630907/veliko-tarnovo-predpriemachi-gerb-organizirat-v-grada-diskusiya-ikonomicheski-perspektivi-pred-balgariya-v-konteksta-na-globalnite-protsesi.html", "text": "Дискусия на тема „Икономически перспективи пред България в контекста на глобалните процеси“ ще се проведе във Велико Търново на 6 март 2019 г. от 18.30 часа в салона на ресторант „Етно“. Това съобщиха от пресцентъра на  ПП ГЕРБ . Форумът се организира съвместно от Предприемачи ГЕРБ и Фондация „Ханс Зайдел“.  \r\nНа събитието ще присъстват председателят на ПГЕРБ Валя Чилова, евродепутатът от ЕНП/ГЕРБ и международен секретар на ПГЕРБ Ева Майдел и Симеон Дянков - директор на Института за финансови пазари към Лондонския университет по икономика.  \r\nФорумът ще бъде открит от кмета на Велико Търново Даниел Панов, а дискусиите ще модерира областният координатор на ПГЕРБ – Велико Търново Атанас Парушев. Участие във форума ще вземат предприемачи от цялата област.", "date": "2019.03.05", "title": "Велико Търново: Предприемачи ГЕРБ организират в града дискусия „Икономически перспективи пред България в контекста на глобалните процеси“"}
{"url": "http://www.focus-news.net/news/2019/03/05/2630882/makfaks-makedoniya-tirana-osamna-pod-politseyska-obsada.html", "text": "От ранните часове на деня албанската столица се намира де факто под полицейска обсада с оглед на протеста на опозицията, който ще се проведе паралелно с насроченото за по-късно през деня заседание в парламента, предава македонската информационна агенция  „Макфакс“ . \r\nПодчертава се, че депутатите са започнали да се събират в пленарната зала час преди насрочената сесия с цел да избегнат демонстрантите. По данни на албанските медии на гражданите не им е позволено да се движат свободно по улиците на столицата. Полицейски сили са блокирали пешеходните зони в района на Министерството на външните работи. Желаещите да преминат през периметъра са задължени да показват документи за самоличност.  Тереза Герова", "date": "2019.03.05", "title": "„Макфакс“ (Македония): Тирана осъмна под полицейска обсада"}
{"url": "http://www.focus-news.net/news/2019/03/05/2630910/yordan-yordanov-kmet-na-dobrich-stremezhat-ni-e-da-polozhim-osnovite-na-aktivno-satrudnichestvo-s-kazahstan-v-oblastta-na-targoviyata.html", "text": "Стремежът ни е да положим основите на активно сътрудничество с Казахстан в областта на търговията. Това каза пред журналисти кметът на Добрич Йордан Йорданов след приключване на срещата му с посланика на Република Казахстан у нас Н. Пр. Темиртай Избастин и представители на местния бизнес, предаде кореспондент на  Радио „Фокус” – Варна . „По никакъв начин в разговорите не сме засягали политически теми, нито от едната страна, нито от другата, което мисля, че е важен акцент. Посещението е във връзка с търговските и културни взаимоотношения между нашия град и областта. Стремежът е да насърчим обмена на търговски стоки и на двата пазара – българския и казахстанския. Открои се една добричка фирма, която години наред предлага в Казахстан оборудване за преработка на млечни продукти“, каза Йордан Йорданов. По думите му това е началото на сътрудничество, предстои активна съвместна работа. Идеята е да се отвори пазарът там за повече български стоки, както и добруджанският регион да предложи добри условия за потенциални инвеститори. Кметът на добруджанския град със задоволство припомни, че през последните години много лауреати на Международния поп-рок конкурс „Сарандев“, който се провежда в Добрич, са от Казахстан. Гран при през миналата година получи Айдън Жумбаев, а през 2017 година отново Гран при получи Гулнара Кошенова. От много години млади таланти от Казахстан се изявяват на сцената на Общинския младежки дом „Захари Стоянов“ като участници в престижния музикален конкурс. Постиженията на младите таланти са доказателство, че културните връзки между двете страни се развиват от години, подчерта кметът на добруджанския град. На работната среща днес е присъствала и Звезделина Иванова, изпълнителен директор на „Добрички панаир“ АД, която е отправила покана за участие към фирми от Казахстан на специализираното изложение „Селското стопанство и всичко за него“, което традиционно се провежда в Добрич всяка година и представя новости в областта не само на родното земеделие, съобщи още Йордан Йорданов.  \r\nЖулиета НИКОЛОВА", "date": "2019.03.05", "title": "Йордан Йорданов, кмет на Добрич: Стремежът ни е да положим основите на активно сътрудничество с Казахстан в областта на търговията"}
{"url": "http://www.focus-news.net/news/2019/03/05/2630912/yana-nedelcheva-nch-prosveta-1927-selo-priseltsi-tselta-na-kukerskata-maska-e-da-bade-vazmozhno-nay-strashna-za-da-goni-zlite-duhove.html", "text": "Целта на кукерската маска е да бъде възможно най-страшна, за да гони злите духове. Това каза в интервю за  Радио „Фокус“ – Варна  настоятелят на НЧ „Просвета 1927“ в село Приселци – Яна Неделчева, във връзка с кукерският празник, който ще се проведе на 9 март в селото. По думите й, всяка година се организира кукерски конкурс по случай Сирни Заговезни. Тя обясни, че обичаят се корени още в древността, когато хората са се маскирали и гонели злите духове, като през годините маските и конкретните наричания на празника са се променили. „С течение на годините мъжете започнали да се преобличат, като главната роля е била изпълнявала от булка, магаре и чучело. Магарето е било направено от двама души. Преоблечените се разхождали в селото от къща на къща, като в шествието са се включвали всички техни съселяни. Целта е да се опитат да стигнат булката, която ревностно се е пазила от чучелото и полицая. Чучелото е размахвало прът, на чиито край е бил вързан парцал, силно напоен с някаква боя или нещо което е цапало изключително много, а целта на чучелото е да изцапа повече хора“, разказа Яна Неделчева. По думите на настоятелят в културната институция, през годините направата на маски придобива конкурсен характер и се организира изцяло от читалището. „Въпросната програма завършва с конкурс за най-красива и автентична маска, като всяка маска е изработена само от природни материали – агнешки кожи, рога, прежда, хлопките са от особена важност. Целта е маската да е възможно най-страшна – колкото по-страшна е маската, толкова по-добре и по-качествено гоним злите духове“, обясни Яна Неделчева. Тя допълни, че по традиция в ритуалното маскиране са участвали само мъже, но с течение на времето възрастта на участниците намалява, като вече има и кукери-жени. „Участниците доскоро бяха само мъже, наскоро започнахме да допускаме и момичета. Мога да кажа, че до ден днешен празникът се чества по-този начин, като промяна мога да отчета, че възрастта на децата все повече пада. Навремето са участвали големи мъже, но в момента са малки дечица и на средна възраст“, каза още Яна Неделчева. Тя отбеляза, че празникът започва в 18.00 часа в сградата на читалището в село Приселци, като там ще бъдат наградени и победителите в конкурса за най-добра кукерска маска. Отбелязването приключва с паленето на ритуална клада, която по традиция се запалва от човека, с най-добре изработеният кукерски костюм. \r\nБояна АТАНАСОВА", "date": "2019.03.05", "title": "Яна Неделчева, НЧ „Просвета 1927“ – село Приселци: Целта на кукерската маска е да бъде възможно най-страшна, за да гони злите духове"}
{"url": "http://www.focus-news.net/news/2019/03/05/2630913/sport-marten-furkad-shte-uchastva-v-smesenata-shtafeta-na-frantsiya-za-svetovnoto-parvenstvo.html", "text": "Петкратният олимпийски шампион Мартен Фуркад ще участва в смесената щафета на Франция, с която на 7 март ще бъде даден старт на световното първенство по биатлон в шведския град Йостерсунд. \r\nЗа Фуркад това ще бъде първо участие в състезание от края на януари. До този момент той се  възстановяваше от заболяване. \r\nЗаедно с Фуркад в щафетата на Франция ще бъдат Симон Дестьо, Жюли Симон и Ане Шевалие. \r\nДруга френска националка - Ане Бескон, няма да се присъедини към отбора за първенството в Йостерсунд.", "date": "2019.03.05", "title": "Спорт: Мартен Фуркад ще участва в смесената щафета на Франция за световното първенство"}
{"url": "http://www.focus-news.net/news/2019/03/05/2630911/pazardzhik-tsyalosten-remont-e-izvarshen-v-dnevniya-tsentar-za-detsa-i-mladezhi-s-uvrezhdaniya-v-peshtera-prez-2018-godina.html", "text": "Капацитетът на Дневния център за деца и младежи с увреждания в Пещера от 36 деца е бил запълнен на 100% през 2018 година, като услугите са използвали общо 91 деца за цялата година. Това съобщи за  Радио „Фокус“ – Пазарджик  Маргарита Радева, директор на Дневния център за деца и младежи с увреждания. По думите ѝ от както неправителствената организация „Социални практики в общността“ управлява услугата, децата и младежите с увреждания получават повече услуги и имат по-пълноценни занимания. Освен това периодично възнагражденията на работещите в центъра се увеличават. „През месец август 2018 г. бе извършен цялостен ремонт на сградата- боядисване на всички помещения, смяна на врати и монтаж на пожароизвестителни лампи. През месец октомври бе извършена и цялостна подмяна на кухненските боксове. През изминалата година бяха проведени 23 срещи с администрацията на Община Пещера, за обсъждане на дейността на социалната услуга“, уточни Радева. Тя допълни, че във връзка с реализирането на оперативна програма „Личен асистент“ от Община Пещера бе извършен обход на кандидат-потребителите и бяха изготвени оценките на потребностите. \r\nАлбена ЖИЛЕКОВА", "date": "2019.03.05", "title": "Пазарджик: Цялостен ремонт е извършен в Дневния център за деца и младежи с увреждания в Пещера през 2018 година"}
{"url": "http://www.focus-news.net/news/2019/03/05/2630917/rumen-petkov-i-dmitriy-medvedev-se-sreshtnaha-i-razgovaryaha-za-otnosheniyata-mezhdu-pp-abv-i-edinna-rusiya.html", "text": "Председателят на ПП АБВ Румен Петков и министър-председателят на Русия Дмитрий Медведев се срещнаха и разговаряха за отношенията между ПП АБВ и „Единна Русия“. Това съобщиха от пресцентъра на  ПП АБВ . От името на АБВ - Младежи, Петков подари на Медведев Патриотичния календар, вече традиционен и дело на младежите от партията. Първата дата в календара е 3 март – началото на съвременната българска държава и проследява и отбелязва всички исторически за България събития. АБВ-Младежи поддържа изключително близко партньорство с младежите на „Единна Русия“ – „Млада гвардия“, за които Румен Петков изпрати поздрави чрез руския министър-председател.  \r\nКато подарък от Румен Петков Дмитрий Медведев получи и писалка от серията, издадени по повод 140 години от установяването на дипломатически отношения между България и Русия. Тя е с инкрустация на поименен списък на посланиците на Руската федерация, служили в България. Медведев прие подаръците с благодарност и изрази надежда, че в бъдеще с юбилейната писалка ще подписва само документи, които подпомагат динамиката в развитието на отношенията между България и Русия", "date": "2019.03.05", "title": "Румен Петков и Дмитрий Медведев се срещнаха и разговаряха за отношенията между ПП АБВ и „Единна Русия“"}
{"url": "http://www.focus-news.net/news/2019/03/05/2630918/stolichnata-organizatsiya-na-bchk-shte-provede-otchetnata-sesiya-za-deynostta-si-prez-2018-g.html", "text": "Столичната организация на БЧК ще проведе отчетната сесия за дейността си през 2018 г. Това съобщиха от пресцентъра на  БЧК . Отчетната сесия на Общото събрание на Столичната организация ще се състои на 6 март 2019 г. от 16.00 часа в сградата на БЧК (бул. „Джеймс Баучер“ 76) в Зала „София. На нея ще бъде направен отчет за реализираните през 2018 г. широк спектър от дейности, програми и проекти в полза на обществото и за намаляване на уязвимостта. \r\nНа базата на анализите и оценките ще бъде приет и План за работа през 2019 г.", "date": "2019.03.05", "title": "Столичната организация на БЧК ще проведе отчетната сесия за дейността си през 2018 г."}
{"url": "http://www.focus-news.net/news/2019/03/05/2630908/ministar-nikolina-angelkova-obsazhdame-vazmozhnostta-2020-g-i-2021-g-da-badat-provazglaseni-za-godini-na-turizma-na-balgariya-v-rusiya-isaotvetno-na-rusiya-v-balgariya.html", "text": "Обсъждаме възможността 2020 г. и 2021 г. да бъдат провъзгласени за Години на туризма на България в Русия и съответно – на Русия в България. Това каза министърът на туризма Николина Ангелкова по време на откриването на Българо-руски бизнес форум в областта на туризма, предаде репортер на  Агенция „Фокус“ . \r\nАнгелкова заяви, че над 500 хиляди са били руските туристи в България през 2018 г. „Обсъждаме възможността 2020 г. и 2021 г. да бъдат провъзгласени за Години на туризма на България в Русия и съответно – на Русия в България“, посочи тя. Министърът обясни, че България продължава активно да участва на всички борси и събития, които се организират в Русия за максимално промотиране на България като туристическа дестинация.  \r\n„Искам да благодаря за доброто сътрудничество и на Асоциацията на руските региони, с която ни предстои подписване на споразумение. Защото вярвам, че добрата работа с всеки един регион и с правителството на Русия е изключително важна, за да можем да привличаме допълнително интереса на руските туристи към нас. Предстои работна среща на 11 март в Москва, така че имаме приятелски, добър и интензивен диалог и се надявам всичко това да подпомогне и усилията на Русия така, че на максимално високо качество да привличаме туристите“, заяви Ангелкова. \r\nЦветилена СИМЕОНОВА", "date": "2019.03.05", "title": "Министър Николина Ангелкова: Обсъждаме възможността 2020 г. и 2021 г. да бъдат провъзгласени за Години на туризма на България в Русия исъответно – на Русия в България"}
{"url": "http://www.focus-news.net/news/2019/03/05/2630916/stanislava-popovska-regionalna-sluzhba-po-zaetostta-blagoevgrad-520-sa-svobodnite-rabotni-mesta-v-pette-direktsii-byura-po-truda-v-oblastta.html", "text": "Към момента 520 са свободните работни места в петте дирекции „Бюра по труда“ в област Благоевград. Това каза за  Радио „Фокус“ – Пирин   Станислава Поповска, директор на дирекция „Регионална служба по заетостта“ – Благоевград. По думите ѝ търсещите работа лица, които са със съответното образование могат да бъдат насочени към различни позиции. „Свободни работни места има в сферата на услугите и търговията. Също така, в сферата на шивашката промишленост и строителството. Освен това, има свободни места в сферата на туризма, тоест в хотелиерството и ресторантьорство. Отправям апел към търсещите работа, които посещават бюрата по труда – да се обърнат към експертите, които в зависимост от тяхното образование, опит и квалификация могат да бъдат насочени към съответните позиции“, каза още Поповска. Тя подчерта, че най-много са свободните работни места в преработващата промишленост – 357, следва секторът на хотелиерството и ресторантьорството – 79. \r\nЛивия НИНОВА", "date": "2019.03.05", "title": "Станислава Поповска, „Регионална служба по заетостта“ – Благоевград: 520 са свободните работни места в петте дирекции „Бюра по труда“ в областта"}
{"url": "http://www.focus-news.net/news/2019/03/05/2630920/pazardzhik-39-godishna-zhena-e-zadarzhana-za-podkup-na-politseyski-sluzhiteli.html", "text": "39-годишна жена е задържана за подкуп на полицейски служители. Това съобщиха от  МВР . Сигнал за пътен инцидент в панагюрското село Оборище е получен на 2 март малко преди 18.30. Ударили са се два леки автомобила, след катастрофата единият от водачите напуснал местопроизшествието. Автопатрул пристигнал на мястото за изясняване на случилото се. Малко по-късно на адрес в селото била открита и другата кола, участвала в инцидента - „Мерцедес“ със софийска регистрация, собственост на 39-годишна жена, но управлявана от 31-годишния жител на селото. Когато полицаите предприели съставянето на акт, от къщата излязла 39-годишната жена и предложила на служителите две банкноти по 50 лева, за да „забравят за случилото се“. Вместо това обаче жената се сдобила с бързо производство за предлагане подкуп на длъжностни лица.", "date": "2019.03.05", "title": "Пазарджик: 39-годишна жена е задържана за подкуп на полицейски служители"}
{"url": "http://www.focus-news.net/news/2019/03/05/2630915/varna-rayonniyat-sad-ostavi-v-aresta-mazha-zadarzhan-za-poboy-na-dashterya-si.html", "text": "Районният съд остави в ареста Христо Христов, задържан на 1 март за побой над непълнолетната си дъщеря, предаде репортер на  Радио „Фокус” - Варна . В съдебната зала стана ясно, че през последните шест месеца той е бил двукратно осъждан на пробация за идентични престъпления. По време на заседанието съдът припомни, че при задържането Христо Христов е направил опит да избяга и да се укрие. Налице са и данни за друго престъпно деяние с причинена средна телесна повреда, но все още няма повдигнато обвинение.  \r\nОбвиняемият заяви в съдебната зала, че иска по-лека мярка за неотклонение, защото има хотел, който е основен източник на препитание за семейството и децата му. Той добави, че 14-годишната му дъщеря, за побоя над която бе задържан, в момента е сама и се страхува.  \r\nАдвокатът на Христов Васил Василев обясни, че клиентът му е бил провокиран да прояви агресия спрямо детето си, заради инсценирана кражба на пари. В учебник на детето са намерени 1200 лева и други пари до 2000 лева. Според адвоката бащата се е ядосал, защото момичето е откраднала сумата, за да я изпрати на майка си и на свои приятелки в Сливен, където са живеели.  \r\nОпределението на Варненския районен съд подлежи на обжалване пред Окръжния съд в града. \r\nДиана СТОЕВА", "date": "2019.03.05", "title": "Варна: Районният съд остави в ареста мъжа, задържан за побой на дъщеря си"}
{"url": "http://www.focus-news.net/news/2019/03/05/2630914/zarina-doguzova-federalna-agentsiya-po-turizam-na-rusiya-shte-rabotim-za-razvitieto-na-kulturniya-turizam-za-da-privlichame-poveche-balgarski-turisti.html", "text": "Ще работим за развитието на културния туризъм, за да привличаме повече български туристи. Това каза ръководителят на Федералната агенция по туризъм на Руската федерация Зарина Догузова по време на откриването на Българо-руски бизнес форум в областта на туризма, предаде репортер на  Агенция „Фокус“ . \r\n„С българския министър на туризма Николина Ангелкова установихме тесни приятелски контакти и смятам, че ще измислим грандиозни и интересни проекти, които ще са полезни за развитието на туристическата сфера както в България, така и в Русия“, заяви Догузова. \r\nТя посочи, че през последните години е намалял броят на българите, които посещават Русия. „Явно не правим нещо, както трябва, затова ще трябва да помислим какво да променим. Що се касае до увеличаване на туристическия поток - усилията ни ще бъдат преди всичко в развитието на културния туризъм. Имаме основи за нарастване на този поток“, коментира Догузова и заяви, че и България, и Русия могат да предложат много на своите туристи в опознавателно-културния туризъм. Тя посочи, че ще се работи и за развитие на фериботните връзки между двете държави. \r\n„Ще се радваме все повече хора да откриват красотите на Русия. Много хора по време на Световното по футбол преоткриха държавата. Световното счупи много от стереотипите, които съществуваха за нашата страна. И ние ще се борим и останалите туристи да открият онази радушна, красива и много интересна Русия, каквато видяха футболните запалянковци“, заяви тя. \r\nДогузова посочи, че всеки човек в живота си трябва да посети поне веднъж Санкт Петербург. „Целим обаче да развиваме и другите градове, затова ще заложим на Националните паркове, резервати, море и т.н.“, коментира тя. \r\nЦветилена СИМЕОНОВА", "date": "2019.03.05", "title": "Зарина Догузова, Федерална агенция по туризъм на Русия: Ще работим за развитието на културния туризъм, за да привличаме повече български туристи"}
{"url": "http://www.focus-news.net/news/2019/03/05/2630922/sliven-obshtinata-shte-izgradi-nova-ulitsa-v-kvartal-dame-gruev.html", "text": "Предстои изграждането на нова вътрешно квартална улица в ж. к. „Даме Груев“. Това обяви днес кметът Стефан Радев, който откри строителна площадка за саниране на блок № 43 в квартала, съобщиха от пресцентъра на  Община Сливен . Улицата ще бъде изградена на мястото на премахнатите незаконни гаражи там и ще излиза на ул. „Радой Ралин“. Кметът пожела успешна работа и ползотворно сътрудничество между жителите на блока и изпълнителите на проекта. Строително-монтажните работи ще се извършват от „Нов стандарт 2012“ ЕООД, а строителният надзор от „Кима Консулт“ ЕООД. \r\nЖилищната сграда се състои от един вход с 14 етажа, включващи сутерен и тавански помещения. Предстои да бъде извършена топлоизолация на външните стени на блока. Ще се направи хидро и топлоизолация на покрива, ламаринена обшивка и гръмоотвод. Ще бъдат сменени входните врати, както и ще бъде ремонтирана и електрическата инсталация в общите части. Предвижда се строително-монтажните работи да приключат в рамките на 120 календарни дни. Средствата са осигурени от Националната програма за енергийна ефективност на многофамилни жилищни сгради.", "date": "2019.03.05", "title": "Сливен: Общината ще изгради нова улица в квартал „Даме Груев“"}
{"url": "http://www.focus-news.net/news/2019/03/05/2630921/stara-zagora-mesets-na-profesiite-zapochna-v-profesionalna-gimnaziya-ivan-hadzhienov-v-kazanlak.html", "text": "В Професионална гимназия „Иван Хаджиенов“ бе поставено началото на традиционната инициатива на училището „Месец на професиите“, предаде кореспондент на  Радио „Фокус“ . В рамките на инициативата ще бъдат представени специалностите, в които се подготвят учениците. Първо в инициативата бяха представени професиите, посветена на компютърната техника и технологии. \r\nВ първата от поредицата прояви в класните стаи влязоха гост-преподаватели, двама специалисти в сектора на технологиите. С Иван Желязков, представител на два от водещите охранителни компании в България, специализирана в реализирането на комплексни охранителни решения учениците проведоха разговор, свързан с видеонаблюдението на обекти - контрол, управление и приложен софтуер. Валентин Генчев, представител на фирма от IT сектора, демонстрира частите на компютърната система и проведе разговор с младите IT специалисти от гимназията за новостите в сферата и за възможностите на съвременните компютри. \r\nДруга проява в рамките на „Месец на професиите” бе реализирана по идея на двама преподаватели. Представен бе открит урок в 11 \"А\" клас - „Имало едно време“. В рамките на 45 минути присъстващите имаха възможност да разберат как се е развивала компютърната техника в България и какви са днешните постижения в областта на компютърната техника и технологии. Ученици направиха тематични презентации.  \r\nВ централното фоайе на училището бяха подредени четири работни ателиета. В тях бяха представени асемблиране на компютри, изработване и диагностика на LAN- кабели, 3D pen- изработка на макети и механични елементи, укрепване на кабели, изработка на електронни устройства върху универсални платки и др.  \r\nСлавяна ГАЙДАРОВА", "date": "2019.03.05", "title": "Стара Загора: Месец на професиите започна в Професионална гимназия „Иван Хаджиенов” в Казанлък"}
{"url": "http://www.focus-news.net/news/2019/03/05/2630927/varna-18-godishno-momche-ot-selo-platnitsa-e-zadarzhano-za-krazhba-na-lek-avtomobil-v-dalgopol.html", "text": "18-годишно момче от село Платница е задържано за кражба на лек автомобил в Дългопол. Това съобщиха от пресцентъра на  ОДМВР – Варна . Сигналът е получен на 3 март, около 03.15 часа, за кражба на лек автомобил, паркиран пред частен дом в град Дългопол. След проведени оперативно-издирвателни дейности и действия по разследване на случая е установено, че извършител на деянието е 18-годишният О. Ю. от село Платница, неизвестен до сега на МВР. По случая е образувано досъдебно производство, материалите са докладвани в Районна прокуратура – Провадия. Мъжът е задържан за срок до 24 часа.", "date": "2019.03.05", "title": "Варна: 18-годишно момче от село Платница е задържано за кражба на лек автомобил в Дългопол"}
{"url": "http://www.focus-news.net/news/2019/03/05/2630925/sofiya-mazh-poluchi-prisada-ot-5-mesetsa-zatvor-za-nanesena-telesna-povreda-na-politseyski-sluzhitel.html", "text": "По споразумение на СРП, подсъдимият М. Делчев е осъден за това, че на 26 февруари 2018 г., след участие в инцидент, възникнал между  него и персонала на пицария „Джунглата“ в столичния квартал „Надежда“, е причинил телесна повреда на полицейски служител. Това съобщиха от пресцентъра на  Прокуратура на Република България . След подаден сигнал на телефон 112 от управителя на заведението, на мястото на инцидента е бил изпратен екип на дежурна част на 02 РУ–СДВР. На място били установени участниците в конфликта и след извършена проверка от полицейските служители, Делчев бил задържан за срок от 24 часа. По време на транспортирането на Делчев към полицейското управление, около 00.05 часа на 26 май 2018 г., в района на кръстовището на бул. „Никола Жеков“ и ул. „Христо Силянов“, той започнал да буйства и да обижда полицейските служители. При опит от страна на полицай Д. А. да постави белезници на Делчев, той започнал да му нанася удари, с които му причинил увреждания по ръцете, краката и шията. В тази връзка полицейските служители поискали съдействие от свои колеги, с помощта на които успели да поставят белезници на Делчев и да го отведат до сградата на 02 РУ–СДВР. По случая е образувано досъдебно производство, в хода на което на Делчев е повдигнато обвинение за причинена лека телесна повреда на полицейски орган. Разследването е приключило, като материалите по делото са внесени в съда с обвинителен акт. \r\nС присъда на Софийски районен съд, на М. Делчев е наложено наказание „Лишаване от свобода“ за срок от пет месеца, което на основание чл. 66, ал. 1 от НК е отложено с 3-годишен изпитателен срок. \r\n Споразумението е с характер на влязла в сила присъда и не подлежи на обжалване или протест.", "date": "2019.03.05", "title": "София: Мъж получи присъда от 5 месеца затвор за нанесена телесна повреда на полицейски служител"}
{"url": "http://www.focus-news.net/news/2019/03/05/2630923/veliko-tarnovo-priemna-po-profesionalno-orientirane-za-uchenitsi-otvori-vrati-v-sgradata-na-obshtinata.html", "text": "Изнесена приемна по професионално ориентиране за ученици е обособена в информационния център в сградата на Общината. Това съобщиха от пресцентъра на  Община Велико Търново . Тя работи всеки четвъртък от 14.00 до 16.30 часа. Младите хора ще могат да разговарят с кариерните консултанти към общинския център за личностно развитие и подкрепа, да обсъдят с тях всички въпроси, свързани с продължаване на образованието, възможностите за професионална реализация, квалификация, обучения и др.  \r\nНовата услуга е създадена по инициатива на кмета на Велико Търново Даниел Панов. Целта е да бъде популяризирана и разширена дейността по ранното и навременно кариерно консултиране и  ориентиране на учениците.  \r\nСъс същата задача в училищата в града започна поредица от отворени срещи и открити уроци, в които участват както кариерните консултанти, така и представители на бизнеса.  \r\nНачалото бе поставено в ОУ „Димитър Благоев“. С голям интерес учениците се запознаха с дейността на една от водещите компании в сферата на IT сектора и електрониката – „Тремол“, представена от изпълнителния директор Кирил Янев, както и с тайните на кулинарното майсторство, разкрити им от шеф-готвач Радослав Машков от веригата заведения „Бианко“.  \r\nИнициативата продължи с урок в Професионалната гимназия по моден дизайн, където учениците разговаряха с дизайнера, предприемач и общински съветник Атанас Парушев. В Основно училище „Христо Ботев“ пък гостуваха представители на сладкарската фабрика „Престиж – 96“ във Велико Търново.  \r\nЦелта на поредицата от срещи, която продължава и през настоящия месец, е по-малките ученици да получат съвети и помощ при избор на специалност в гимназиите и средните училища, а по-големите – да се запознаят с възможностите за професионална реализация както след средното, така и след висшето образование, да опознаят профилите на различните професии и др.", "date": "2019.03.05", "title": "Велико Търново: Приемна по професионално ориентиране за ученици отвори врати в сградата на Общината"}
{"url": "http://www.focus-news.net/news/2019/03/05/2630926/aleksandar-nikolov-e-noviyat-zamestnik-izpalnitelen-direktor-na-aets-kozloduy-ead.html", "text": "От днес за заместник изпълнителен директор на “АЕЦ Козлодуй” ЕАД е назначен Александър Николов. Това съобщиха от пресцентъра на  “АЕЦ Козлодуй” ЕАД . \r\nТой е работил 27 години в атомната централа. Бил е изпълнителен директор, заместник изпълнителен директор, директор на дирекция “Производство”, ръководител на управление “Експлоатация”. През годините е заемал и други ръководни и оперативни длъжности, сред които дежурен инженер на блок, главен дежурен на АЕЦ, главен технолог “5, 6 блок”, ръководител на направление “Експлоатация”, главен инженер на Електропроизводство-2, ръководител на направленията “Инженерна поддръжка”, “Инженерно осигуряване” и “Инженерно-техническо осигуряване”. \r\nПрез последните 4 години е работил в Института за ядрени изследвания и ядрена енергетика към БАН. \r\nАлександър Николов е завършил специалност “Топло- и ядрена енергетика” в Технически университет – София. Има допълнителна мениджърска квалификация по “Организация и управление на бизнеса” и “Индустриален мениджмънт” от Стопанска академия “Д. А. Ценов”, Свищов. Завършил е и редица международни квалификационни курсове – “Мениджмънт на големи проекти” в Мадрид, Испания; “Експлоатационна безопасност на атомни централи” в Карлсруе, Германия; “Експлоатационна безопасност на АЕЦ” в Токио, Япония; “Експлоатация на АЕЦ – надеждност и безопасност” в Чикаго, САЩ, и др.", "date": "2019.03.05", "title": "Александър Николов е новият заместник изпълнителен директор на “АЕЦ Козлодуй” ЕАД"}
{"url": "http://www.focus-news.net/news/2019/03/05/2630909/jutarnji-list-harvatiya-zashto-rusiya-se-protivopostavya-na-razmyanata-na-teritorii-mezhdu-sarbiya-i-kosovoi.html", "text": "В статия за водещия загребски ежедневник  Jutarnji List  хърватският анализатор Владо Вурушич търси отговор на въпроса защо Русия се противопоставя на размяната на територии като вариант за постигане на окончателно споразумение за нормализиране на двустранните отношения между Сърбия и Косово.  \r\n„Не се отказваме от възможността да постигнем компромисно решение (с Косово), но днес, за съжаление, сме много далеч от това\", „Надяваме се да постигнем споразумение с Прищина, но предполагаме, че това няма да бъде лесно\". Това са само част от изявленията на държавния глава на Сърбия, и то направени в рамките на един-единствен ден.  Те показват увеличаване на степента на напрежение по най-високите нива на властта в Белград по отношение на косовския въпрос, който все повече задушава Александър Вучич. \r\nТой отчаяно търси решение, което да изпълни поне някои от неговите изисквания. Първо, това би предотвратило неизбежно „сбогуване” с Косово. Второ, Вучич иска не само да остане на власт, но и да получи признание от сръбската общественост за неговото мъченичество, да потвърди историческото си значение и да заеме по-висока позиция в Сръбския Пантеон. Задачата е трудна и в същото време подобна на работата на Сизиф, Тантал и Тезей, въпреки че Вучич обича да се представя като сръбския Йов. \r\nВучич смята, че ще успее.  Министърът на външните работи на Сърбия Ивица Дачич възхвалява позицията на Слободан Милошевич, твърдейки, че той „се е борил за Косово\", а след това неговите завоевания са загубени от последващите президенти Воислав Кощуница и Борис Тадич. Заслужава да се отбележи, че по време на войната в Косово през 1998-1999 г. Александър Вучич заема поста на министър на информацията в правителството на Милошевич, а Дачич е прессекретар на Вучич. \r\nИ така, Косово. Когато Дачич говори за „демаркация“, а Вучич за „компромис“, всъщност и двамата имат предвид „подялба на Косово“ или „размяна на територии“. Във връзка с това Вучич е изправен пред сериозни проблеми. Сръбската православна църква откровено го предупреди, че няма да се откаже от Косово, главно защото в рамките му се намират редица сръбски храмове, като манастира Грачаница и Дечани, които ще останат извън сръбската държавноправна юрисдикция. \r\n„Сръбската православна църква многократно е повтаряла, че е против тази идея и това е основният обществен фактор, който се противопоставя на намеренията на Вучич по отношение на Косово\", обяснява сръбският политически анализатор Бобан Стоянович. Управляващата коалиция на Вучич, включително и нейният член Ненад Попович, лидерът на Сръбската народна партия, също възприема негативно подобни решения. Те се считат за отражение на позицията на Кремъл. Президентът на Косово Хашим Тачи също говори за „корекция на границите\", като даде на Вучич да разбере, че е готов да говори по темата. \r\nКакто ни разказа редакторът на най-голямото косовско издание  Koha Ditore  Агрон Байрами, огромната част от албанската общественост, както и значителна част от косовските сърби, които не попадат под „обмена“, не подкрепят тези преговори. В крайна сметка обаче решението ще бъде взето от основните играчи в света. Очевидно в момента Белият дом няма нищо против подялбата. Европейският съюз, особено Федерика Могерини, също не възразява, защото Общността постепенно изчерпва търпението си и Брюксел не вижда нищо лошо в подобен резултат. Наистина, германският канцлер Ангела Меркел и Обединеното кралство категорично се противопоставят на идеята с аргумента, че всяка промяна на Балканите ще предизвика лавина от нови искания и претенции в този винаги нестабилен регион (предимно в Република Сръбска, Черна гора, Македония). \r\nРусия първо се преструваше, че подкрепя размяната на територии (руският посланик в Белград Александър Чепурин говори за това миналото лято, а след това се разглеждаше като опит на руснаците да повдигнат въпроса за Крим, Абхазия, Приднестровието, Донецк и Южна Осетия с помощта на подобно косовско решение). Но по-късно руснаците промениха мнението си, във връзка с което Ненад Попович - нека се върнем към него за известно време - имаше възможност да изрази скептицизъм. Според Максим Саморуков, виден руски специалист на Балканите, Москва разбра, че след решаването на косовската дилема (използвайки „разграничението“) тя ще остане без последния си коз и влияние върху Сърбия и следователно - върху региона. \r\nВъзможно е в Кремъл да са си мислили, че светът постепенно „привиква“ към „руския“ Крим и че запази поне някакво влияние върху Балканите, които от стратегическа гледна точка, са особено важни сега, когато Москва вече е загубила Македония. Затова руснаците отново се връщат към „спазването” на Резолюция 1244, според която Косово се смята за част от Сърбия. Така че ситуацията се усложнява още повече. Стоянович се съмнява дали Русия е готова да подкрепи разграничението, въпреки собствените си изявления, че ще подкрепи всички възможности, приемливи за Вучич. „Мисля, че Вучич участва в срещата с Путин именно с цел да повлияе на Путин и на Русия да се съгласи за разграничение. Не мисля, че руското влияние върху Вучич е свързано изключително с позицията на Русия в Съвета за сигурност на ООН и нейното мнение за Косово, но някак си има определено влияние върху отношенията като цяло”, казва Стоянович. \r\nНяма никакви конкретни предложения за „разграничаване“. Бобан Стоянович не е сигурен, че възможността за разделяне на териториите може да задоволи Сърбия. „Не е ясно, тя предполага какви са границите и не е наясно дали става въпрос за Прешевската долина. Сръбската общественост като цяло не е в настроение за преговори, но е ясно, че на някои срещи размяната все пак се обсъжда. Вучич изглежда иска да затвори този въпрос, за да изключи проблемите със сръбската общественост и да задоволи международните играчи, които го подкрепят”, казва Стоянович. Байрами, от своя страна, твърди, че не е ясно на какъв принцип може да се направи това „разграничение“: териториално или етническо. Също така не е ясно дали това би предполагало обмен на население, обратно на нормите и правното основание на Европейския съюз, или не. Според Байрами решението е лошо за самите косовски сърби, които не попадат във „въображаемите граници на Северно Косово“. В този случай те се превръщат в национално малцинство, което днес би могло да загуби много от правата си (например гарантирани места в парламента и правителството, както и използването на сръбски език в съда и парламента и т.н.). Или тези хора може би ще трябва да бъдат изселени? \r\nС известна степен на увереност може да се предположи, че „пазарлъкът“се води около Северно Косово, където сърбите са преобладаващо мнозинство, както и за Прешевската долина в южната част на западната ни съседка. Вучич и Тачи обаче разбират „компромиса“ и „демаркацията“ по различен начин. Вучич изисква цялото Северно Косово със Северна Митровица, с Трепча и язовира Газивода, т.е. райони с голям икономически и енергиен потенциал за Косово, както и „сръбските райони” Зубин Поток, Лепосавич, Звечан и Лешак. \r\nХашим Тачи няма да се откаже от нито един от тези региони с икономически потенциал, особено Митровица. Така че намирането на компромис тук ще бъде трудно. \r\nАко говорим за Прешевската долина и градовете Прешево, Буяновац и Медведжа, тогава Вучич вероятно с радост ще се отърве от силния албански елемент в Сърбия. Но има голям проблем. Факт е, че Паневропейският транспортен коридор 10 минава тъкмо през Прешевската долина, а той свързва Централна Европа през Сърбия (Ниш) и Македония (Скопие) със Солун. Големият въпрос е дали Вучич е готов да се откаже от контрола над тази важна магистрала и да сподели с албанците част от доходите. \r\nСледователно преговорите по този въпрос може да се окажат много трудни, а резултатът им - неясен. Затова Дачич, като говорител на Вучич, вече обявява референдум за демаркация, желаейки да сподели тази тежест със сърбите, или по-скоро да прехвърли цялата отговорност върху тях. Ако всичко се получи, ще бъде казано: „Вие пожелахте така, а аз съм вашият герой\". Ако не, тогава: „Направих всичко; аз страдах за вас, но вие не го искате, така че цялата вина е ваша“. Коментаторът на белградския вестник  „Политика”  Бошко Якшич твърди, че промените ще продължат да бъдат „козметични” (едно село или малко селце). И, по негово мнение, въпреки факта, че САЩ са за „корекция\" на границите, те не биха искали въпросът за преразглеждане на границите на Босна и Херцеговина и Македония да бъде повдиган. Разбира се, албанският премиер Еди Рама, който подкрепя разграничението и дори склонява Вучич и Тачи към тази идея, също играе своята роля във всичко това. \r\nГовори се, че както в Прищина, така и в Белград, най-много се страхуват от Великата Албания, която постоянно плаши Европа. Но прилагането на идеята за демаркация може просто да доведе до появата на Велика Албания, защото ако Косово стане етнически „чисто” и дори присъедини албанските райони на Сърбия, тогава нищо не може да попречи на албанско-косовското единство (казват, че тази идея е силно подкрепяна от Рама). \r\nСпоред Байрами преговорите по този въпрос са много рискови. Той задава въпрос: Защо Косово да бъде лишено от нещо, за да се спаси режимът на Вучич? „Защо Косово трябва да плаща с териториите си, за да запази Вучич на власт?\", пита Байрами. \r\nПоради нарастващото напрежение, което преобладава около косовския въпрос, сръбският политически анализатор Душан Янич не изключва възможността за местни въоръжени конфликти. От своя страна Байрами се съмнява в подобно развитие на събитията, тъй като не смята, че днес има някакви сериозни предпоставки за подобен сценарий. Такива по-скоро бяха възможни преди около десет години, когато Косово обяви своята независимост. „Мисля, че всичко това е измислица и спекулации. На първо място ние се страхуваме от войната. Ето защо се молим – измислете нещо по-бързо, за да няма война. Но, по мое мнение, няма опасност. И международната общност няма да го допусне. Най-важното е да не се подхранва суетата на двамата президенти, а да се разреши спорът между двете страни по приемлив начин, без конфликти\". Тереза Герова", "date": "2019.03.05", "title": "Jutarnji list (Хърватия): Защо Русия се противопоставя на размяната на територии между Сърбия и Косово?"}
{"url": "http://www.focus-news.net/news/2019/03/05/2630894/sliven-za-vtori-pat-meditsinski-spetsialisti-ot-grada-shte-izlyazat-na-protest-s-iskaniya-za-dobri-usloviya-na-trud-i-adekvatno-zaplashtane.html", "text": "За втори път медицински специалисти по здравни грижи ще излязат в Сливен на протест, съобщиха за  Радио „Фокус“ – Сливен  организаторите. Той ще се състои на 21 март, а исканията остават същите: добри условия за достоен труд и адекватно заплащане за него. \r\nМедицинските сестри настояват да се промени статутът на лечебните заведения, те да не бъдат повече търговски дружества, да получават достатъчно пари, за да не се налага да работят на поне две места и чрез достойно заплащане да се привлекат млади специалисти, които в момента след завръщане бягат в чужбина. \r\nЛюдмила ЙОРГОВА", "date": "2019.03.05", "title": "Сливен: За втори път медицински специалисти от града ще излязат на протест с искания за добри условия на труд и адекватно заплащане"}
{"url": "http://www.focus-news.net/news/2019/03/05/2630930/varna-38-godishen-mazh-e-zadarzhan-za-krazhba-na-700-elektrodvigatelya-ot-sklad-v-provadiya.html", "text": "38-годишен мъж е задържан за кражба на 700 електродвигателя от склад в Провадия. Това каза съобщиха от пресцентъра на  ОДМВР – Варна . На 1 март, е постъпил сигнал за кражба от склад на частна фирма, намиращ се в Северната промишлена зона на Провадия. Той е проникнал през неукрепена врата в помещението и е извършило кражбата на 700 електродвигателя. След проведени оперативно-издирвателни дейности и действия по разследване на случая е установено, че извършител на деянието е 38-годишният С. А. от Провадия, известен на МВР. По случая е образувано досъдебно производство, материалите са докладвани в Районна прокуратура – Провадия. Мъжът е задържан за срок до 24 часа.", "date": "2019.03.05", "title": "Варна: 38-годишен мъж е задържан за кражба на 700 електродвигателя от склад в Провадия"}
{"url": "http://www.focus-news.net/news/2019/03/05/2630929/prezidentat-rumen-radev-shte-uchastva-v-tarzhestvenoto-vrachvane-na-godishnite-nagradi-za-balgarski-proizvoditeli-zlatna-martenitsa.html", "text": "На 6 март от 18.00 часа в Гранд хотел София президентът Румен Радев ще приветства българските производители, които тази година ще получат своите отличия за качество и професионализъм „Златна мартеница“. Това съобщиха от  Прессекретариата на държавния глава . \r\nОрганизатор на събитието е сдружението „Произведено в България – съюз на малкия и среден бизнес\". Отличията за българските производители ще бъдат връчени за 25-а поредна година.", "date": "2019.03.05", "title": "Президентът Румен Радев ще участва в тържественото връчване на годишните награди за български производители „Златна мартеница“"}
{"url": "http://www.focus-news.net/news/2019/03/05/2630919/dmitriy-medvedev-ot-sofiya-rusiya-e-gotova-za-nay-modernite-vidove-vizovi-resheniya-za-uvelichavane-na-turisticheskiya-potok.html", "text": "Русия е готова да развие използването на електронни визи и да приложи други модерни решения за увеличаване на туристическия поток в страната. Това заяви министър-председателят на Руската федерация Дмитрий Медведев в рамките на руско-българския бизнес форум в областта на туризма, който се провежда в София, предава  TACC . \r\n„Струва ми се, че ако говорим за нормална туристическо общуване, тогава, разбира се, без визи, без нормални начини за влизане и излизане, включително електронни визи, просто няма да стане. И ние в Русия сме готови да приложим най-модерните видове визови решения\", уверли лидерът на кабинета в Москва.  \r\nТой отбеляза, че проектът, който Русия изпълнява в областта на международното сътрудничество и износа „предвижда работа за опростяване на визовия режим за туристи от различни страни\".  \r\n„Това наистина трябва да бъде разгледано, трудна задача е. Ако говорим за туристически обмен с Европейския съюз, в един момент бяхме тръгнали по този път, но след това – по добре известни причини, всичко изчезна и нищо не се случили след това\", отбеляза ръководителят на  руското правителство. \r\nМедведев заяви, че в понеделник, по време на работна вечеря,  е обсъдил с премиера на България Бойко Борисов въпросите за връзките между градовете и пристанищата на двете страни. „Това всъщност е много важна посока, особено в условия, при които съседите, както казват, не спят, и с удоволствие развиват такива връзки. Искам да кажа всички средства: морски транспорт, въздушен транспорт\", отбеляза премиерът на Русия.  \r\nМедведев говори също за развитието на историческия и екологичен туризъм в Русия, за държавната подкрепа за развитието на туристически клъстери и други направления в тази област. Тереза Герова", "date": "2019.03.05", "title": "Дмитрий Медведев от София: Русия е готова за най-модерните видове визови решения за увеличаване на туристическия поток"}
{"url": "http://www.focus-news.net/news/2019/03/05/2630932/lyublyana-nacheva-obshtina-kyustendil-konkursat-prolet-varhu-lista-otkriva-mladi-talanti-i-nasarchava-razvitieto-na-izkustvoto-v-balgariya.html", "text": "Конкурсът „Пролет върху листа” открива млади таланти и насърчава развитието на изкуството в България. Това каза пред  Радио „Фокус” – Кюстендил  Любляна Начева, старши специалист в направление духовно развитие и работа с подрастващите към отдел „Култура и духовно развитие” в Община Кюстендил. По думите ѝ тази година Община Кюстендил провежда дванадесетото издание на националния конкурс „Пролет върху листа”. „Вече дванадесет години този конкурс се превърна в утвърден форум и традиция за изкуство в България. Ние се радваме, че успяваме да привлечем и участници от чужбина, обичан конкурс, пролетен конкурс, конкурс, който е наситен с много магия на цветовете, с много детски мечти, устреми, различни форми на художествено изразяване. Тази година конкурсът го обявихме на 15 януари, в момента пристигат творби от цялата страна. Датата, до която трябва да пристигнат творбите, е 9 март. Важи пощенското клеймо на пликовете, в които се изпращат творбите”, каза Любляна Начева. По думите ѝ по-късно ще има журиране, а на 20 март ще бъде подредена в залата на Възрожденското училище представителна изложба и съответно ще бъдат обявени и резултатите с класираните художници в първите места. „Имаме четири категории. Имаме категории, които са възрастови групи и една специална категория за деца със специални потребности”, каза Любляна Начева. \r\nВенцеслав ИЛЧЕВ", "date": "2019.03.05", "title": "Любляна Начева, Община Кюстендил: Конкурсът „Пролет върху листа” открива млади таланти и насърчава развитието на изкуството в България"}
{"url": "http://www.focus-news.net/news/2019/03/05/2630931/korneliya-ninova-bsp-otsenyavame-mnogo-visoko-i-polozhitelno-vizitata-na-ruskiya-premier-medvedev-v-balgariya.html", "text": "Оценяваме много високо и положително визитата на руския премиер Медведев в България. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . По думите на Нинова това е стъпка за диалог и подобряване на отношенията между нашите две страни. „По енергийните проекти, които бяха основни тема на обсъждания, позицията на БСП винаги е била ясна. България има нужда от тях – и от АЕЦ „Белене“, и от „Южен поток“ преди да бъде спрян“, каза още Нинова. По думите ѝ е добре, че премиерът Борисов е претърпял развитие по тези теми и от първоначалната оценка за „гьол“, вече приема АЕЦ „Белене“ като стратегически проект за България. „Правителствата на Борисов загубиха много възможности през тези години“, допълни Нинова. \r\nДеница КИТАНОВА", "date": "2019.03.05", "title": "Корнелия Нинова, БСП: Оценяваме много високо и положително визитата на руския премиер Медведев в България"}
{"url": "http://www.focus-news.net/news/2019/03/05/2630934/sport-ayaks-gostuva-na-real-madrid-v-mach-ot-osminafinalite-na-shampionskata-liga.html", "text": "Реал Мадрид приема отбора на Аякс в мач-реванш от осминафиналите на Шампионската лига.  \r\nЕвропейският шампион спечели с 2:1 при гостуването си на „Йонах Кройф Арена“ на 13 февруари и е в отлична позиция за класиране напред. Капитанът на испанския гранд Серхио Рамос обаче е наказан за срещата, което може да увеличи шансовете на Аякс за повече от едно едно попадение във врата на съперника си. \r\nФутболистите на Ерик тен Хаг имат само един успех в изиграните този сезон пет мача на чужд терен в Шампионска лига -  срещу АЕК в груповата фаза.", "date": "2019.03.05", "title": "Спорт: Аякс гостува на Реал Мадрид в мач от осминафиналите на Шампионската лига"}
{"url": "http://www.focus-news.net/news/2019/03/05/2630935/dobrich-duet-shik-i-eva-ot-familiya-tonika-shte-iznesat-kontsert-v-kavarna.html", "text": "Дует „Шик“ и Ева от фамилия \"Тоника\" с концерт в Каварна. Това съобщиха от  Община Каварна . Концертът ще се състои на 7 март в салона на Народно читалище „Съгласие-1890” от 18.00 часа. Входът за посетители е безплатен.", "date": "2019.03.05", "title": "Добрич: Дует „Шик“ и Ева от фамилия \"Тоника\" ще изнесат концерт в Каварна"}
{"url": "http://www.focus-news.net/news/2019/03/05/2630936/smolyan-vodeshti-spetsialisti-ot-umbalsm-n-i-pirogov-shte-preglezhdat-detsa-v-mbal-d-r-bratan-shukerov.html", "text": "За втора поредна година водещи специалисти от УМБАЛСМ „Н. И. Пирогов“ ще преглеждат деца в МБАЛ „Д-р Братан Шукеров“. Това съобщиха от  МБАЛ - Смолян . Профилактичните прегледи ще бъдат извършени в рамките на кампанията „Национална програма Детско здраве – Пирогов“ и са под патронажа на парламентарната Комисия по здравеопазването. \r\nВ Смолян ще пристигнат най-добрите детски специалисти на „Пирогов“: Д-р Иван Маджаров и д-р Асен Меджидиев – УНГ; Проф. д-р Асен Балтов и д- Явор Пукалски – травматология; Доц. Христо Шивачев – завеждащ Детска хирургия; Проф. Николай Габровски – неврохирургия; Д-р Людмила Найденова – офталмолог; Д-р Галина Тодорова – кардиолог; Д-р Симеон Андреев – уролог; Д-р Ваня Страхинова – образна диагностика. \r\nПрофилактичните прегледи ще се проведат на 9 март 2019 г. между 9.00 и 15.00 часа. Децата, които са с придружаващи заболявания, за прегледа трябва да носят всякакъв вид медицинска документация. \r\nВ профилактичните прегледи ще вземе участие и народния представител от 22 МИР – Смолян, и председател на Здравната комисия в Народното събрание д-р Даниела Дариткова. Кампанията се провежда вече 6 години. В рамките ѝ пироговските лекари прегледаха стотици деца от България. \r\nЗа да се възползвате от възможността  е необходимо предварително да се запишете на телефон: 0301/6 23 95. \r\nОт 13.00 часа същият ден в МБАЛ „Д-р Братан Шукеров“ – Смолян, ще се проведе пресконференция с участието на д-р Дариткова и медиците от „Пирогов“.", "date": "2019.03.05", "title": "Смолян: Водещи специалисти от УМБАЛСМ „Н. И. Пирогов“ ще преглеждат деца в МБАЛ „Д-р Братан Шукеров“"}
{"url": "http://www.focus-news.net/news/2019/03/05/2630924/kadri-veseli-predupredi-vsyako-pravitelstvo-koeto-zastrashava-otnosheniyata-sas-sasht-mozhe-da-padne.html", "text": "Председателят на парламента в Прищина и лидер на Демократическата партия на Косово (ДПК) Кадри Весели отправи предупреждения, че всяко правителство, което застрашава отношенията със САЩ и присъствието на американски военнослужещи в най-младата държава на Балканите, може да падне, предава  RTK . \r\n„Всяко правителство може да падне, но (военната база) „Бондстийл“ не може. Никое правителство не може да застраши свещените отношения със САЩ. Забелязахте, че се оттеглих от този дебат и се срамувам от начина, по който се третират нашите граждани. Това не е правилният начин. Имаме задължения“, припомни прищинският политик.  Тереза Герова", "date": "2019.03.05", "title": "Кадри Весели предупреди: Всяко правителство, което застрашава отношенията със САЩ, може да падне"}
{"url": "http://www.focus-news.net/news/2019/03/05/2630939/korneliya-ninova-bsp-otpravyame-iskane-kam-ek-i-kam-glavniya-prokuror-za-imenata-na-mestnite-vidni-politicheski-lichnosti-otbelyazani-v-doklada-na-ek-za-balgariya-ot-2019-g.html", "text": "Отправяме искане към ЕК и към главния прокурор за имената на местните видни политически личности, отбелязани в доклада на ЕК за България от 2019 г. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . Нинова обърна внимание, че е останала скрита в последните дни темата за доклада на ЕК за България за 2019 г. „Бих искала да цитирам от него само две изречения: „Две трети от докладите за съмнителни сделки, изпратени от финансовите институции към звеното за финансово разузнаване касаят местни видни политически личности, но по тези случаи правоприлагащите органи не са предприели подходящи последващи действия“. Това е оценка на ЕК за България. Искаме да попитаме кои са видните местни политически личности, за които в България не се водят разследвания за финансови злоупотреби“, посочи Нинова. Тя припомни, че преди време заместник-главният прокурор Иван Гешев е казал, че български политици са получавали нерегламентирано пари от Цветан Василев в куфарчета. „Тогава питахме, дайте ги, кои са тези български политици. До ден днешeн няма отговор на този въпрос. Същият въпрос стои и сега. И ние ще го отправим към ЕК и към главния прокурор на България. Искаме имената на местните видни политически личности, които са отбелязани в този доклад“, подчерта още Нинова. \r\nДеница КИТАНОВА", "date": "2019.03.05", "title": "Корнелия Нинова, БСП: Отправяме искане към ЕК и към главния прокурор за имената на местните видни политически личности, отбелязани в доклада на ЕК за България от 2019 г."}
{"url": "http://www.focus-news.net/news/2019/03/05/2630928/plovdiv-registriran-e-parvi-sluchay-na-zarazeno-ot-morbili-dete-v-oblastta.html", "text": "Регистриран е първи случай на заразено от морбили дете в областта. Това съобщи за  Радио „Фокус” - Пловдив  д-р Моника Троянчева от РЗИ. Детето е на 1 година и 22 дни, тоест не е достигнало имунизационна възраст. Първата имунизация се прави след 13-месечна възраст. То е от Първомай и е било прието в Инфекциозна клиника в Пловдив на 26 февруари с картина на вирусна инфекция и обрив. На 2 март диагнозата е била потвърдена от Националната референтна лаборатория. „Детето е било обгрижвано много внимателно от семейството си, тъй като има други здравословни проблеми, били са избягвани всякакви контакти с деца и възрастни”, посочи д-р Троянчева. Тя добави, че е било разхождано от майката единствено по улицата в квартал „Дебър“. Същият квартал граничи с циганска махала, където живеят цигани. Много от тях работят в Гърция и са приходящи. „В епидемиологичен аспект най-вероятно заразата е предадена по въздуха, тъй като вирусът е доста агресивен и това може да е причина детето да се зарази”, каза д-р Троянчева. Детето вече е здраво и е изписано. Предприети са всички мерки и се издирват близки и контактни с него и семейството му. \r\nЦветана ТОНЧЕВА", "date": "2019.03.05", "title": "Пловдив: Регистриран е първи случай на заразено от морбили дете в областта"}
{"url": "http://www.focus-news.net/news/2019/03/05/2630938/varna-predstaviteli-na-dazd-rayonnata-prokuratura-politsiyata-i-krizisniya-tsentar-v-grada-se-sabirat-na-speshno-zasedanie-vav-vrazka-sas-sluchaya-v-bitoto-ot-bashta-si-14-godishno-momiche.html", "text": "Представители на Държавната агенция за закрила на детето (ДАЗД), на Районната прокуратура, на полицията и на кризисния център във Варна се събират на спешно заседание във връзка със случая на битото от баща си 14-годишно момиче в града. Това съобщи за  Радио „Фокус“ – Варна  директорът на Отдела за закрила на детето във Варна Анна Конукова. Заседанието беше насрочено за 14 часа. На него трябва да бъде решено какви мерки за закрила спрямо момичето трябва да бъдат предприети. Анна Конукова обясни, че институциите са се самосезирали след оповестената информация за случая. По-рано през деня в съдебната зала в Районния съд, където се гледаше мярката за неотклонение на бащата, задържан за побоя - Христо Христов, той обясни, че в момента детето живее само. Задържаният заяви, че момичето има нужда от грижите му, а и в момента то се страхува. До два часа трябва да стане ясно решението на отговорните институции относно мерките за закрила. \r\nДиана СТОЕВА", "date": "2019.03.05", "title": "Варна: Представители на ДАЗД, Районната прокуратура, полицията и кризисния център в града се събират на спешно заседание във връзка със случая в битото от баща си 14-годишно момиче"}
{"url": "http://www.focus-news.net/news/2019/03/05/2630941/stara-zagora-nad-100-signala-sa-registrirani-na-goreshtiya-telefon-na-obshtinata-za-perioda-1-4-mart.html", "text": "На безплатния „горещ\" телефон на Община Стара Загора - 0800 157 37, от 1 до 4 март, са отчетени малко над 100 сигнала. Това съобщиха от  Община Стара Загора  . Граждани са информирали за около 40 неправилно паркирани МПС в града, отново има подадени оплаквания за паркиране на частни автомобили на таксиметрови стоянки.  \r\nАкт за установяване на администртивно нарушение е съставен след сигнал за хранене на бездомни кучета до блок №67 на ул. „В. Верешчагин“. Санкционирани са нарушители, палили огън в двора на Първо основно училище. АУАН е съставен и на жена, продаваща дрехи до автобусна спирка „Млечна кухня“. След постъпил сигнал е извършена проверка и наложена санкция на мъж, ремонтиращ автомобила си и замърсяващ паркинга пред блок №24 в кв. „Казански“.  \r\nЗа бездомни кучета е съобщено парк „Митрополит Методий Кусев“ и около голям хипермаркет в източната част на града. Информацията е насочена към Общински приют за безстопанствени животни.  \r\nОплакване е постъпило и от агресивни домашни кучета в ограждението за свободна разходка на домашни любимци на Аязмото, както и в двора на ПГВМ „И. П. Павлов“.  \r\nМножество сигнали са постъпили за силна музика от заведения в града и село Сулица. От шумна младежка компания на беседка на ул. „Майор Т. Кавалджиев“, в тъмната част на деня, също е подадено оплакване.  \r\nСлед получени обаждания на Горещия телефон е извършен ремонт на улично осветление. Обезопасени са шахти, както и премахнати изсъхнали клони на дървета и храсти.   \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.03.05", "title": "Стара Загора: Над 100 сигнала са регистрирани на „горещия“ телефон на Общината за периода 1 – 4 март"}
{"url": "http://www.focus-news.net/news/2019/03/05/2630933/korneliya-ninova-bsp-ochakvame-ot-pravitelstvoto-ne-piar-efekti-i-prikazki-a-da-poiska-i-poluchi-ot-ek-garantsiite-koito-ruskata-strana-ochakva-za-turski-potok.html", "text": "Очакваме от правителството не пиар ефекти и приказки, а да поиска и да получи от ЕК гаранциите, които руската страна очаква за „Турски поток“. Това каза лидерът на БСП Корнелия Нинова по време на пресконференция във връзка с визитата на руския премиер Дмитрий Медведев, предаде репортер на  Агенция „Фокус“ . \r\n„От срещата стана ясно, че руската страна няма да се ангажира с проекта „Турски поток през България“, докато не получи гаранции от ЕК. Затова имаме въпроси към правителството на България. Поискало ли е такива гаранции? Ако да, получило ли ги е? Ако не, защо не ги е поискало и какви стъпки ще предприеме оттук нататък да получи тези гаранции от ЕК, за да може да стартира целия процес? Иначе би изглеждало, че правителството на България е само на етап добри пожелания, предизборен пиар преди европейските избори и нищо конкретно. От тук нататък на ход е премиерът Борисов. ЕС се управлява от неговите партньори. Искаме той да отправи към ЕК питане за гаранции и да ги получи в интерес на България и на стратегическите ни проекти. Сега той е на ход. По втората тема – хъб „Балкан“ и тук са имали нашата подкрепа и положително мнение“, каза Нинова. Тя посочи, че току-що от Агенция „ТАСС“ е изтекла информация, че „Газпром“ е заявил, че не планира да участва в проекта газов хъб „Балкан“ в България. \r\nДеница КИТАНОВА", "date": "2019.03.05", "title": "Корнелия Нинова, БСП: Очакваме от правителството не пиар ефекти и приказки, а да поиска и получи от ЕК гаранциите, които руската страна очаква за „Турски поток“"}
{"url": "http://www.focus-news.net/news/2019/03/05/2630944/dobrich-regionalna-biblioteka-dora-gabe-poluchi-hudozhestvena-literatura-kato-darenie-chrez-initsiativata-knigi-za-vsichki.html", "text": "Регионална библиотека „Дора Габе” получи дарение – художествена литература, чрез инициативата „Книги за всички”. Това съобщи Галя Маринова, главен библиотекар в направление „Библиотечно-библиографско и информационно обслужване“ и специалист „Връзки с обществеността“ в библиотеката, предаде кореспондент на  Радио „Фокус” – Варна . Дарението включва литература и за общинските библиотеки в градовете Генерал Тошево, Шабла, Тервел, Балчик и Каварна. Библиотеката отправя благодарност към организатора Делиян Маринов за направеното дарение в полза на всички читатели и любители на хубавата книга. Тази година започва инициативата „Книги за всички”. Според организатора ѝ Делиян Маринов основната мисия е да бъдат осигурени колкото се може повече книги на съвременни родни автори във фондовете на различни регионални и общински библиотеки. Идеята на младият писател е културата да не се концентрира само в столицата и големите градове, а да достига и до читателите в по-малките населени места. Една от идеите, изграждащи кампанията е, че книгите са нещо повече от търговски продукти и авторите не трябва да мерят сили основно в книжарниците и да се концентрират върху продажбите, а да мислят за читателите и за достъпа до съвременната литература. Библиотеките като своеобразни храмове на книгите заслужават особено внимание, тъй като те поддържат не само читателски аудитории, но и един специфичен и характерен дух. Делиян Маринов също смята, че е редно да има повече съвременна българска литература в родните библиотеки. Ето защо решава да предприеме дарителска кампания на книжни копия от различни заглавия в стар възрожденски стил, изкупувайки с лични средства книги от издателства, активно подкрепящи и насърчаващи публикуването на талантливи родни автори в различни жанрове. Освен, че издателствата се съгласяват да продадат книгите на производствени цени в името на кампанията, те даряват и отделно още бройки от други заглавия. За месец към инициативата, от уста на уста, се включват над двадесетина автора, а събраните книги са над 350. Първото зареждане се е провело през февруари, като кампанията е обхванала 11 региона в страната и част от прилежащите им библиотеки. Според организаторът мащабите не са толкова големи колкото би искал, но е едно добро начало. До края на годината Делиян обмисля още няколко дарителски акции, като целта му е кампанията да обхване цялата страна. „Смятам, че и с малко, човек може да спомогне за това нещата да се случват в желаната насока. В случая моята е съвременната българска литература“ споделя младият автор. Тази година от печат излиза и новият му роман „Истории от варела“, който представлява художествен текст, базиран на реални документални статистики и факти, обвързани с живота и бита на клошарите. Авторът пише творбата докато следва политология във Велико Търново и извършва теренните си изследвания. \r\nЖулиета НИКОЛОВА", "date": "2019.03.05", "title": "Добрич: Регионална библиотека „Дора Габе” получи художествена литература като дарение чрез инициативата „Книги за всички”"}
{"url": "http://www.focus-news.net/news/2019/03/05/2630943/smolyan-kmetat-nikolay-melemov-poluchi-plaket-ot-chitalishte-ekzarh-stefan-v-shiroka-laka-za-aktivno-uchastie-v-chitalishtnata-deynost.html", "text": "Кметът на Община Смолян Николай Мелемов получи плакет от читалище „Екзарх Стефан” в село Широка лъка за активно участие в читалищната дейност. Това съобщиха от пресцентъра на  Общината . От името на председателя на културната институция Янко Пелтеков, отличието бе връчено на градоначалника от кметът на селото Васил Седянков. Признанието е за помощта, която оказват Мелемов и Общината за всички прояви, които се провеждат в Широка лъка и го популяризират като културна и туристическа дестинация. \r\nСелото винаги е било и ще бъде емблематичен ореол на патриотизма и българщината – доказват го талантливите и будни деца, съхранените традиции, жаждата за знания и духовен напредък. Искрена благодарност и поклон пред всички родолюбци вложили през годините ум, сили и сърце за утвърждаване на просветното дело в село Широка лъка, както и хората, които продължават традициите, каза Мелемов и благодари за отличието.", "date": "2019.03.05", "title": "Смолян: Кметът Николай Мелемов получи плакет от читалище „Екзарх Стефан” в Широка лъка за активно участие в читалищната дейност"}
{"url": "http://www.focus-news.net/news/2019/03/05/2630937/tass-gazprom-ne-planira-uchastie-v-proekta-za-gazoviya-hab-balkan.html", "text": "„Газпром“ не планира да участва в проекта за балкански газов хъб в България. Това заяви изпълнителният директор на руския енергиен гигант Алексей Милер след срещата между руския премиер Дмитрий Медведев и българския му колега Бойко Борисов в София, предава  TACC . \r\n„Газпром“ не участва в този проект. Всички наши газови ресурси в този регион са договорени в дългосрочен план”, увери Милер.  \r\nБългария насърчава инициативата за изграждане на Балканския газоразпределителен център на своята територия, която бе включена в списъка на проектите от „общ интерес\" на Европейския съюз през ноември 2015 г. Планирано е в България да се натрупват и преразпределят газови обеми, благодарение на изграждането на газови връзки със съседните страни. В средата на февруари 2017 г. Европейската комисия отпусна на България около един милион евро за разработване на проучване за осъществимост. \r\nОсвен това Милър изрази надежди, че проектът за изграждане на газопровода „Северен поток-2“ няма да повтори съдбата на нереализирания проект „Южен поток“. Той отбеляза, че изпълнението на проекта „Турски поток“ изпреварва графика.  Тереза Герова", "date": "2019.03.05", "title": "ТАСС: „Газпром“ не планира участие в проекта за газовия хъб „Балкан“"}
{"url": "http://www.focus-news.net/news/2019/03/05/2630945/evrodeputatat-eva-maydel-ot-2021-g-spirame-da-mestim-strelkite-na-chasovnika.html", "text": "„От 2021 г спираме да местим стрелките на часовника. Мнозинството от българските и европейските граждани ясно казаха, че смяната на времето с един час напред и назад им влияе отрицателно, следователно евродепутатите се обединихме зад гражданите и поискахме това въртене на часовника да спре от 2021 г\". Това коментира Ева Майдел по повод гласуването на позицията на Европейския парламент по темата, съобщиха от пресцентъра на  ПП ГЕРБ .  \r\n„Искаме тази крачка към хармонизирано време да бъде възможно най-безопасна, както за гражданите, така и за вътрешния пазар. В тази връзка се радвам, че в транспортната комисия се одобри създаването на координационен механизъм с който държавите да синхронизират времето. Този механизъм бе предложен от Комисията по вътрешен пазар, в която бях докладчик за групата на ЕНП“, коментира Ева Майдел \r\nДирективата на ЕК, дойде в отговор на широка обществена консултация, в която над 90% от гражданите казаха „Стоп“ на местенето на стрелките. „Ясно е, че ако преди време аргументите за въвеждането на зимно и лятно часово време са били най-вече заради икономии на електроенергия, то днес тези икономии са незначителни, взимайки предвид технологиите на всички електроуреди за намаляване на консумацията на енергия“, добави българският евродепутат", "date": "2019.03.05", "title": "Евродепутатът Ева Майдел: От 2021 г. спираме да местим стрелките на часовника"}
{"url": "http://www.focus-news.net/news/2019/03/05/2630946/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване  „Панагюрище – столица на свободата”  на  Радио „Фокус“ – Пазарджик  и  Община Панагюрище , ще ви направим съпричастни с емоциите на жителите на няколко села от община Панагюрище, които  се подготвят усилено за предстоящите Кукерски игри. В селата Оборище, Бъта, Елшица и Попинци всяка година гонят злите сили. По стар обичай в периода между Месни и Сирни Заговезни фигурите на рогачи, джумали и кукери чрез специални магически танци и страшни маски, трябва да уплашат и прогонят злите духове и орисници, за да има богата реколта през следващата година. На Сирни Заговезни джумали ще гонят злите сили – в селата Бъта, Попинци и Елшица. За тези съхранени през вековете древни обичаи, които и до днес хората харесват и пресъздават всяка година ще разговаряме със секретарите на читалищата в четирите населени места.  Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.03.05", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2019/03/05/2630947/korneliya-ninova-bsp-nastoyavame-evropeyskata-prokuratura-po-barzo-da-se-formira-i-da-zapochne-realni-razsledvaniya-za-zloupotrebi-s-evropeyski-sredstva-v-balgariya.html", "text": "Настояваме Европейската прокуратура по-бързо да се формира и да започне реални разследвания за злоупотреби с европейски средства в България. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . „Поставяме и следващ въпрос на правителството. На какво основание, с какви мотиви, с чие решение, правителството на България гласува избора на бъдещия европейски прокурор“, каза Нинова и посочи, че чадърът върху местните видни политически личности, описани в доклада на ЕК за България от 2019 г. и избора на европейски прокурор са са свързани. „Ние настояваме Европейската прокуратура по-бързо да се формира, да заработи по-бързо и да започне реални разследвания за злоупотреби с европейски средства в България. Не ни е ясно по какъв начин и с какви критерии българското правителство взе решение кого да подкрепи и кого не от кандидатите за бъдещия европейски прокурор“, допълни Нинова. Тя определи доклада на ЕК за България през 2019 г. като най-тежкия удар върху българското правителство и то от партньорите на ГЕРБ. „Някак си никой не говори за това. Тази констатация, ако беше направена в друга европейска държава, допускам, че реакциите щяха да бъдат съвсем други“, допълни Нинова. По думите ѝ чадърът върху местните видни политически личности поставя големия въпрос за борбата с корупцията и за справедливостта. Лидерът на БСП обърна внимание как правителството се бори с прането на пари: „Като кара детски учителки, читалищни дейци да се редят в ДАНС на опашка и да подават декларации за пране на пари. Като кара счетоводители, адвокати да доносничат за своите клиенти, но си затваря очите пред констатациите на Европа, че в големите злоупотреби, в големите кражби стоят местни видни политически личности“, допълни още Нинова. \r\nДеница КИТАНОВА", "date": "2019.03.05", "title": "Корнелия Нинова, БСП: Настояваме Европейската прокуратура по-бързо да се формира и да започне реални разследвания за злоупотреби с европейски средства в България"}
{"url": "http://www.focus-news.net/news/2019/03/05/2630949/evrodeputatat-eva-maydel-priehme-merki-za-borbata-s-teroristichnoto-sadarzhanie-onlayn.html", "text": "„Над 1200 пропагандни материала са били публикувани всеки месец от Ислямска държава, което е накарало над 50 хиляди души, сред които и 5 хиляди европейци да напуснат дома си и да се присъединят към терора. В Комисията по вътрешен пазар приехме становище, с което правим така че терористичното съдържание онлайн да става все по-трудно достъпно до пълното му изчезване“. Това коментира българският евродепутат Ева Майдел непосредствено след гласуването на 4 март 2019 г., съобщиха от пресцентъра на  ПП ГЕРБ .  \r\nВ становището си Работната комисия по вътрешен пазар и защита на потребителите, на която Ева Майдел е член и докладчик по досието за групата на ЕНП, посочва важността на трансграничното сътрудничество. „Уебсайтовете в повечето случаи са достъпни от всяка точка на ЕС. Независимо дали сте в България, Испания или в Холандия - можете да влезете в почти всеки уебсайт. Следователно е много лесно съдържание на испански например, в което се обяснява организацията на терористичен акт, да бъде в холандски сайт, където шансовете да бъде открито от органите на реда да са по-малки поради езиковата бариера. В Комисията по вътрешен пазар подсилихме възможността която и да е страна членка, в случая Испания, директно да се свърже с уебсайта и да поиска премахване на съдържанието, като едновременно с това информира холандските органи на реда“, поясни българският евродепутат Ева Майдел (ГЕРБ/ЕНП).  \r\nСтановището на Комисията по вътрешен пазар ще послужи на Комисията по гражданските свободи като основа за допълнителни разисквания, след което ще бъде одобрена окончателната позиция на Европейския парламент. „Според проучване на Евробарометър над 65% от хората смятат, че интернет не е безопасно пространство, а над 90% от анкетираните са на мнение, че премахването на нелегалното съдържание е важна задача. В Европарламента работим за оправдаването на тези очаквания на гражданите“, добави още Майдел.", "date": "2019.03.05", "title": "Евродепутатът Ева Майдел: Приехме мерки за борбата с терористичното съдържание онлайн"}
{"url": "http://www.focus-news.net/news/2019/03/05/2630948/blagoevgrad-ofitsialno-shte-bade-otkrit-restavriraniyat-pametnik-kostnitsa-na-zaginalite-voynitsi-i-ofitseri-v-mezhdusayuznicheskata-voyna.html", "text": "Паметникът костница в памет на загиналите войници и офицери в Междусъюзническата война ще бъде официално открит в Благоевград, след като бе реставриран. Това съобщиха от пресцентъра на  Община Благоевград . Представянето ще бъде на 7 март от 11.00 часа на Стария гробищен парк срещу входа на парк „Македония“. Ремонтирана е настилката и е обновена оградата около него. Криптата е обновена и в нея са положени костите на всички загинали в защита на Отечеството герои. Кръстът за храброст, който е красял паметника, също е напълно възстановен. \r\nБлагодарение на усилията на Общината, Областната администрация, РК „Традиция“, с подкрепата на Министерство на отбраната на Р България успешно се възстанови културният паметник, който е емблема за Благоевград.  \r\nИдеята за изграждането на общ паметник костница е да приюти останките на 580 загинали за Родината офицери и войници. Паметникът е изграден много бързо с дейното участие на широката общественост от града. В него намират място за последен покой няколко войници, загинали по време на освобождението на града от османско владичество – 5 октомври 1912 г. Огромната част от загиналите се отнася към лятото на 1913 г., когато отстоявайки стратегически важния подстъп към столицата живота си дават 17 офицери, 31 подофицери и 528 войници. Решени да отдадат живота си, но да не допуснат противника да продължи към София, тези герои са погребани в общи братски могили извън границите на тогавашната Горна Джумая.", "date": "2019.03.05", "title": "Благоевград: Официално ще бъде открит реставрираният паметник костница на загиналите войници и офицери в Междусъюзническата война"}
{"url": "http://www.focus-news.net/news/2019/03/05/2630951/varna-apartament-e-goryal-v-grada-zaradi-nepravilno-izpolzvane-na-nagrevatelen-ured.html", "text": "Неправилно използване на нагревателен уред е причинило пожар на терасата на апартамент, намиращ се на ул. „Атанас Томов“ във Варна вчера, около 15.40 часа. Това съобщиха от пресцентъра на  ОДМВР – Варна . Няма пострадали хора, унищожени са мебели, домашно имущество и са опушени 5 кв. м стени.  \r\nПрез почивните дни самозапалване на сажди в комин е предизвикало пожар в покрив на жилищна кооперация на ул. „Ангел Кънчев“ във Варна. Пострадали няма, но са унищожени 10 кв. м покривна конструкция, електрическа инсталация, топлоизолация и дървена ламперия. \r\nВ района на Белослав през уикенда са горели суха трева и паянтова постройка. Няма пострадали хора. Причината за инцидента е небрежност при боравене с открит огън. Унищожени са паянтова постройка и два бидона. В ж. к. „Галата“ на ул. „Фичоза“ е гояла стая от къща. Няма пострадали хора. Причината за инцидента е неправилно използване на отоплителен уред, унищожено е домашно имущество, опушени са 15 кв. м стени.", "date": "2019.03.05", "title": "Варна: Апартамент е горял в града заради неправилно използване на нагревателен уред"}
{"url": "http://www.focus-news.net/news/2019/03/05/2630953/ivitsa-dachich-zagrizhenite-predstaviteli-na-mezhdunarodnata-obshtnost-ne-izpuskat-vazmozhnost-da-plashat-sveta-s-velika-sarbiya-dokato-zad-garba-si-sazdavat-velika-albaniya.html", "text": "Министърът на външните работи на западната ни съседка Ивица Дачич заяви, че в Хърватия се създава антисръбска атмосфера, която се превръща в начин на управление, което се отразява на сигурността на хората, предава скопската електронна медия  A1 On . \r\nКоментирайки инцидента с изгарянето на кукла с образа на сръбския политик Милорад Пуповац на карнавала близо до Сплит, Дачич заяви, че това не е изолиран инцидент и не е явление, което се случва само в политически кампании. „Такива инциденти изпращат послание, че сърбите нямат място в Хърватия“, заяви Дачич за TV Prva, пояснява македонската медия.  \r\nТой добави, че появата на абревиатурата на Армията за освобождение на Косово (АОК) на сръбското консулство във Виена, за което Белград връчи протестна нота, показва, че има „политика за Велика Албания\", която не се чува от международната общественост. \r\nПървият дипломат на Белград направи изявление и за честването на победата на албанците в черногорската община Тузи, като заяви, че „сега е вероятно на всички ясно, че е застрашена не само териториалната цялост на Сърбия, но и на Северна Македония и Черна гора“.  \r\nТой подчерта, че „загрижените\" представители на международната общност не изпускат възможност да плашат света с „Велика Сърбия“, докато зад гърба си създават „Велика Албания“. А след това  се оплакват, когато Сърбия говори за двойни стандарти. Тереза Герова", "date": "2019.03.05", "title": "Ивица Дачич: „Загрижените\" представители на международната общност не изпускат възможност да плашат света с „Велика Сърбия“, докато зад гърба си създават „Велика Албания“"}
{"url": "http://www.focus-news.net/news/2019/03/05/2630940/hamid-hamid-dps-shte-vnesem-izmeneniya-v-izborniya-kodeks-na-parvata-minuta-sled-glasuvaneto-na-vetoto-v-plenarna-zala.html", "text": "Ще внесем наш законопроект за изменения в Изборния кодекс на първата минута след гласуването на ветото в пленарна зала. Това каза зам.-председателят на ПГ на ДПС Хамид Хамид на заседание на правна комисия, предаде репортер на  Агенция „Фокус“ . „Да видим съдбата на закона в пленарна зала и едва тогава да декларирате политически виждания относно преференциите“, обърна се той към ГЕРБ. „Трябва да оттеглите законопроекта си и да го внесете след гласуването на президентското вето“, коментира Хамид Хамид. „Когато се насрочва разглеждане на законопроекта на ГЕРБ, да се включи и нашият“, призова той. „Ще имам предвид законодателната инициатива, но тя е изцяло във вашата воля“, посочи в отговор председателят на правна комисия Данаил Кирилов. \r\nБиляна ИВАНОВА", "date": "2019.03.05", "title": "Хамид Хамид, ДПС: Ще внесем изменения в Изборния кодекс на първата минута след гласуването на ветото в пленарна зала"}
{"url": "http://www.focus-news.net/news/2019/03/05/2630952/varna-trima-sa-predadeni-na-sad-za-izvarshena-telefonna-izmama.html", "text": "Трима мъже са установени за извършена телефонна измама след операция, проведена на 27 и 28 февруари от служители на Главната дирекция „Национална полиция“, ОДМВР - Велико Търново и ОДМВР - Варна. Това съобщиха от  ОДМВР - Варна . \r\nПървоначално е установен 64-годишен от гр. Варна, криминално проявен и осъждан, който е взел 3 700 лева от телефонна измама, извършена спрямо 81-годишна жена от Варна. След това са установени фактическите извършители – двама мъже на 41 години, криминално проявен и многократно осъждан и на 30 години, криминално проявен, и двамата от Горна Оряховица. След установяването им двамата са задържани след влизането им в Р България от Румъния.  \r\nНа тримата мъже са повдигнати обвинения. 41-годишният мъж е задържан под стража, на 30-годишният е наложена мярка за неотклонение „Домашен арест”, а 64-годишният е освободен срещу подписка.  \r\nРаботата по случая продължава под надзора на Районната прокуратура във Варна. Установява се съпричастността им и към други телефонни измами, извършени на територията на страната.", "date": "2019.03.05", "title": "Варна: Трима са предадени на съд за извършена телефонна измама"}
{"url": "http://www.focus-news.net/news/2019/03/05/2630954/stanislava-popovska-regionalna-sluzhba-po-zaetostta-blagoevgrad-izteche-srokat-za-podavane-na-zayavleniyata-po-proekt-roditeli-v-zaetost.html", "text": "Изтече срокът за подаване на заявленията по проект „Родители в заетост“. Това каза за  Радио „Фокус“ – Пирин  Станислава Поповска, директор на дирекция „Регионална служба по заетостта“ – Благоевград. По думите ѝ срокът е бил до 28 февруари. Поповска уточни, че проектът се реализира по Оперативна програма „Развитие на човешките ресурси“, като се съфинансира от Европейският социален фонд. Станислава Поповска уточни, че родителите, които са имали право да се възползват от възможността, осигурена по проекта, е трябвало да отговарят на условията, определени спрямо 3 категории.  \r\n„Родители на деца от 0 до 5 годишна възраст, които не са се върнали на работа; многодетни родители на 3 или повече деца на 0 до 12 годишна възраст, което всъщност е новото по програмата. Третата категория е безработни родители, които са регистрирани в бюрата по труда и имат деца от 0 до 5 годишна възраст. Те имаха право да се възползват от работата по проекта, за да могат след това да си намерят работа и да се реализират на пазара на труда“, каза още Поповска. Тя добави, че през месец януари е продължила и реализацията на схемата „Нова възможност за младежка заетост“ по Оперативна програма „Развитие на човешките ресурси“. Освен това през месец януари в „Ателие за търсене на работа“ са взели участие 316 лица, от тях 81 младежи до 24-годишна възраст и 105 младежи от 25 до 29-годишна възраст. \r\nЛивия НИНОВА", "date": "2019.03.05", "title": "Станислава Поповска, „Регионална служба по заетостта“ – Благоевград: Изтече срокът за подаване на заявленията по проект „Родители в заетост“"}
{"url": "http://www.focus-news.net/news/2019/03/05/2630955/varna-rayonniyat-sad-ostavi-v-aresta-edin-ot-mazhete-zadarzhani-za-telefonna-izmama.html", "text": "Районният съд остави в ареста един от мъжете, задържани за телефонна измама. Това съобщиха от пресцентъра на  Апелативна прокуратура - Варна . Той остава в ареста след уважено искане на Районната прокуратура във Варна. 41-годишният Васил П. е с мярка за неотклонение „Задържане под стража“, след като състав на Варненския районен съд е уважил искането на Районната прокуратура. Той е привлечен като обвиняем за измама, извършена повторно.  \r\nСъучастникът му – 30-годишният Мартин Д., е под домашен арест, с определение на Варненския районен съд от 4 март, след като е бил привлечен като обвиняем за измама по член 209, ал. 1 от НК.  \r\nНа 27 февруари тази година възрастна жена от Варна е въведена в заблуждение, че помага на полицията да задържи опасни телефонни измамници. На мястото, където измамената изхвърлила поисканите 3700 лева от мним полицейски инспектор, се появил 64-годишният Йордан Й., който взел сумата.  \r\nЧрез Васил, който действал като муле, двамата били установени. Мъжете се намирали в Румъния, откъдето ръководели измамата. След като влезли в страната през Дунав мост – Русе, Васил и Мартин били задържани и конвоирани до Варна.  \r\nЗа Йордан Й. Районната прокуратура във Варна също внесла искане за определяне мярка за неотклонение „Задържане под стража“. Съдът обаче не е уважил искането на обвинението и му взел най-леката мярка за неотклонение – подписка. Срещу определението на Варненския районен съд е внесен протест от Районната прокуратура, който ще се разгледа утре в Окръжния съд.", "date": "2019.03.05", "title": "Варна: Районният съд остави в ареста един от мъжете, задържани за телефонна измама"}
{"url": "http://www.focus-news.net/news/2019/03/05/2630958/afp-spored-donald-tusk-antievropeyskite-sili-se-opitvat-da-povliyayat-na-izborite-v-es.html", "text": "Председателят на Европейския съвет Доналд Туск предупреди, че „антиевропейските сили\" се намесват в изборите на целия континент, предава  AFP .  \r\n„Има външни антиевропейски сили, които искат - открито или тайно - да повлияят на демократичния избор на европейците, какъвто беше случаят с Брекзит и редица предизборни кампании в Европа\", заяви Туск пред репортери. Тереза Герова", "date": "2019.03.05", "title": "AFP: Според Доналд Туск „антиевропейските“ сили се опитват да повлияят на изборите в ЕС"}
{"url": "http://www.focus-news.net/news/2019/03/05/2630960/stara-zagora-dvama-mazhe-sa-zadarzhani-za-imanyarstvo-v-s-pchelinovo.html", "text": "Двама мъже са задържани за иманярство в с. Пчелиново. Това съобщиха от  ОДМВР – Стара Загора . На 2 март е проведена специализирана полицейска операция от служители на сектор „Противодействие на криминалната престъпност“, ОДМВР – Стара Загора, ГДНП, София, и РУ – Казанлък. По време на акцията е задържан 61-годишен мъж в с. Пчелиново, община Гурково. В него са намерени и иззети 5 сребърни антични монети, 1 медна римска монета, византийски сребърен поклоннически медальон и 3 златни византийски монети. В ОДМВР – Стара Загора е образувано досъдебно производство. Задържан е и 53-годишен мъж в с. Пчелиново, община Гурково. При извършено претърсване в дома му са намерени и иззети 94 римски и византийски монети и 4 римски старинни предмети. В ОДМВР – Стара Загора е образувано досъдебно производство за престъпление. Лицата са задържани за срок до 24 часа. Работата по случая продължава.", "date": "2019.03.05", "title": "Стара Загора: Двама мъже са задържани за иманярство в с. Пчелиново"}
{"url": "http://www.focus-news.net/news/2019/03/05/2630959/vyara-aleksieva-rayonna-prokuratura-varna-sadat-vze-nay-adekvatnata-myarka-za-neotklonenie-spryamo-zadarzhaniya-sled-poboya-nad-dashterya-si-hristo-hristov.html", "text": "Варненският районен съд взе най-адекватната мярка за неотклонение спрямо задържания след побой над непълнолетната си дъщеря баща – Христо Христов. Това заяви след заседанието на съда говорителят на Районната прокуратура Вяра Алексиева, предаде репортер на  Радио „Фокус“ – Варна . Тя изрази задоволство, че съдът е уважил искането на прокуратурата мъжът да остане в ареста, тъй като съществува реална опасност той да се укрие или да извърши друго престъпление.  \r\nНа 45-годишния Христо Христов са повдигнати две обвинения, след нанесения на 1 март побой над дъщеря му. Едното е за това, че е нарушил заповед за защита от домашно насилие, а другото е за закана за убийство. По думите на прокурор Алексиева, в случай, че бъде признат за виновен, по първото обвинение Христов може да получи до 3 години затвор или глоба, а по второто – до 6 години лишаване от свобода. Представителят на държавното обвинение допълни, че решението на съда е било мотивирано и от факта, че обвиняемият е опитал да избяга от органите на реда през прозореца в момента на задържането му в семейния хотел в курортен комплекс „Чайка“.  \r\nСъщевременно, извън съдебната зала и след заседанието, адвокатите на обвиняемия – Васил Василев и Георги Георгиев, заявиха, че клиентът им не се е опитал да избяга от полицаите, а е искал да сложи край на живота си, скачайки от четвъртия етаж. Според защитниците на мъжа му било „дошло до гуша“ от семейните скандали с бившата му жена относно правата спрямо две от децата им. По думите на адвокат Василев срещу подзащитния му имало над 20 жалби за домашно насилие. \r\nДиана СТОЕВА", "date": "2019.03.05", "title": "Вяра Алексиева, Районна прокуратура – Варна: Съдът взе най-адекватната мярка за неотклонение спрямо задържания след побоя над дъщеря си Христо Христов"}
{"url": "http://www.focus-news.net/news/2019/03/05/2630942/korneliya-ninova-bsp-ako-upravlyavashtite-priemat-vetoto-na-prezidenta-za-ik-shte-prerazgledame-reshenieto-si-za-napuskane-na-parlamenta.html", "text": "Ако управляващите приемат ветото на президента за ИК, ще преразгледаме решението си за напускане на парламента. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . „Ако управляващото мнозинство приеме ветото на президента, това означава, че е изпълнило нашите искания“, каза Нинова. По думите ѝ това би било основание БСП да свика заседание на Национален съвет. „Ако отхвърлят ветото, те не изпълняват нашите искания, въпросът за връщане не стои“, подчерта Нинова. \r\nДеница КИТАНОВА", "date": "2019.03.05", "title": "Корнелия Нинова, БСП: Ако управляващите приемат ветото на президента за ИК, ще преразгледаме решението си за напускане на парламента"}
{"url": "http://www.focus-news.net/news/2019/03/05/2630956/korneliya-ninova-bsp-preporachvam-na-polititsite-da-otidat-na-shipka-da-izkachat-1000-stalbi-s-horata-okolo-sebe-si-i-da-gi-slushat-kakvo-govoryat-i-kak-se-chuvstvat.html", "text": "Препоръчвам на политиците да отидат на Шипка и да изкачат 1000 стълби с хората около себе си и да ги слушат какво говорят и как се чувстват. Това каза лидерът на БСП Корнелия Нинова по време на пресконференция предаде репортер на  Агенция „Фокус“ . На въпрос защо не е била на приема на президента по случай 3 март в столицата, Нинова отговори: „Не бях на парада и приема на 3 март, защото предпочетох да бъда на Шипка, препоръчвам на всички политици да го правят, ако не са през живота си“, каза Нинова. Тя подчерта, че е имала  избор да бъде на парада на жълтите павета или да бъде на Шипка с хората. „Предпочетох второто“, допълни Нинова.  \r\nПопитана за декларацията от форума в Кошице, осъждаща Русия, и дали има информация кои две точки от нея е извадил президентът Румен Радев, лидерът на БСП отговори: „Не определяме позицията на президентството и на президента на държавата, който и да е той. Отношението на БСП към Русия е ясно и него мога да изразявам и за защитавам. В интерес на България е да имаме двустранен диалог, да имаме добри отношения, да възстановим икономическите си отношения. Какви позиции заема президентството не е работа, на която и да е партия да се меси, да търси текстове в декларации или да ги коментира“, подчерта Нинова.  \r\nПопитана дали се приближава към поста министър-председател, Нинова призова да спрат да ѝ задават този въпрос, тъй като не е актуален към момента. \r\nДеница КИТАНОВА", "date": "2019.03.05", "title": "Корнелия Нинова, БСП: Препоръчвам на политиците да отидат на Шипка, да изкачат 1000 стълби с хората около себе си и да ги слушат какво говорят и как се чувстват"}
{"url": "http://www.focus-news.net/news/2019/03/05/2630950/korneliya-ninova-bsp-zaklyuchenieto-na-antikoruptsionniya-organ-e-subektivno-i-prikriva-istinata-za-konflikta-na-interesi-na-ministar-goranov.html", "text": "Заключението на Антикорупционния орган е субективно и прикрива истината за конфликта на интереси на министър Горанов. Това каза лидерът на БСП Корнелия Нинова по време на пресконференция във връзка с разследването на КПКОНПИ за жилището на министъра на финансите Владислав Горанов, предаде репортер на  Агенция „Фокус“ . Нинова заяви, че БСП не се доверява на заключението на КПКОНПИ за министър Владислав Горанов, в който комисията не установява конфликт на интереси.  \r\nПопитана кого биха подкрепили евродепутатите на БСП за европейски прокурор, Нинова отговори, че при гласуване на кандидатурата в Европейския парламент, партията ще се събере и ще вземе политическо решение как да гласуват евродепутатите ѝ. „Засега мога да изразя само лично мнение, но не мога да ангажирам с него партията. Моето лично мнение е, че г-жа Кьовеши заслужава този пост и го е доказала с работата си. Правя бележката, че това е личното ми мнение“, допълни Нинова. По думите ѝ БСП като партия ще си каже мнението, когато и ако гласуването влезе в Европейския парламент. \r\nДеница КИТАНОВА", "date": "2019.03.05", "title": "Корнелия Нинова, БСП: Заключението на Антикорупционния орган е субективно и прикрива истината за конфликта на интереси на министър Горанов"}
{"url": "http://www.focus-news.net/news/2019/03/05/2630964/razgrad-pp-gerb-organizira-grazhdanski-dialog-na-tema-regionalno-razvitie-na-6-mart.html", "text": "Граждански диалог на тема регионално развитие ще се проведе в Разград на 6 март 2019 г. от 16.00 часа в конферентната зала на хотел „Централ“. Това съобщиха от пресцентъра на  ПП ГЕРБ . \r\nФорумът е част от Платформата за граждански диалози \"Европа в нашия дом\". В събитието ще вземат участие кметът на Разград и областен координатор на ГЕРБ д-р Валентин Василев, зам.-министърът на регионалното развитие и благоустройството Николай Нанков, областният управител на Разград Гюнай Хюсмен, зам. областният управител Нурие Црънгалова, зам.-кметът на Разград Галина Георгиева - Маринова, общинският ръководител на ГЕРБ - Разград Радиана Димитрова и председателят на Общински съвет - Разград Надежда Димитрова.  \r\nГражданският диалог е отворен за всички институции и граждани.", "date": "2019.03.05", "title": "Разград: ПП ГЕРБ организира граждански диалог на тема регионално развитие на 6 март"}
{"url": "http://www.focus-news.net/news/2019/03/05/2630963/plovdiv-sgradata-na-bivshiya-restorant-ruen-v-asenovgrad-shte-se-prevarne-v-moderen-art-tsentar.html", "text": "Община Асеновград започва работа върху идеята сградата на бившия ресторант „Руен” в Асеновград да се превърне в модерен арт център. Това съобщиха за  Радио „Фокус“ – Пловдив  от пресцентъра на Общината. Кметът д-р Емил Караиванов и групата „Станимашка фотографчийница” обсъдиха на работна среща концепцията за превръщането на част от сградата на познатите на всички асеновградчани хотел „Москва” и ресторант „Руен” в съвременен културен център. \r\nСлед дълго обсъждане на възможните варианти се реши сградата да бъде обследвана, за да стане ясно какви ремонтни дейности ще бъдат необходими за съхраняването й. Общината ще извърши процедури по съгласуване с Националния институт по недвижимо културно наследство, тъй като сградата попада в групови паметници на културата. Ще се извършат административни процедури за присъединяването и на двора към бившия ресторант, който в момента се ползва от общинското предприятие „Инспекторат, паркинги и гаражи”. Представителите от групата „Станимашка фотографчийница”, чието предложение бе включено в инвестиционната програма на Общината, представиха вариант за облагородяването и оползотворяването на дворното пространство като място за открита изложба на експонати, годни за външни климатични условия. Част от етажите на хотел „Руен” да бъдат пригодени за съхраняване на културни ценности и произведения на изкуството. Цялата вътрешна част на бившия ресторант ще бъде проектирана от специалисти в сферата на галерийното пространство, а фасадата ще бъде запазена в автентичния й вид. \r\nКметът д-р Емил Караиванов съобщи, че административните процедури по съгласуване, които Общината трябва да извърши, вече са започнати. Предстои да се извърши обследването, проектирането и след това да се пристъпи към цялостната реконструкция на тази част от сградата и превръщането й в арт център от съвременен тип, в който да се провеждат културни събития, изложби, камерни концерти и други мероприятия.", "date": "2019.03.05", "title": "Пловдив: Сградата на бившия ресторант „Руен” в Асеновград ще се превърне в модерен арт център"}
{"url": "http://www.focus-news.net/news/2019/03/05/2630961/api-vremenno-dvizhenieto-po-pat-i-2-ruse-razgrad-v-otsechkata-ruse-bazan-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-2 Русе – Разград в отсечката Русе - Бъзън се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от пътна полиция.", "date": "2019.03.05", "title": "АПИ: Временно движението по път I-2 Русе – Разград в отсечката Русе - Бъзън се осъществява в една лента поради пътнотранспортно произшествие"}
{"url": "http://www.focus-news.net/news/2019/03/05/2630965/lyublyana-nacheva-obshtina-kyustendil-konkursat-prolet-varhu-lista-se-prevarna-v-predstavitelna-izvadka-za-detskoto-izkustvo-v-balgariya.html", "text": "Конкурсът „Пролет върху листа” се превърна в представителна извадка за детското изкуство в България. Това каза пред  Радио „Фокус” – Кюстендил  Любляна Начева, старши специалист в направление духовно развитие и работа с подрастващите към отдел „Култура и духовно развитие” в Община Кюстендил. Според нея „Пролет върху листа” абсолютно покрива така заложените предварително идеи и цели, да бъде един национален конкурс. „Този конкурс има развитие. Всяка година идват все по-добри творби и ние виждаме колко талантливи деца творят в нашата страна. По участниците ние разбираме, че има много арт школи, арт ателиета, училищни клубове, където много се работи с децата на България по отношение на изобразителното изкуство и в този конкурс изпъкват наистина бъдещи художници”, каза Любляна Начева.  \r\nСпоред нея много от децата, които са печелили този конкурс и са били участници в организираните изложби, в последствие имат свой творчески път и са реализирани в изкуството и в други конкурси и в чужбина. По думите ѝ повечето от тях дори продължават да изучават изобразително изкуство. „Този конкурс наистина насърчава развитието на изкуството и намира младите таланти на България”, каза Любляна Начева. \r\nВенцеслав ИЛЧЕВ", "date": "2019.03.05", "title": "Любляна Начева, Община Кюстендил: Конкурсът „Пролет върху листа” се превърна в представителна извадка за детското изкуство в България"}
{"url": "http://www.focus-news.net/news/2019/03/05/2630957/republika-makedoniya-hilyadi-demonstranti-obkrazhiha-parlamenta-v-tirana.html", "text": "Хиляди демонстранти, привърженици на опозицията, обкръжиха сградата на парламента в Тирана, настоявайки за оставката на правителството и обявяването на предсрочни парламентарни избори, съобщава македонското електронно издание  „Република“ . \r\nПротестиращите обвиняват правителството на премиера Еди Рама в корупция и връзки с престъпността.  \r\nСградата на парламента се охранява от стотици полицаи. Съобщава се, че са поставени и прегради с бодлива тел. От редакцията припомнят, че на предходните акции се стигна до ескалация на напрежението, като правоохранителните органи употребиха сълзотворен газ срещу демонстрантите.  \r\nАлбанските медии по-рано съобщиха, че Тирана е осъмнала под полицейска обсада, тъй като протестът на опозицията бе насрочен паралелно със заседание в парламента. Депутатите започнаха да се събират един час преди началото на сесията, за да избегнат среща с протестиращите. \r\nМедиите съобщиха, че гражданите нямат възможност да се движат свободно по улиците на албанската столица. Полицията е блокирана от пешеходната зона между Художествената галерия и Министерството на вътрешните работи. Всеки, който иска да премине през „забранена зона\", трябва да покаже лична карта. Тереза Герова", "date": "2019.03.05", "title": "„Република“ (Македония): Хиляди демонстранти обкръжиха парламента в Тирана"}
{"url": "http://www.focus-news.net/news/2019/03/05/2630970/sport-totnam-gostuva-na-borusiya-dortmund-v-revansh-ot-18-finalite-na-shampionskata-liga.html", "text": "Тотнъм гостува на Борусия Дортмунд в реванш от 1/8-финалите на Шампионската лига. Отборът на Маурисио Почетино спечели с 3:0 първия мач, изигран на стадион „Уембли“ в средата на февруари.  \r\nИ двата отбора влизат в двубоя след лоши серии във вътрешните първенства - Тотнъм няма победа в три поредни срещи в Премиър лийг, докато Борусия постигна един успех в последните си шест мача. \r\nБорусия Дортмунд е сред удобните съперници за лондончани в Шампионската лига, като Тотнъм има вече три победи над германците - две в груповата фаза през миналия сезон и в първия мач от 1/8-финалите през настоящия. \r\nМачът помежду им започва в 22:00 часа.", "date": "2019.03.05", "title": "Спорт: Тотнъм гостува на Борусия Дортмунд в реванш от 1/8-финалите на Шампионската лига"}
{"url": "http://www.focus-news.net/news/2019/03/05/2630968/ruse-tovaren-avtomobil-e-izlyazal-ot-patnoto-platno-na-patya-ruse-razgrad-v-otsechkata-ruse-bazan.html", "text": "Товарен автомобил е излязъл от пътното платно на пътя Русе – Разград в отсечката Русе-Бъзън. Това съобщиха за  Агенция „Фокус“  от ОДМВР – Русе. Няма пострадали, има само материални щети.  \r\nЗаради инцидента движението по път I-2 Русе – Разград в отсечката Русе-Бъзън се осъществява временно в една лента.  \r\nТеодора ПАТРОНОВА", "date": "2019.03.05", "title": "Русе: Товарен автомобил е излязъл от пътното платно на пътя Русе – Разград в отсечката Русе-Бъзън"}
{"url": "http://www.focus-news.net/news/2019/03/05/2630971/veliko-tarnovo-vandali-sa-zalyali-s-boya-kolata-na-ekskurzovod-ot-regionalniya-istoricheski-muzey.html", "text": "Вандали са заляли с боя колата на екскурзовод от Регионалния исторически музей във Велико Търново. Потърпевшата Камелия Раданова каза за  Радио „Фокус“ – Велико Търново , че инцидентът се е случил пред дома й на улица „Проф. Илия Янулов“ в нощта на 2 срещу 3 март. Органите на реда са сигнализирани, но поради липса на камери в района извършителят не може да бъде установен.  \r\n„Искам вие, медиите, да запознаете българските граждани с тази зверска агресия на хората. Личностни заплахи към мен няма, нито от живущите в блока имаме и спорове кой къде да спира. Това е проява на агресия, но от кой - не се знае. Личният ми номер е 0883698080 и моля за вашето съдействие“, заяви още Камелия. \r\nЛуиза ТРАНЧЕВА", "date": "2019.03.05", "title": "Велико Търново: Вандали са заляли с боя колата на екскурзовод от Регионалния исторически музей"}
{"url": "http://www.focus-news.net/news/2019/03/05/2630975/shumen-propadnali-sa-nad-4-400-dka-sas-zimna-maslodayna-rapitsa-v-oblastta.html", "text": "Пропаднали са над 4 400 дка със зимна маслодайна рапица в област Шумен. Това съобщиха за  Радио „Фокус“-Шумен  от Областната дирекция „Земеделие“. Причина за компрометирането на площите са неблагоприятните климатични условия - настъпилата  суша в края на лятото и началото на есента на 2018 година. До 22 февруари тази година в дирекцията са подадени 10 заявления за пропаднала рапица за общо 4 469 дка. Издадени са 10 констативни протокола - 6 в община Велики Преслав, 2 в община Смядово, и по един в община Никола Козлево и община Шумен. Площите ще бъдат презасяти с пролетни култури.  \r\nСлед 18 март ще бъде направено първото обследване на есеннците в област Шумен. В региона с пшеница са засети 450 458 дка, а с ечемик - 71  009 дка. \r\nИвелина ИВАНОВА", "date": "2019.03.05", "title": "Шумен: Пропаднали са над 4 400 дка със зимна маслодайна рапица в областта"}
{"url": "http://www.focus-news.net/news/2019/03/05/2630973/starshi-komisar-petar-kotsin-odmvr-vidin-predotvraten-e-vzriv-na-tsisterni-v-zhilishten-rayon-na-grada-zadarzhanite-litsa-sa-nosili-10-litrovi-butilki-s-benzin.html", "text": "Предотвратен е взрив на цистерни в гъсто населен жилищен район във Видин. Това каза на пресконференция старши комисар Петър Коцин, директор на ОДМВР – Видин, предаде репортер на  Радио „Фокус“ – Видин . Ст. комисар Коцин посочи, че на 26 февруари е получена оперативна информация, че две лица подготвят тежко криминално престъпление на територията на Видин. „Създадена е необходимата организация и изготвяне на необходимите планове. Лицата са засечени същата вечер на входа на Видин от секретни постове, които бяха разположени в по-голямата част на града, защото нямахме информация къде ще бъде извършено престъплението“, каза Коцин. Той добави, че е установено жилище, в което подозрителните лица са се настанили, като се заредили с достатъчно количество храна и вода, за да могат да останат в рамките на няколко дни там, докато отшуми това, което са замислили и след това да се изтеглят без проблеми.  \r\n„Сутринта на 27 февруари около 4.00 часа лицата напуснаха жилището, като всяко лице носеше раница на гърба си и носеха още един тъмен сак. Насочиха се към сградата на Граничното полицейско управление и стигнаха до оградата, която е откъм булевард „Панония“ срещу бензиностанцията. Едното лице прескочи оградата на ГПУ-то, но в този момент другото лице забеляза раздвижване на нашите колеги и извика съучастника си обратно. Така двамата успяват да се оттеглят в междублоковото пространство в близост до управлението. Малко след това лицата са задържани. Оказва се, че в раниците и сака се намират 10-литрови бутилки с петролен продукт – бензин, а за бутилките е прикрепено пликче с химическо вещество. При инжектиране на друго химическо вещество се получава горене и на практика тази бутилка експлодира като бомба“, посочи ст. ком. Коцин. „На мястото, където прескача лицето, се намира цистерна с гориво, в която е имало 5 тона дизел. В близост има втора цистерна с бензин, а от другата страна на пътя се намира бензиностанция. На 50 метра от Граничното полицейско управление се намират жилищни блокове на квартал „Гео Милев“, а на 50 метра от бензиностанцията – жилищни блокове на квартал „Панония“, добави той. По думите му двете лица, които са задържани за постоянно в ареста, не са от Видин, живеели са на територията на София и не са криминално проявени.  \r\nАнна ЛОЗАНОВА", "date": "2019.03.05", "title": "Старши комисар Петър Коцин, ОДМВР – Видин: Предотвратен е взрив на цистерни в жилищен район на града, задържаните лица са носили 10-литрови бутилки с бензин"}
{"url": "http://www.focus-news.net/news/2019/03/05/2630966/prof-emiliya-drumeva-povishenieto-na-praga-na-preferentsiite-pravi-otstaplenie-ot-postizheniyata-na-izbornoto-ni-pravo.html", "text": "Не може да не се зачита обществената нагласа, с разбирането, че въпросното повишение на прага на преференциите, прави отстъпление от постиженията в изборното ни право. Това каза на заседание на правна комисия проф. Емилия Друмева, секретар на президента по правни въпроси, предаде репортер на  Агенция „Фокус“ . „Налице е промяна в концепцията и философията на преференцията като способ за личностен избор“, обяви тя и допълни, че това обезсмисля предназначението на преференцията. „Много се говори за преференциите. Безспорно заслужава да се отчита полезният ефект на преференциите в две насоки - личностният избор и стимулът за избирателя да отиде да гласува“, заяви Емилия Друмева. „С изменението прагът получава друго измерение, вече е избирателна квота. Тя се формира не само на базата на гласовете, подадени за една листа, а на подадените гласове за всички партийни кандидатски листи, издигнати в съответния район“, посочи тя и уточни, че това обяснява защо прагът отива толкова нависоко. „Възраженията във ветото са и към отношението спрямо машинното гласуване като вид електронно гласуване“, коментира проф. Друмева. Тя изтъкна, че способът за машинно гласуване вече е въведен и утвърден в Изборният кодекс от 2014 година. „Явно преценката за предимствата на машинното гласуване са взели връх, след като в Изборния кодекс продължават да присъстват тези текстове“, заяви Емилия Друмева. Тя допълни, че във ветото държавният глава възразява срещу забавянето в прилагането на машинното гласуване. „С изненада отбелязвам, че няма представители на ЦИК. Със сигурност имаме въпроси“, коментира проф. Друмева и обърна внимание, че последните промени в изборното законодателство вменяват на ЦИК огромни по тежест и обем задачи. „С избирателния подход в обжалването на решенията на избирателните комисии в последните изменения на Избирателния кодекс се налага впечатлението, че има присаждане, пришиване на подход, оправдан и уместен през 2011 година“, обясни Емилия Друмева. „Това трудно може да се приспособи с правилото, че всички решения на ЦИК се оспорват през ВАС. Пришиването е направено по начин, който не се съвместява със същността, заложена в кодекса от 2014 година“, допълни тя.  \r\nБиляна ИВАНОВА", "date": "2019.03.05", "title": "Проф. Емилия Друмева: Повишението на прага на преференциите прави отстъпление от постиженията на изборното ни право"}
{"url": "http://www.focus-news.net/news/2019/03/05/2630962/volen-siderov-ataka-tozi-pat-da-ne-dopusnem-vanshen-prast-da-spre-gazoviya-potok-i-aets-belene.html", "text": "Този път не трябва да допуснем външен пръст да спре газовия поток и АЕЦ „Белене“. Това заяви пред журналисти Волен Сидеров след срещата с руския премиер Дмитрий Медведев в Народното събрание, съобщиха от пресцентъра на  ПП \"Атака\" .  \r\nСидеров определи Медведев като изключително интелигентен и проницателен човек. По време на разговора руският премиер е коментирал по ироничен и дипломатичен начин, че България се е отказала преди години от „Южен поток“ и АЕЦ „Белене“. Партия АТАКА винаги е подкрепяла тези важни за страната ни проекти, но те бяха провалени с външна намеса. Ако бяха осъществени, брутният вътрешен продукт щеше да е скочил с 20%, а икономическият ръст на България да е поне двоен. \r\n„Не знам как ще завършат преговорите. Като част от управляващото мнозинство в парламента ще направя всичко възможно, за да се реализират проектите. „Турски поток“ да минава през България, а не през Гърция.  \r\nСпоред мен Ципрас беше в Москва, за да осигури преминаването на газовия път през Гърция, което означава България да бъде пренебрегната отново.  \r\nАко ние извоюваме „Турски поток“ да минава през България, това ще е все пак някакъв вариант на „Южен поток“, изгоден за нас, и ставаме стратегически много по-важна държава. Дано някой външен пръст отново не се намеси да го спре”, заяви Сидеров и добави: „Вярвам, че днес имаме правителство и премиер, които водят по-балансирана политика и ще удържат националния интерес”. \r\n„България да се еманципира и да започне да гледа интереса си. Да паднат тези нелепи санкции на ЕС срещу Русия и да се нормализират икономическите ни отношения, за което аз работя”, коментира още Сидеров.  \r\nТой е категоричен, че ако АТАКА има представител в Европарламента, ще работи именно за това – да паднат санкциите срещу Русия и отношенията Европа – Руската федерация да бъдат нормализирани. \r\nНа въпрос за посещението на Столтенберг у нас Сидеров коментира: „Чувам и разбирам по неформален начин за някакви амбиции на НАТО, сещайте се САЩ, да станем едва ли не фронт срещу Русия, т.е. тук да бъдат разположени ракетни установки, дори и с ядрени глави, както вече публично поиска лобистът на НАТО у нас Соломон Паси. Моят съвет към правителството е да бъде много внимателно към всички предложения”, подчерта Сидеров. \r\nВ заключение той заяви, че България трябва да развива отношения с Русия, защото е изгодно за нас. „Въпросът е да престанем да се плашим с Русия като с Торбалан. Да започнем да действаме разумно. Няма какво да си правим илюзии, друг не може да построи АЕЦ „Белене“, освен руския концерн „Росатом“. Такава същата започва да се строи в Унгария, която е член на НАТО и ЕС, така че няма нищо страшно”, завърши пред медиите Сидеров. \r\nПри изпращането на Медведев Сидеров прати лични поздрави на президента Путин.", "date": "2019.03.05", "title": "Волен Сидеров, \"Атака\": Този път да не допуснем външен пръст да спре газовия поток и АЕЦ „Белене“"}
{"url": "http://www.focus-news.net/news/2019/03/05/2630977/mon-zapochva-podavaneto-na-zayavleniya-za-uchastie-v-darzhavnite-zrelostni-izpiti.html", "text": "От днес до 18 март 2019 г. бъдещите зрелостници могат да подават заявления за участие в държавните зрелостни изпити. Това съобщиха от пресцентъра на  Министерството на образованието и науката . През тази година матурата по български език и литература е на 21 май, а по избираем предмет - на 23 май.  \r\nВ документите си учениците трябва да посочат предмета, по който ще положат втория задължителен зрелостен изпит. И тази година могат да избират между 13 предмета - математика, география и икономика, биология и здравно образование, история и цивилизация, физика и астрономия, химия и опазване на околната среда, философски цикъл, английски език, немски език, френски език, руски език, италиански език и испански език. Освен това могат да се явят и на изпити по желание, които ще се проведат в периода от 28 май до 31 май. Броят на допуснатите до матурите ще бъде ясен до 17 май.  \r\nРезултатите ще бъдат оповестени до 13 юни 2019 г.", "date": "2019.03.05", "title": "МОН: Започва подаването на заявления за участие в държавните зрелостни изпити"}
{"url": "http://www.focus-news.net/news/2019/03/05/2630974/mvnr-na-rusiya-moskva-ne-vodi-dialog-s-venetsuelskata-opozitsiya-za-situatsiyata-v-stranata.html", "text": "Москва не води диалог с представители на венецуелската опозиция за ситуацията в латиноамериканската страна. Това увери пред журналисти ръководителят на Латиноамериканският департамент към Министерството на външните работи на Руската федерация Александър Щетинин, предава  TACC . \r\n„Не е имало разговор нито с лидера на опозицията във Венецуела Хуан Гуайдо, нито с неговите хора“, увери руският дипломат, като същевременно подчерта, че няма основания за такъв диалог. Тереза Герова", "date": "2019.03.05", "title": "МВнР на Русия: Москва не води диалог с венецуелската опозиция за ситуацията в страната"}
{"url": "http://www.focus-news.net/news/2019/03/05/2630969/d-r-emil-gagnev-odbh-kyustendil-kmetovete-na-obshtinite-v-oblastta-sa-zadalzheni-da-svikat-epizootichnite-komisii-zaradi-sluchaite-na-brutseloza-v-selo-vukovo.html", "text": "Кметовете на общините в област Кюстендил са задължени да свикат епизоотичните комисии заради констатираните случаи на бруцелоза в село Вуково. Това каза пред  Радио „Фокус” – Кюстендил  д-р Емил Гъгнев, началник на отдел „Здравеопазване на животните” към Областна дирекция по безопасност на храните (ОДБХ) – Кюстендил.  \r\nКметовете на общини трябва да свикат заседания на общинските епизоотични комисии по график, считано от 8 март нататък. Общинските кметове трябва да разпоредят на кметовете на села и кметските наместници да предприемат мерки за недопускане използването на общински пасища и места за водопой от животни, които не са идентифицирани и не са им извършени мерките по Националната програма за профилактика, контрол и ликвидиране на болести по животните и зоонозите. Също така трябва да разпоредят на кметовете и кметските наместници на населени места да следят за спазване на забраната за пасищно отглеждане на свине; да разпоредят да се следи в населените места за нерегламентирано движение на животни; да информират собствениците на животновъдни обекти за предприемане на действия за регистриране на тези обекти по реда на закона. Необходимо е и кметът на община Бобошево да организира събрания по населените места, на които органите на Регионалната здравна инспекция и ОДБХ да обяснят опасностите и да предложат мерки на населението за недопускане на увеличаването на проблема. Директорът на ОДБХ трябва да организира инвентаризация на всички едри, дребнипреживни, свине и еднокопитни животни на територията, както и отразяване в системата за инвентаризация. \r\nВенцеслав ИЛЧЕВ", "date": "2019.03.05", "title": "Д-р Емил Гъгнев, ОДБХ – Кюстендил: Кметовете на общините в областта са задължени да свикат епизоотичните комисии заради случаите на бруцелоза в село Вуково"}
{"url": "http://www.focus-news.net/news/2019/03/05/2630981/pazardzhik-suhi-trevi-i-starnishta-goryat-v-rayona-na-72-73-kilometar-na-avtomagistrala-trakiya-kam-momenta-nyama-zadimyavyane-na-patnoto-platno.html", "text": "Сухи треви и стърнища горят в района на 72-73 километър на автомагистрала „Тракия“, съобщи за  Радио „Фокус“ – Пазарджик  говорителят на ОДМВР  – Пазарджик\r\nВаня НИКОЛОВА", "date": "2019.03.05", "title": "Пазарджик: Сухи треви и стърнища горят в района на 72-73 километър на автомагистрала „Тракия“, към момента няма задимявяне на пътното платно"}
{"url": "http://www.focus-news.net/news/2019/03/05/2630972/georgi-cholakov-vas-nikade-v-izborniya-kodeks-ne-se-predvizhda-neobzhalvane-na-resheniya-na-tsik.html", "text": "Никъде в Изборния кодекс не се предвижда необжалване на решения на ЦИК. Това каза на заседание на правна комисия председателят на Върховния административен съд Георги Чолаков, предаде репортер на  Агенция „Фокус“ . „Четейки указа на президента за налагане на ветото и слушайки всички изказвания, останах с впечатлението, че се касае за някаква необжалваемост“, посочи той. „Не съм съгласен с проф. Емилия Друмева, че има разлика между Изборния кодекс от 2011 година и този от 2014 година“, коментира той. „В Изборния кодекс са изброени актовете, които подлежат на обжалване от административен съд. Всички останали пак подлежат на обжалване, но от друг съд“, заяви Георги Чолаков. „След решение на ВАС не е необходим консенсус. Избирателните комисии изпълняват решението на административния съд“, каза още той. \r\nБиляна ИВАНОВА", "date": "2019.03.05", "title": "Георги Чолаков, ВАС: Никъде в Изборния кодекс не се предвижда необжалване на решения на ЦИК"}
{"url": "http://www.focus-news.net/news/2019/03/05/2630967/alsat-m-makedoniya-ogranichiha-dvizhenieto-pred-parlamenta-v-tirana.html", "text": "Албанските власти ограничиха движението пред парламента в Тирана заради протеста на опозицията, който ще се проведе паралелно със заседанието в законодателния орган, предава излъчващият на албански език скопски телевизионен канал  „Алсат-М“ . \r\nОколо сградата на парламента е поставена ограда с бодлива тел, а достъпът до района се осъществява след проверка на документите за самоличност от страна на правоохранителните органи.  \r\nМестните медии по-рано съобщиха, че Тирана е осъмнала под полицейска обсада. Депутатите започнаха да се събират един час преди началото на сесията, за да избегнат среща с протестиращите. Тереза Герова", "date": "2019.03.05", "title": "„Алсат-М“ (Македония): Ограничиха движението пред парламента в Тирана"}
{"url": "http://www.focus-news.net/news/2019/03/05/2630984/zam-nachalnikat-na-otbranata-general-leytenant-dimitar-iliev-balgarskata-armiya-kato-institutsiya-s-visok-reyting-i-edin-ot-simvolite-na-darzhavnostta-ima-moralnoto-pravo-da-vazpitava.html", "text": "Българската армия, като една от институциите със сравнително висок рейтинг сред обществото и един от символите на държавността, има моралното право да възпитава, защото днес обществото има нужда от патриотичен пример и родолюбие. Това каза зам.-началникът на отбраната генерал-лейтенант Димитър Илиев по време на пресконференция във връзка с кампанията на Министерството на отбраната „Бъди войник“, предаде репортер на  Радио „Фокус“-Пирин .  \r\n„Целта на кампанията „Бъди войник“ е да привлечем кандидати за кадрови войници за служба във Въоръжените сили на Република България, като ги запознаем с възможностите за кариерно развитие – личностно и професионално, също така и със социалния пакет, който предлага Министерството на отбраната. Желанието ни е кандидатите за служба във Въоръжените сили да направят своя информиран избор. Втората наша цел е да поставим във фокуса на вниманието Българската армия. Дейността на българската армия по нейните 3 мисии понякога е недотам видима за обществото, особено когато няма пряка заплаха за националната сигурност, защото резултатът от изпълнението на задачите по мисиите се отнася към генериране на сигурност и стабилност за българското общество“, заяви той.  \r\nГенерал-лейтенант Илиев допълни, че може би най-трудна и отговорна задача, която си поставят чрез кампанията „Бъди войник“, е патриотичното възпитание на младите българи. \r\nНатали СТЕФАНОВА", "date": "2019.03.05", "title": "Зам.-началникът на отбраната генерал-лейтенант Димитър Илиев: Българската армия, като институция с висок рейтинг и един от символите на държавността, има моралното право да възпитава"}
{"url": "http://www.focus-news.net/news/2019/03/05/2630983/plovdiv-gori-smetishteto-v-selo-parvenets.html", "text": "Гори сметището в село Първенец. Това съобщи за  Радио „Фокус” – Пловдив  директорът на РДПБЗН – Пловдив комисар Георги Мангараков. По думите му от сутринта горят строителни отпадъци. На място са изпратени два противопожарни автомобила с екипите си, които се опитват да погасят пожара, който е на трудно достъпно място. Допълнително са изпратени и две цистерни на Общинско предприятие „Чистота” да подпомагат гасенето. „Това е голям кратер, тъй като самото сметище е като тераса. Доста трудно място, не може да се достигне до него”, посочи комисар Мангараков. Той изрази опасение пожарникарите да не попаднат в тресавище, ако рискуват да влязат вътре. По думите на комисар Георги Мангараков още снощи е направен опит сметището да бъде засипано с помощта на булдозер.  \r\n„Сметището е охраняемо”, припомни комисар Мангараков. Пожари там горяха през 2008, през 2009 и през 2011 година. \r\nЦветана ТОНЧЕВА", "date": "2019.03.05", "title": "Пловдив: Гори сметището в село Първенец"}
{"url": "http://www.focus-news.net/news/2019/03/05/2630978/hamid-hamid-dps-za-preferentsiite-dnes-e-denyat-na-palachinkata-chestit-praznik-kolegi-ot-gerb.html", "text": "Колкото до прословутите преференции, ще кажа една шега. Днес е Денят на палачинката, почти в цял свят го празнуват. Честит празник, колеги от ГЕРБ. Това каза зам.-председателят на ПГ на ДПС Хамид Хамид на заседание на правна комисия, предаде репортер на  Агенция „Фокус“ . „ДПС ще гласува „за“ повторното приемане на законопроекта за изменение в Изборния кодекс“, съобщи той. „Споделям мнението, че много се говори за преференцията и добавям, че се говори прекалено много. Измести се дебатът от основни граждански права“, коментира Хамид Хамид. „Едва последните няколко дни се повдигна дебат как да спасим съгражданите ни във Великобритания да гласуват. Беше създадено изключение, гражданите бяха разделени на две - тези в ЕС и тези извън. Правата им бяха разделени на две, Конституцията не го допуска“, посочи той. „Изборният кодекс допусна това. Констатирам празнота в мотивите на президента. Можеше поне това да бъде споменато, касае се за отнемане на права“, изтъкна зам.-председателят на ПГ на ДПС. „Едва последните няколко дни омбудсманът Мая Манолова пише писма да се направи изключение за гражданите на Великобритания. С какво те са нещо различно от гражданите в Чикаго, Истанбул, Мелбърн. Говорим за граждани с едни и същи права“, каза още Хамид Хамид. \r\nБиляна ИВАНОВА", "date": "2019.03.05", "title": "Хамид Хамид, ДПС за преференциите: Днес е Денят на палачинката - честит празник, колеги от ГЕРБ"}
{"url": "http://www.focus-news.net/news/2019/03/05/2630986/plovdiv-mobilna-aparatura-sledi-kachestvoto-na-vazduha-zaradi-pozhara-v-rayona-na-selo-parvenets.html", "text": "Мобилна апаратура следи за качеството на атмосферния въздух в района на село Първенец във връзка с възникналия пожар. Това съобщиха за  Радио „Фокус“ – Пловдив  от Регионалната инспекция по околната среда и водите (РИОСВ). Тази сутрин, около 08.00 часа, директорът на РИОСВ доц. Стефан Шилев е получил сигнал от „Пожарна безопасност и защита на населението” – Пловдив, че гори площадката за третиране на отпадъци село Първенец. Незабавно е изпратен екип на Регионалната инспекция по околната среда и водите в Пловдив за извършване на проверка на място. За следене качеството на атмосферния въздух е поставена мобилна апаратура GASMET от Регионална лаборатория – Пловдив в двора на ОУ „Захари Стоянов“ в пловдивския кв. „Коматево“. \r\nОт РИОСВ съобщиха също, че на оператора на съоръжението ще бъде наложена принудителна административна мярка за прекратяване на дейността на площадката до изпълнение на законовите изисквания, поради замърсяване на околната среда. \r\nТони МИХАЙЛОВ", "date": "2019.03.05", "title": "Пловдив: Мобилна апаратура следи качеството на въздуха заради пожара в района на село Първенец"}
{"url": "http://www.focus-news.net/news/2019/03/05/2630988/publichna-diskusiya-za-namalyavaneto-na-taksite-za-prevodi-v-evro-shte-se-provede-v-doma-na-evropa-na-6-mart.html", "text": "Бюрото на Европейският парламент и българският евродепутат Ева Майдел организират публична дискусия на тема „Таксите за преводи в евро – един двоен стандарт по-малко“. Това съобщиха от пресцентъра на  ПП ГЕРБ . Събитието ще се проведе на 6 март 2019 г. от 13.00 часа в Дома на Европа в София (ул. „Г. С. Раковски“ 124). \r\nСпециални гости на събитието ще са икономистът Лъчезар Богданов и членът на управителния съвет на организацията на българите с опит в чужбина Тук-Там Даниела Данаилова. Целта на дискусията е да се обсъдят последиците за българските потребители и бизнес, след драстичното поевтиняване на таксите за преводи в евро.  \r\nЕвропейският парламент сложи край на дискриминацията срещу ползвателите на платежни услуги в рамките на ЕС, но извън еврозоната и от 15 декември 2019 г. банките трябва да уеднаквят таксите за трансгранични плащания в евро и за вътрешните плащания, както и да направят по-прозрачни разходите за превалутиране \r\nФорматът на срещата ще бъде панелна дискусия, след което публиката ще има възможност да задава въпроси към участниците.", "date": "2019.03.05", "title": "Публична дискусия за намаляването на таксите за преводи в евро ще се проведе в Дома на Европа на 6 март"}
{"url": "http://www.focus-news.net/news/2019/03/05/2630976/maya-lomidze-ator-vodim-razgovori-balgariya-da-izdava-poveche-mnogokratni-vizi-za-rusiya-za-dve-i-poveche-godini.html", "text": "Водим разговори България да издава повече многократни визи за Русия – за две и повече години. Това каза изпълнителния директор на Асоциацията на туроператорите в Русия (АТОР) Мая Ломидзе по време на откриването на Българо-руски бизнес форум в областта на туризма, предаде репортер на  Агенция „Фокус“ . \r\n„По време на форума много пъти се казаха числата за потока руски граждани в България и български туристи в Русия. Ние прекрасно разбира, че двете числа са една малка част от това, което всяка държава може да предложи на другата“, заяви Ломидзе.  \r\nТя припомни, че преди няколко години в Русия е имало сериозни проблеми по отношение на визите. По думите ѝ българското консулство е едно от образците, с които държавата никога не е имала проблеми. \r\n„По време на срещите с министъра на туризма на България Николина Ангелкова говорихме за това България да издава повече многократни визи за Русия – не едногодишни, а за две и повече години. Защото нуждата от често изваждане на визи е причина хората да не посещават държавата“, каза още Ломидзе. „С Ангелкова стигнахме и до извода, че България не е достатъчно лансирана в Русия. Знае се само за морето и планинските курорти. Знае се и за - историческия и балнео и спа туризма, но това практически нищо не променя. За да се увеличи интересът, страната трябва да лансира колкото може повече своите възможности“, посочи тя. \r\nЛомидзе обясни, че Асоциацията на туроператорите в Русия е предложила на министър Ангелкова да предложи програма къде и как да се лансира България в Русия и в кои периоди кой вид туризъм да се представя. „Националният съвет по туризъм е готов да се включи в развитието на нови за руските туристи видове туризъм. И България може да бъде олицетворение на това“, коментира тя. \r\nЦветилена СИМЕОНОВА", "date": "2019.03.05", "title": "Мая Ломидзе, АТОР: Водим разговори България да издава повече многократни визи за Русия – за две и повече години"}
{"url": "http://www.focus-news.net/news/2019/03/05/2630989/faz-es-se-zastapi-za-bezplatna-voda-v-restorantite.html", "text": "Министрите на околната среда на Европейския съюз се стремят към споразумение за по-добра и по-достъпна питейна вода в Европа и подкрепиха предложението на Комисията за предлагането на безплатна вода за всички клиенти в ресторантите на територията на Общността, съобщава германският национален ежедневник  Die Frankfurter Allgemeine Zeitung . \r\nУточнява се, че безплатно сервираната вода ще бъде от чешмата. Ще бъдат въведени  нови стандарти за качество на водата, както и повече обществени чешми. Наред с други неща, целта е европейците да пият повече вода от чешмата, а не от пластмасови бутилки. Тереза Герова", "date": "2019.03.05", "title": "FAZ: ЕС се застъпи за безплатна вода в ресторантите"}
{"url": "http://www.focus-news.net/news/2019/03/05/2630985/danail-kirilov-gerb-silno-se-spekulirashe-s-promenite-v-izborniya-kodeks-v-obshtestvenoto-prostranstvo-mnogo-se-govori-a-malko-se-chete.html", "text": "Силно се спекулираше със законодателната процедура по промените в Изборния кодекс. Това каза на заседание на правна комисия председателят й Данаил Кирилов, предаде репортер на  Агенция „Фокус“ . „Изразявам притеснението си, че в общественото пространство много се говори, а малко се чете“, заяви той. „Политизирането на факти и обстоятелства може да доведе до изкривяване на общественото възприятие, в една или друга посока“, коментира Данаил Кирилов. „Четете публичните документи, те са достатъчно подробни. Дават представа и за най-дребния детайл. Добросъвестността изисква да се запознаем със всички детайли“, призова той. Според него широкото прилагане на машинното гласуване ще доведе до технически проблеми в изборния процес. „Не препятстваме този способ, но сме длъжни да предупредим избирателите, че не машините и хартиите ще ни решат политическите проблеми и проблемите с доверието. Създаваме си ги сами“, подчерта Данаил Кирилов. „Истината за преференциите е, че няма нищо противоконституционно в тях. Затова, което омбудсманът говори - нека отправи искане до КС, нека да се изследва този въпрос“, каза още председателят на правна комисия. \r\nБиляна ИВАНОВА", "date": "2019.03.05", "title": "Данаил Кирилов, ГЕРБ: Силно се спекулираше с промените в Изборния кодекс - в общественото пространство много се говори, а малко се чете"}
{"url": "http://www.focus-news.net/news/2019/03/05/2630991/bdzh-planira-da-investira-71-mln-lv-v-podobryavane-na-uslugata-za-prevoz-na-patnitsi.html", "text": "В бизнес плана за 2019 г. на БДЖ е заложено капиталовите инвестиции за подобряване на предлаганата услуга за превоз на пътници да бъдат в размер на над 71 милиона лева. Това съобщиха от пресцентъра на  БДЖ . От тях 65 млн. лв. са планирани само за подобряване на състоянието на подвижния състав. \r\nПредварителните данни за 2018 г. в „БДЖ - Пътнически превози” ЕООД показват, че през 2018 г., приходите на дружеството се формират от 51 млн. лв. продажби, 10.4 млн. лв. компенсации и 175 млн. лв. субсидия, или общо 236.4 млн. лв., което е с 2.7 млн. лв. под планираните. Оперативните разходи са в размер на 215.2 млн. лв., с 10 млн. лв. по-малко от предвидените, като реализираната икономия е от разходи за външни услуги и енергия.   \r\nКато резултат дружеството за първи път от 6 години ще излезе на нетна печалба, в размер на близо 1 млн. лв. \r\nБроят на превозените пътници се задържа за трета поредна година на нивото около 21 милиона (най-ниското за последните 10 години), с леко увеличение от 184 хил. пътника, като разпределението на пътникопотока е в следните направления: \r\n- Дълги линии (транснационални маршрути): 26 влакови маршрута, които превозват 16% от пътниците и осигуряват 49% от приходите при среден приход от билет 9.64 лв.;  \r\n- Крайградски линии до 100 км (обслужвани от мотрисни влакове ДМВ и ЕМВ): 343 влакови маршрута, които превозват 38% от пътниците и осигуряват 12% от приходите при среден приход от билет 0.34 лв.; \r\n- Останалите 197 влакови маршрута превозват 46% от пътниците и осигуряват 38% от приходите, при среден приход от билет 1.27 лв. \r\nКапиталовата програма през 2018 г. изостава силно – от планирани над 46 млн. лв., за ремонтна дейност са изразходвани малко повече от 8 млн. лв., което е довело до добре известните проблеми с осигуряването на Графика за движение на влаковете. \r\nЗа 2019 г. капиталовите инвестиции са в размер на над 71 милиона лева, от които 65 млн. лв. само за подобряване на състоянието на подвижния състав. Тук са включени обществени поръчки за изпълнение на подемни ремонти на 20 локомотива и капитални ремонти на още 30 локомотива, както и стартиране на ремонта на дизеловите и електромотрисните влакове „Сименс”. Предстои и оптимизиране на текущата програма за ремонт на вагони като е предвидено през годината да бъде извършен капитален ремонт на общо 61 вагона и среден ремонт на още 98 вагона. \r\nПрез 2019 г. е планиран ръст на превозените пътници с 2.6% (545 хил.), което ще доведе до увеличение на директните приходите от продажби с почти 2 млн. лв. Субсидията по договора за обществената услуга с държавата се запазва в същия размер от 175 млн. лв.  \r\nПланираните оперативни разходи също се увеличават с 3 млн. лв. до 218 млн. лв., основно поради увеличението на минималната работна заплата и цените на енергоносителите. \r\nНамалението на печалбата се компенсира от увеличението на приходите от продажба на неоперативни ДМА и отпадъчен скрап, в резултат на което нетната печалба се подобрява от 910 хил. лева за 2018 г., на 3.730 млн. лева по бюджет за 2019 г.", "date": "2019.03.05", "title": "БДЖ планира да инвестира 71 млн. лв. в подобряване на услугата за превоз на пътници"}
{"url": "http://www.focus-news.net/news/2019/03/05/2630980/vzglyad-medvedev-komentira-ironichno-greshkata-za-56-miliona-balgarski-turisti.html", "text": "На руско-българския бизнес форум в областта на туризма, който се провежда в София, премиерът на Руската федерация Дмитрий Медведев се пошегува с печатна грешка в подготвените за него материали, в които бяха представени данни за 56 милиона български туристи, посетили страната, вместо за 50 хиляди, отбелязват в редакцията на вестник  „Взгляд“ . \r\nЛидерът на кабинета в Москва припомни, че годишният приток на туристи от Русия към България е около половин милион души. Българите, според него, също почиват в Русия. Те не са толкова много, но общият туристически поток расте, цитира изданието думите му.  \r\n„Както са ми написали на листа, през последните пет години той се е увеличил с 1,5 пъти. А, ето една неочаквана информация за мен: „До 56 милиона души“, изчете Медведев данните, посочени в материалите му, при това – с усмивка на уста.  \r\nТой обясни, че става въпрос за печатна грешка, като след това представи данни за около 50 хиляди туристи от България, които са посетили Москва. Русия, подчерта Медведев, наистина има какво да предложи на туристите. „Исками се да се стигне до цифрата от 50 милиона, която току-що прочетох\", заключи Медведев. \r\nРусия е готова да развие използването на електронни визи и да приложи други модерни решения за увеличаване на туристическия поток в страната, заяви още министър-председателят на Руската федерация в рамките на руско-българския бизнес форум в областта на туризма. Тереза Герова", "date": "2019.03.05", "title": "„Взгляд“: Медведев коментира иронично грешката за „56 милиона български туристи\""}
{"url": "http://www.focus-news.net/news/2019/03/05/2630982/vecher-makedoniya-protestite-v-tirana-demonstranti-si-izlivat-gneva-varhu-snimkata-na-edi-rama.html", "text": "Хиляди демонстранти, привърженици на опозицията, обкръжиха сградата на парламента в Тирана, настоявайки за оставката на правителството и обявяването на предсрочни парламентарни избори, съобщава електронното издание на македонския вестник „Вечер“ . \r\nВ материала са поместени и видеоклипове, на които се вижда как протестиращите късат, мачкат и палят снимки и плакати с лика на министър-председателя Еди Рама.  \r\nСградата на парламента се охранява от стотици полицаи. Съобщава се, че са поставени и прегради с бодлива тел. От редакцията припомнят, че на предходните акции се стигна до ескалация на напрежението, като правоохранителните органи употребиха сълзотворен газ срещу демонстрантите.  \r\nАлбанските медии по-рано съобщиха, че Тирана е осъмнала под полицейска обсада, тъй като протестът на опозицията бе насрочен паралелно със заседание в парламента. Депутатите започнаха да се събират един час преди началото на сесията, за да избегнат среща с протестиращите. \r\nМедиите съобщиха, че гражданите нямат възможност да се движат свободно по улиците на албанската столица. Полицията е блокирана от пешеходната зона между Художествената галерия и Министерството на вътрешните работи. Всеки, който иска да премине през „забранена зона\", трябва да покаже лична карта. Тереза Герова", "date": "2019.03.05", "title": "„Вечер“ (Македония): Протестите в Тирана: Демонстранти си изливат гнева върху снимката на Еди Рама"}
{"url": "http://www.focus-news.net/news/2019/03/05/2630990/varna-advokatite-na-zadarzhaniya-za-poboy-nad-dashterya-si-hristo-hristov-nastoyavat-da-mu-bade-napravena-psihiatrichna-ekspertiza.html", "text": "Адвокатите на задържания за побой над дъщеря си Христо Христов настояват на клиента им да бъде направена психиатрично-психологическа експертиза. Районният съд във Варна, обаче, не уважи искането на юристите Васил Василев и Георги Георгиев, предаде репортер на  Радио „Фокус“ – Варна . След заседанието на съда адвокат Василев обясни пред медиите, че клиентът му държи да се знае, че изнесените от майката на дъщеря им факти отговарят на истината, но наполовина. „Той не отрича, че е ударил някой друг шамар на детето, не отрича, че е изпаднал в един такъв гняв в резултат на сагата с жена му за това кой да притежава родителските права“, каза защитникът. Според него на 4 февруари по-малката му дъщеря сама е избягала от Сливен, където е живеела с майка си в продължение на 5-6 месеца, за да дойде при баща си. Тогава 45-годишният обвиняем Христо Христов е представил в Отдела за закрила на детето доклад, че дъщеря му иска да остане при него и не желае да се връща при майка си.  \r\nПо думите на адвоката, момичето е дошло във Варна с мотива, че има неразбирателства с бившата съпруга на Христо.  Момичето имало слаби оценки и не можела да учи повече в Сливен, не й стигали средствата и живеела в лоши условия. Юристът допълни, че майката на момичето е подала около 20 жалби срещу задържания. По думите му детето е ходило в полицейския участък и сама е дала показания срещу майка си. Бащата е решил детето да заведе жалба за домашно насилие срещу майка си. Що се отнася до откраднатите 2000 евро, обяснението на детето било, че имало задължения към приятелки и е изпратило пари и на майка си. „В резултат на това е възникнала една агресия. Представете си една 5-годишна сага, война. Всеки ден - жалби, за които на нашия клиент му е дошло до гуша“, коментира адвокатът и обвини съда и прокуратурата в инсцениране по отношение на твърденията, че Христов е тръгнал да бяга при задържането.  \r\n„Дошло му е до гуша и е решил да скочи от четвъртия етаж. Дотегнало му е от този тормоз, който му се провежда досега“, заяви още защитникът. Според него клиентът му е отключил агресия и е посегнал на детето, когато е чул, че то е изпратило на майка си част от парите. Адвокатът добави, че клиентът му се е явил в съда с патерици, защото е пострадал при скока от четвъртия етаж. \r\nПред журналисти по-голямата дъщеря на Христов, заяви че сестра ѝ е проблемното дете в семейството. 17-годишното момиче заяви пред медиите, че винаги е живяла при баща си и се разбира перфектно с него, докато по-малката ѝ сестра ходела ту при майка си, ту при баща си, според това къде ѝ е угодно. Тя обясни, че двете имат и по-малък брат, но той живее при майка им в Сливен. Момичето добави, че случилото се на 1 март е било преувеличено. Тя отрече баща им да е провесвал сестра ѝ през терасата и да я е заплашвал с нож.  \r\n„И да е упражнявал някога насилие, то е било с причина - примерно, ако не слушам. Всеки родител възпитава детето си по някакъв начин и никога не е имало някакво насилие. Винаги ми е казвал в прав текст как не трябва да е. Аз перфектно се разбирам с него и затова живея при него. Аз не оправдавам грешката, не казвам, че е невинен“, коментира още по-голямата дъщеря на задържания Христо Христов.  \r\nРайонният съд остави в ареста 45-годишния мъж, който е морски офицер по образование, но от години управлява собствен хотел в курортен комплекс „Чайка“ във Варна. \r\nДиана СТОЕВА", "date": "2019.03.05", "title": "Варна: Адвокатите на задържания за побой над дъщеря си Христо Христов настояват да му бъде направена психиатрична експертиза"}
{"url": "http://www.focus-news.net/news/2019/03/05/2630995/sport-aleks-oksleyd-chembarleyn-se-zavrashta-v-igra-za-livarpul.html", "text": "Полузащитникът на Ливърпул Алкес Окслейд-Чембърлейн е на път да се завърне в игра. Това може да се случи още в петък, когато дублиращият отбор на „мърсисайдци“ ще играе срещу Дарби Каунти. Английският национал получи контузия в коляното и не е играл от април 2018 година. Той започна да тренира с отбора през февруари и бе регистриран за двубоите в Шампионската лига, където Ливърпул го очаква реванш срещу Байерн Мюнхен в Германия след 0:0 в първия мач на „Анфийлд“.", "date": "2019.03.05", "title": "Спорт: Алекс Окслейд-Чембърлейн се завръща в игра за Ливърпул"}
{"url": "http://www.focus-news.net/news/2019/03/05/2630993/zam-nachalnikat-na-otbranata-general-leytenant-dimitar-iliev-ot-startiraneto-na-kampaniyata-badi-voynik-samo-za-mesets-dokumenti-za-postapvane-na-voenna-sluzhba-sa-podali-111-dushi.html", "text": "От стартирането на кампанията „Бъди войник“ само за месец документи за постъпване на военна служба са подали 111 души. Това каза зам.-началникът на отбраната генерал-лейтенант Димитър Илиев по време на пресконференция във връзка с кампанията на Министерството на отбраната „Бъди войник“, предаде репортер на  Радио „Фокус“-Пирин . „Кампанията „Бъди войник“ започна на 7 февруари в Стара Загора и ще завърши на 29 октомври във Велико Търново. Тя ще бъде проведена на територията на 29 български града, като искаме да представим Българската армия на хората по места. Искаме хората да имат възможност да разговарят с военнослужещите от различните категории“, отбеляза той.  \r\nГенерал-лейтенант Илиев посочи, че се предвижда през тази година периодично да бъдат обявени до 5 конкурса за набиране на кадрови войници. По думите му първият е бил обявен на 15 февруари - за 185 места в Сухопътните войски в градовете София, Стара Загора, Ямбол, Карлово, Хасково, Казанлък, Шумен, Плевен, Благоевград, Асеновград, Сливен, Смолян, Пловдив и село Мусачево. Той уточни, че документи за кандидатстване се приемат до 22 март, а подробна информация може да се получи във всяко военно окръжие. \r\nНатали СТЕФАНОВА", "date": "2019.03.05", "title": "Зам.-началникът на отбраната генерал-лейтенант Димитър Илиев: От стартирането на кампанията „Бъди войник“ само за месец документи за постъпване на военна служба са подали 111 души"}
{"url": "http://www.focus-news.net/news/2019/03/05/2630997/haskovo-zam-kmetat-na-topolovgrad-margarita-georgieva-posreshtna-uchenitsi-i-uchiteli-ot-ot-tri-darzhavi-v-ramkite-na-proekta-mladi-otkrivateli-utreshni-predpriemachi.html", "text": "Зам.-кметът на Тополовград Маргарита Георгиева посрещна ученици и учители от от три държави в рамките на проекта „Млади откриватели, утрешни предприемачи“. Това съобщиха от пресцентъра на  Общината . Визитата е по проект „Млади откриватели, утрешни предприемачи“ на Европейската програма за образование, обучение и спорт „Еразъм+“. Ръководител на проекта е учителката по английски език Пепа Теодосиева. Групата от 29 ученици и учители от Испания, Хърватия и Латвия гостува на учениците от СУ „Д-р Петър Берон“ и ще бъде в Тополовград до 9 март. В рамките на 6 дни младежите от четирите страни провеждат съвместни мероприятия и създават приятелства. \r\nДнес гостите посетиха Общинската администрация. На специална среща в Заседателната зала домакините презентираха Община Тополовград. За културния живот в общината разказа Красимира Ятакчиева – началник отдел „Хуманитарни и социални дейности“ \r\nЗаместник-кметът Маргарита Георгиева приветства гостите и ги увери, че са винаги добре дошли в малкия сакарски град. На срещата присъства председателят на Общинския съвет Васил Сяров.", "date": "2019.03.05", "title": "Хасково: Зам.-кметът на Тополовград Маргарита Георгиева посрещна ученици и учители от от три държави в рамките на проекта „Млади откриватели, утрешни предприемачи“"}
{"url": "http://www.focus-news.net/news/2019/03/05/2630987/edinodushno-komisiyata-po-pravni-vaprosi-othvarli-prezidentskoto-veto-varhu-izborniya-kodeks.html", "text": "Единодушно Комисията по правни въпроси отхвърли ветото на президента Румен Радев върху част от последните промени в Изборния кодекс, предаде репортер на  Агенция „Фокус“ . „За“ повторното приемане на измененията в Изборния кодекс гласуваха 14 народни представители. Предстои ветото на държавния глава да се гласува окончателно в пленарна зала. „Заявявам политическата воля на ПГ на ГЕРБ и на партньорите ни, че ще предприемем законодателна инициатива, касаеща нормите за преференциалния праг. Те да бъдат такива, каквито са в действащия закон“, обяви председателят на комисията Данаил Кирилов.  \r\nДържавният глава върна закона за ново обсъждане в парламента на 25 февруари. Според него поправките в изборното законодателство отслабват механизмите за осигуряване на честни избори. Радев наложи вето на увеличаването на прага на преференцията, както и на ограничаването на машинното гласуване. Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ.  \r\nИзмененията в Изборния кодекс минаха в парламента на 14 февруари. Според промените за евроизборите кандидатът трябва да получи действителни гласове не по-малко от националната избирателна квота, а за парламентарните не по-малко от регионалната квота. По този начин отпадна предишното изискване за валидност на преференцията от минимум 7% от гласовете.  \r\nСлед гласуването БСП напусна парламента. Няколко дни по-късно – на 18 февруари, председателят на ГЕРБ и министър-председател Бойко Борисов свика спешно заседание на Изпълнителната комисия и от партията обявиха, че ще върнат преференциите и ще задействат процедура за нова избирателна комисия. ГЕРБ внесе нови промени в Изборния кодекс за възстановяване на преференцията.  \r\nПрезидентът призова БСП да се върне в пленарна зала за предстоящото гласуване на промените. Опозицията приветства ветото, но обяви, че няма да бъде в парламента, докато не бъдат изпълнени всичките й условия.  \r\nУправляващата коалиция ГЕРБ и „Обединени патриоти“ взе решение да отхвърли президентското вето върху промените в Изборния кодекс с аргумент, че твърденията на държавния глава Румен Радев, че няма съдебен контрол, не отговарят на истината. \r\nБиляна ИВАНОВА", "date": "2019.03.05", "title": "Единодушно Комисията по правни въпроси отхвърли президентското вето върху Изборния кодекс"}
{"url": "http://www.focus-news.net/news/2019/03/05/2630994/zadarzhani-sa-dvama-dushi-za-opit-da-proniknat-v-gpu-vidin-i-da-izvarshat-palezh-na-10-tonovi-tsisterni-s-neft-obzor.html", "text": "Задържани са двама души за опит да проникнат в Граничното полицейско управление-Видин и да извършат палеж на 10-тонови цистерни с нефт. Това стана ясно по време на брифинг пред сградата на Специализираната прокуратура в София. Заместник главният прокурор Иван Гешев припомни, че в края на миналата година е била запалена кола на разследващ полицай във Видин, по същото време е бил направен и опит за палеж на апартамента му, но похитителите са объркали етажите. Той отбеляза, че тогава му е било възложено от главния прокурор Сотир Цацаров да  предприеме действия по анализ и да се сформира щаб за работа по този случай. Гешев изтъкна, че на 26 февруари е получена информация в ОДМВР-Видин и Главна дирекция „Национална полиция“, че ще бъде извършен палеж или на територията на Видин, или на Монтана. „Колегите са сформирали екипи на множество адреси, които да осъществяват охрана. Във вторник през нощта, един от тези постове констатира опит да се проникне на територията на Гранично полицейско управление-Видин. При опит да се доближат лицата бягат, задържани са“, уточни Гешев. „На мястото, където са се опитали да проникнат и най-вероятно е щял да бъде извършен палежът, се намира 10-тонова цистерна с нефтени продукти“, каза той, като допълни, че в близост се намират и други горива, които биха предизвикали взрив. „При лицата, които са задържани под стража от Районния съд-Видин, в петък, са намерени множество 11-литрови бутилки с бензин, с които се показва, че има сходство на почерка от първите палежи и сегашния опит“, коментира той. „Тези бутилки са пълни с бензин, към тях е прикрепено пликче с определено вещество, и когато в него се инжектира трето вещество, каквото е намерено в спринцовки в апартамента на задържаните лица, възниква химична реакция и се получава взрив, доста сериозен“, поясни Гешев. Главният секретар на МВР и главен комисар Ивайло Иванов обясни, че задържаните лица не са местни жители и най-вероятно са наети да свършат тази работа. Той отбеляза, че задържаните не са криминално проявени, а мотивът за опита за запалване на цистерните все още не е ясен.  \r\nПо време на пресконференция във Видин старши комисар Петър Коцин, директор на Областната дирекция на МВР, увери, че е предотвратен взрив на цистерни в гъсто населен жилищен район във Видин. Той добави, че е установено жилище, в което подозрителните лица са се настанили, като се заредили с достатъчно количество храна и вода, за да могат да останат в рамките на няколко дни там, докато отшуми това, което са замислили и след това да се изтеглят без проблеми. „Сутринта на 27 февруари около 4.00 часа лицата напуснаха жилището, като всяко носеше раница на гърба си и още един тъмен сак. Насочиха се към сградата на Граничното полицейско управление и стигнаха до оградата, която е откъм булевард „Панония“ срещу бензиностанцията. Едното лице прескочи оградата на ГПУ-то, но в този момент другото забеляза раздвижване на нашите колеги и извика съучастника си обратно. Така двамата успяват да се оттеглят в междублоковото пространство в близост до управлението“, отбеляза той. По думите му двете лица, които са задържани за постоянно в ареста, не са от Видин, живеели са на територията на София и не са криминално проявени. \r\nДаяна ДЮЛГЕРОВА", "date": "2019.03.05", "title": "Задържани са двама души за опит да проникнат в ГПУ-Видин и да извършат палеж на 10-тонови цистерни с нефт (ОБЗОР)"}
{"url": "http://www.focus-news.net/news/2019/03/05/2631000/kyustendil-kmetstvoto-v-selo-sovolyano-kandidatstva-za-finansirane-po-programata-chista-okolna-sreda-s-proekt-za-vazstanovyavane-na-zona-za-otdih.html", "text": "Кметството в село Соволяно кандидатства за финансиране по програмата „Чиста околна среда” с проект за възстановяване на зона за отдих. Това съобщи пред журналисти Пламен Илиев, кмет на село Соволяно, предаде репортер на  Радио „Фокус” – Кюстендил . По думите му зоната за отдих се намира в парка на населеното място, a средствата  за които се кандидатства са в размер на 10 000 лева. Предвидената зона за ремонт е на площ от един декар. Запланувани са монтиране на два навеса, поставяне на 15 пейки, ремонтиране на  чешма, направа на барбекю, ново детско съоръжение, озеленяване и възстановяване на калдъръма. „Това е вторият по проект на кметство Соволяно, първият беше –детска площадка. Със сегашния искаме да зарадваме младите хора в селото, защото го заслужават и разчитаме основно на тях за развитието  и подобряването живота в Соволяно”, каза Пламен Илиев. По думите му до края  на месец март трябва да излязат резултатите  с одобрените проекти. \r\nВенцеслав ИЛЧЕВ", "date": "2019.03.05", "title": "Кюстендил: Кметството в село Соволяно кандидатства за финансиране по програмата „Чиста околна среда” с проект за възстановяване на зона за отдих"}
{"url": "http://www.focus-news.net/news/2019/03/05/2630999/sofiya-ekipi-na-toplofikatsiya-otstranyavat-avariya-na-magistralen-toploprovod-po-ul-otets-paisiy-vavezhda-se-vremenna-organizatsiya-na-dvizhenieto.html", "text": "Поради авария на магистрален топлопровод по ул. „Отец Паисий“ между бул. „Тодор Александров“ и ул. „Пиротска“ се въвеждат промени в организацията на движение. Това съобщиха от пресцентъра на  Столична община . От 4.30 часа на 6 март до 24.00 часа на 8 март ще бъде затворено за преминаване на моторни превозни средства пътното платно на ул. „Отец Паисий“ между  бул. „Тодор Александров“ и ул. „Пиротска“. Трамвайна линия 20 ще се движи по скъсен маршрут от Депо Искър до Младежки Театър.    \r\nЕкипите на „Топлофикация“ са започнали работа и ще продължат и през нощта.", "date": "2019.03.05", "title": "София: Екипи на „Топлофикация“ отстраняват авария на магистрален топлопровод по ул. „Отец Паисий“, въвежда се временна организация на движението"}
{"url": "http://www.focus-news.net/news/2019/03/05/2630992/tsvetina-ivanova-bsbspa-balgariya-mozhe-da-osiguri-savremenen-i-kachestven-ozdravitelen-turizam.html", "text": "България може да осигури съвременен и качествен оздравителен туризъм. Това каза главният секретар на Българския съюз по балнеология и спа туризъм Цветина Иванова по време на Българо-руски бизнес форум в областта на туризма, предаде репортер на  Агенция „Фокус“ . \r\n„България е разположена в централния част на Балканския полуостров и има чудесни условия за балнео туризъм. Спецификата на климата е обусловена от разположението на страната. Тук може да се усети както слънцето, така и суровият континентален климат. Може да се усети красотата на всички сезони“, заяви Иванова. \r\nТя посочи, че у нас има около 130  минерални извора. „Те се намират в екологични региони – в Родопите, в Подбалкана, в Софийската котловина и т.н. Характерното за тях е постоянният им химически състав и тяхната дълбочина. Минералните води се характеризират с голямо разнообразие топлина – има такива с температури на водата от 15 до над 37 градуса“, каза още главният секретар на БСБСПА. \r\nИванова коментира, че балнео лечението е древно лечение, което се прилага в България и е привлекателно за туристите. „У нас бяха разработени и утвърдени програми за рехабилитация на опорно-двигателния апарат, нервната система, бели дробове и др. Успешно се прилагат питейни методики както със слабо минерализирани води, така и минерализирани над 2 грама на литър при лекуване на стомашни заболявания“, заяви тя. По думите ѝ България може да осигури качествен и съвременен оздравителен туризъм. \r\nЦветилена СИМЕОНОВА", "date": "2019.03.05", "title": "Цветина Иванова, БСБСПА: България може да осигури съвременен и качествен оздравителен туризъм"}
{"url": "http://www.focus-news.net/news/2019/03/05/2631003/sofiya-na-preskonferentsiya-shte-bade-napraven-otchet-na-deynostta-na-op-ekoravnovesie.html", "text": "На 6 март в 11.00 директорът на ОП „Екоравновесие“ Веселин Асенов ще представи отчет за дейността на общинското предприятие. Това съобщиха от пресцентъра на  Столична община . Пресконференцията ще се състои в ОП „Екоравновесие“ на бул. „Княгиня Мария Луиза“ 88.", "date": "2019.03.05", "title": "София: На пресконференция ще бъде направен отчет на дейността на ОП „Екоравновесие“"}
{"url": "http://www.focus-news.net/news/2019/03/05/2631006/ministar-tsetska-tsacheva-obsadi-s-eksperti-i-magistrati-ot-germaniya-merki-za-podobryavane-na-usloviyata-v-zatvorite-u-nas.html", "text": "Министърът на правосъдието Цецка Цачева и заместник-министър проф. Николай Проданов проведоха днес работна среща с германска делегация в състав: Николаус Сабино Алвино от Федералното министерство на правосъдието и защита на потребителите, Томас Юнге - старши прокурор в Главна прокуратура - Берлин, Дирк Тесмер - съдия в Главния провинциалния съд във Франкфурт и Ян Кристоф Немиц - експерт по наказателно право в Министерството на външните работи на Германия. Това съобщиха от пресцентъра на  Министерството на правосъдието . \r\nАкцент в разговорите в Министерството на правосъдието бяха действията по подобряване условията в местата за лишаване от свобода и принципът за настаняване в тях, както и взаимодействието между двете страни при прилагането на Европейската заповед за арест. По време на срещата министър Цачева отбеляза високото ниво на сътрудничество между българските и германските съдебни органи и заяви увереност, че то ще продължи и ще се задълбочава.  \r\nПроф. Проданов запозна подробно делегацията с направените значителни стъпки към подобряване на материалните условия в местата за лишаване от свобода и действията, които предприема българската страна за привеждане на жилищните, битовите и общите помещения в съответствие с международните стандарти относно местата за задържане и Европейските правила за затворите. Министър Цачева заяви, че усилията на българското правителство в тази насока не са еднократен акт, а процес, който продължава и в момента. Бяха посочени конкретни примери за периода 2017 г. – 2018 г., а именно: цялостни ремонти на спалните и битовите помещения в затворите в Бургас, Варна и Сливен, до края на 2019 г. ще приключат ремонтите в затворите Пазарджик, Бобов дол и затворническо общежитие от закрит тип „Черна гора“ към затвора в Стара Загора.  \r\nОт своя страна германските гости изказаха задоволство от доброто сътрудничество с България в областта на екстрадиционното производство и ни поздравиха за постигнатия напредък по отношение на условията в местата за лишаване от свобода. Гостите изразиха увереност в задълбочаването на тесните професионални контакти между двете страни.  \r\nРаботната визита у нас на представителите Федералното министерство на правосъдието и защита на потребителите, на Главна прокуратура Берлин, на Главния провинциалния съд във Франкфурт и на Министерството на външните работи на Германия продължава със срещи в други институции, утре те ще посетят затворите в Белене и в Плевен.", "date": "2019.03.05", "title": "Министър Цецка Цачева обсъди с експерти и магистрати от Германия мерки за подобряване на условията в затворите у нас"}
{"url": "http://www.focus-news.net/news/2019/03/05/2631004/veliko-tarnovo-obshtinata-i-politsiyata-predpriemat-merki-za-osiguryavane-na-obshtestveniya-red-v-denya-na-futbolniya-mach-mezhdu-etar-i-tsska.html", "text": "Община Велико Търново и полицията предприемат мерки за осигуряване на обществения ред в деня на футболния мач между „Етър“ и „ЦСКА“. Това заяви пред журналисти зам.-кметът на Велико Търново проф. Георги Камарашев, предаде репортер на  Радио „Фокус“ – Велико Търново . Срещата е насрочена за 9 март. Тя ще се проведе на стадион „Ивайло“ и ще започне в 17.30 часа, но мерките за сигурността на зрителите ще са засилени през целия ден. „Мачовете с първите отбори в класирането са предизвикателство. Този мач не прави изключение. Създали сме организация преди време и не смятаме, че ще имаме трудности“, каза още проф. Камараев. Той допълни, че през настоящата година феновете на „ЦСКА“ са поискали да направят шествие в града. Разрешение за това им е било дадено лично от кмета на града Даниел Панов.  \r\n„Има негова заповед и е създадена организация , съвместно с полицията, за осигуряване на обществения ред. Искам да кажа на всички граждани, особено тези, които живеят около стадиона, че в деня на мача там ще има пропускателен режим – във всички прилежащи улици. Съветвам ги, ако имат възможност да си преместят автомобилите, тъй като ще има голям приток на коли и фенове“, поясни още проф. Камарашев. Той допълни и, че площадката към улица „Йоновка“ ще е паркинг за гостите. С друга заповед на градоначалника е забранена и продажбата на алкохол и спиртни напитки в района на стадион „Ивайло“. \r\nЛуиза ТРАНЧЕВА", "date": "2019.03.05", "title": "Велико Търново: Общината и полицията предприемат мерки за осигуряване на обществения ред в деня на футболния мач между „Етър“ и „ЦСКА“"}
{"url": "http://www.focus-news.net/news/2019/03/05/2630998/ne-sa-ustanoveni-narusheniya-v-mestnostta-alepu-kray-sozopol-obzor.html", "text": "Не е налице строителна и монтажна дейност по изграждането на три вилни сгради в местност Алепу, землище на град Созопол. Това стана ясно по време на проверка на сигнали за извършване на строителна дейност в местността, която извърши  началникът на Регионална дирекция „Национален строителен контрол“ – Югоизточен район-Бургас, инж. Милен Ненчев. Според него извършваните дейности са единствено и само по брегоукрепването на мястото. „В петък от Община Созопол е издадена заповед, с която ясно е указано като условие, че вторият етап от строежа – изграждането на вилните сгради, може да се извършва едва след цялостен мониторинг по първи етап – брегоукрепването. Това отсъстваше в първоначалното разрешение за строеж. Заповедта ще бъде подробно проверена от Дирекция „Строителен контрол“, с присъствието на представители на Община Созопол“, отбеляза инж. Ненчев. Той добави, че дейностите по брегоукрепване задължително трябва да включват стоманобетонови кубове и вертикален стоманобетонен откос, които вече са изградени на терена, за да се спре активното свлачище. „До този момент брегоукрепването още не е довършено и строежът се изпълнява по съгласуваната строителна документация“, каза още инж. Ненчев. Според Вълко Костов, представител на строителен надзор, строежът в местността е спрян след 1 март заради гнезденето на пчелояди. Той добави, че това се е случило по предписание от Регионална инспекция по околната среда и водите – град Бургас. „Днес получихме ново писмо от тях, с което стана ясно, че ще подновим брегоукрепването, вероятно от утре. А откога точно, ще разберем, когато писмото достигне до нас“, отбеляза Костов. Според него строителните дейности ще продължат вероятно до 15 май, когато започва гнезденето на този вид птици. На днешната проверка присъства и инж. Цветанка Павлова, технически експерт в „Главболгарстрой“, според която законът е спазен и потвърди информацията, че към момента се изпълнява първи етап от укрепването на свлачището в местността. „Нямаме притеснения. Конструкцията, която виждате на терена, е изцяло укрепваща брега“, отбеляза инж. Павлова и добави, че днешната проверка е причината да липсват работници на обекта. „Чакаме да се произнесе контролният орган, за да знаем дали работата по обекта ще продължи“, каза още инж. Павлова. \r\nМария ПОПЧЕВА", "date": "2019.03.05", "title": "Не са установени нарушения в местността Алепу край Созопол (ОБЗОР)"}
{"url": "http://www.focus-news.net/news/2019/03/05/2631002/kaloyan-pargov-bsp-sofiya-ot-izvanrednata-aktivnost-na-kmeta-yordanka-fandakova-ne-vidyah-reshenie-na-nito-edin-transporten-problem.html", "text": "В последните дни кметът Йорданка Фандъкова обърна внимание на проблемите в Столичния градски транспорт, но не виждам никакъв резултат от тази нейна извънредна активност. Това коментира председателят на БСП - София и на групата на социалистите в Столичния общински съвет Калоян Паргов по повод срещата на кмета миналия петък с представителите на синдитаките в транспортните дружества и днешния ѝ отговор на писмото на протестиращите шофьори, съобщиха от пресцентъра на  БСП - София . \r\n\"В общите приказки на кмета личи опит за замазване на проблемите. Не виждам никакви решения да произлизат от действията ѝ\", каза Калоян Паргов, който е заместник-председател на Комисията по транспорт и туризъм в Столичния общински съвет. \"Ако наистина искаше да направи нещо полезно за шофьорите, щеше да обещае срок, в който да бъдат подобрени санитарно-битовите условия за шофьорите на последните спирки. Щеше да обещае срок за промяна на разписанията на колите така, че да има нормално време за почивка на шофьорите, щеше да обещае оптимизация на маршрутната мрежа... Има достатъчно ясни и конкретни проблеми, по които може да започнем работа в Транспортна комисия, заедно с ръководството на ЦГМ и на транспортните дружества, за да ги разрешаваме. Това симулиране на дейност от страна на управляващите в Столична община, с цел бавене и поредно замитане на проблема под килима, за никого не е полезно\", посочи Паргов. \r\nКалоян Паргов добави, че ще поиска официално от заместник-кмета по финанси и транспорт Дончо Барбалов подробна информация от всички депа в Столичните транспортни дружества за неизпълнените курсове от графика поради липса на шофьори. \"Искам да знам дали е вярно, че шофьори от градския транспорт са наказвани с глоби заради самоотлъчка, ако откажат да се явят на работа в определения им по график почивен ден\", заяви Калоян Паргов. \"Така ли смятат управляващите да решат проблема с недостига на шофьори? След активизирането на кмета Фандъкова по въпросите на градския транспорт не разбрах най-важното - как ще отстрани проблема с извънредния труд?\", добави той. \r\nПредседателят на БСП - София настоява да получи отговор и на въпроса как ще бъдат защитени правата на протестиращите шофьори, които не са членове на двата синдиката. \"Защо кметът отказва да се срещне с тях? Въпросът за социалния диалог с тези хора стои без отговор\", коментира Калоян Паргов. \"Те поставиха своите искания на заседанието на Комисията по транспорт и туризъм преди седмица. И тогава всички, в присъствието на заместник-кмета Барбалов, приехме те да получат отговори на въпросите си на следващото заседание, на 13-и март. Затова очаквам тогава да поставим ясни срокове за работата по решаване на проблемите - подобряване на санитарно-битовите условия на крайните спирки, оптимизация на разписанията и достатъчно време за почивка на шофьорите между отделните курсове, подобряване на работата в сервизите, месечни и седмични графици за работа и почивка, осигуряващи задължителните по Кодекс на труда междусменни и седмични почивки\", каза още той. \r\nКалоян Паргов добави, че все още очаква и се надява преди заседанието на Комисията по транспорт и туризъм на 13-и март да получи поисканата информация за това колко часа извънреден труд е положен от шофьорите от депата в София за първите два месеца от годината.", "date": "2019.03.05", "title": "Калоян Паргов, БСП - София: От извънредната активност на кмета Йорданка Фандъкова не видях решение на нито един транспортен проблем"}
{"url": "http://www.focus-news.net/news/2019/03/05/2631005/stara-zagora-rayonniyat-sad-ostavi-v-aresta-30-godishen-mazh-obvinen-za-domashno-nasilie.html", "text": "По искане на Районна прокуратура - Стара Загора Съдът определи мярка за неотклонение „Задържане под стража“ спрямо мъж с инициали К.П. (на 30 г.), привлечен като обвиняем по бързо производство за това, че на 27 февруари 2019 г. в Стара Загора е причинил средна телесна повреда на жена (счупване на лявата ръка), като деянието е извършено в условията на домашно насилие. Това съобщиха от пресцентъра на  Апелативна прокуратура - Пловдив . \r\nВ хода на образуваното производство е установено, че обвиняемият К.П и пострадалата са съпрузи. Пострадалата била подлагана на системно домашно насилие. На 27 февруари 2019 г. в жилището им обвиняемият нанесъл побой на пострадалата, като ѝ счупил лявата ръка. Тя успяла да избяга при свои роднини и да потърси помощ от полицията. К.П. е задържан, а на жената е оказана медицинска помощ и лечение. \r\nВ хода на разследването, под ръководството на Районна прокуратура –  Стара Загора, се установи, че К.П. е криминално проявен, но до момента не е осъждан. Престъплението, за което му е повдигнато обвинение, предвижда наказание „Лишаване от свобода“ за срок от 2 до 10 години. \r\nРайонен съд - Стара Загора е преценил, че от събраните по делото доказателства може да се направи обосновано предположение, че К.П. е извършил престъплението, за което е привлечен като обвиняем и съществува реална опасност да се укрие или да извърши друго престъпление. \r\nВзетата спрямо него мярка за неотклонение „Задържане под стража“ може да се обжалва и протестира пред Окръжен съд - Стара Загора.", "date": "2019.03.05", "title": "Стара Загора: Районният съд остави в ареста 30-годишен мъж, обвинен за домашно насилие"}
{"url": "http://www.focus-news.net/news/2019/03/05/2631001/mvnr-na-rusiya-pravitelstvoto-na-venetsuela-madro-izbegna-vazmozhni-provokatsii-kato-ne-arestuva-guaydo.html", "text": "Вземайки решението да не арестува лидера на венецуелската опозиция Хуан Гуайдо, правителството на страната избегна възможни провокации, заяви във вторник пред  ТАСС  директорът на Латиноамериканския департамент на Министерството на външните работи на Русия Александър Щетинин. \r\n„Венецуелските власти постъпиха мъдро: те избегнаха провокации, към които ги тласкаха настойчиво“, заяви дипломатът. „Според мен, това показва, че правителството на Николас Мадуро е настроено за мирно разрешение без вътрешни катаклизми“. \r\n„Без съмнение, решението, за това как да се действа, е изцяло в компетенциите н а законните власти на Венецуела“, подчерта Щетинин. \r\nПо-рано Върховният съд на Венецуела забрани на Гуайдо да излиза от страната, но той успя да избяга. На 22 февруари опозиционният лидер пристигна в крайграничния колумбийски град Кукута, където има център за разпределение на международна хуманитарна помощ, предназначена за жителите на Венецуела. В течение на миналата седмица той посети Колумбия, Бразилия, Парагвай, Аржентина и Еквадор. \r\nНакрая Гуайдо се върна във Венецуела и за първи път след близо двуседмично отсъствие се появи на митинг пред своите привърженици в Каракас. \r\nПревод и редакция:", "date": "2019.03.05", "title": "МВнР на Русия: Правителството на Венецуела мъдро избегна възможни провокации, като не арестува Гуайдо"}
{"url": "http://www.focus-news.net/news/2019/03/05/2631012/sliven-oblastniyat-upravitel-chavdar-bozhurski-dade-predvaritelno-saglasie-za-prodazhbata-na-dva-terena-na-slivenskite-mineralni-bani.html", "text": "Областният управител на Сливен Чавдар Божурски даде предварително съгласие за продажбата на два терена на Сливенските минерални бани, в отговор на получено писмо от Българската агенция за инвестиции (БАИ), съобщиха от пресцентъра на  Областната администрация . В писмото от БАИ информират, че фирма „НИКВЕЦ“ ЕООД е заявила намерение за изграждането на модерен балнеокомплекс с прогнозна стойност 11 млн.лева и капацитет от 20 000 посетители на година. В момента тече процедура за сертифициране на фирмата като инвеститор от клас А. „С оглед значимостта на посочения проект за развитието на българската икономика и в частност – на региона, моля да бъде оказано пълно съдействие на инвеститори“, се заявява в писмото от изп.директор на агенцията. \r\nФирмата е собственик на 2 парцела с обща площ от 6 дка, върху които ще бъде построена сградата на комплекса.  Сега е изявила е желание да придобие и съседни два парцела от 5 дка, върху които да построи спортни съоръжения, амфитеатър и съвременна канализация. Към канализацията могат да се присъединят и други обекти на Баните. „На това основание отговорих положително и дадох предварителното си съгласие за закупуването на допълнителните терени. Искам да подчертая, че държавният интерес ще е гарантиран, тъй като съгласно Закона за насърчаване на инвестициите, ако фирмата не изпълни в срок намеренията си, имотите ще бъдат върнати на държавата. Като областен управител, според дадените ми правомощия, ще окажа съдействие на всеки инвеститор, който ще допринесе за развитието на Сливенските минерални бани“, каза областният управител.", "date": "2019.03.05", "title": "Сливен: Областният управител Чавдар Божурски даде предварително съгласие за продажбата на два терена на Сливенските минерални бани"}
{"url": "http://www.focus-news.net/news/2019/03/05/2631013/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по aвтомагистрала „Струма“, glawen път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.03.05", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/03/05/2631007/naslednikat-na-ues-michal-prishtina-tryabva-da-otmeni-mitata-a-belgrad-da-ne-deystva-agresivno.html", "text": "Филип Рийкър, най-вероятният наследник на Уес Мичъл на поста помощник-държавен секретар на САЩ за Европа и Евразия, в четвъртък призова Прищина да „отмени вносните мита върху сръбските стоки“ и в същото време се обърна към Белград „да се фокусира върху стратегическите интереси, вместо агресивно да отхвърля Косово“, предава  белградското радио „Б92“ . \r\nПредставителят на Вашингтон предупреди, че Косово и Сърбия „рискуват да изпуснат най-добрата си възможност за цяло поколение“ да разрешат спора помежду си. \r\n„Косово не може да изгуби нищо ако преговаря, но рискува да загуби всичко, ако не го направи“, подчерта Рийкър, като добави, че отношенията между Прищина и Вашингтон вече са повлияни негативно от действията на косовското правителство. \r\nНаследникът на Уес Мичъл заяви още, че Белград, от друга страна, „увреди атмосферата на компромис и напредък в диалога... с кампания, насърчаваща държавите да оттеглят решението си да признаят Косово и да блокират членството на Прищина в международните организации“. \r\nПревод и редакция:", "date": "2019.03.05", "title": "Наследникът на Уес Мичъл: Прищина трябва да отмени митата, а Белград да не действа агресивно"}
{"url": "http://www.focus-news.net/news/2019/03/05/2630996/burgas-natsionalnata-referentna-laboratoriya-e-potvardila-sluchay-na-morbili-v-grada.html", "text": "Националната референтна лаборатория към Националния център по заразни и паразитни болести е потвърдила случай на морбили в Бургас, при жена на 47 г. Това съобщиха от пресцентъра на  Регионална здравна инспекция – Бургас . Жената е била в контакт със заболяло лице, а имунизационният ѝ статус е неизвестен. След проява на нетипична клинична картина тя е консултирана с инфекционист, а резултатът от взетите проби за серологично изследване е потвърден като положителен за морбили в Националната референтна лаборатория „Морбили, паротит и рубеола“. Издирени са всички 6 контактни лица, като към момента те са без оплаквания. Поставени са под медицинско наблюдение.", "date": "2019.03.05", "title": "Бургас: Националната референтна лаборатория е потвърдила случай на морбили в града"}
{"url": "http://www.focus-news.net/news/2019/03/05/2631009/sliven-zamestnik-kmetat-pepa-chilikova-posreshtna-uchenitsi-i-tehni-uchiteli-v-sgradata-na-obshtinata.html", "text": "Заместник-кметът на Сливен с ресор „Хуманитарни дейности“ Пепа Чиликова посрещна ученици и техни учители в сградата на Общината. Това съобщиха от пресцентъра на  Община Сливен . \r\nГостите бяха от Професионалната гимназия по текстил и облекло (ПГТО) „Добри Желязков“, Сливен; Хендек, Турция; Лацио, Италия; Фетести, Румъния и Хуелва, Испания. \r\n„Добре дошли в България, добре дошли в Сливен! Радвам се, че тази зала е пълна с толкова много млади хора“, заяви в началото заместник-кметът. \r\nГостите получиха като подарък албум със снимки на Сливен от миналото и настоящия му облик. От своя страна гостите благодариха за топлото посрещане. \r\nТема на проекта е „Нека училищата се сближат чрез езиците“. Той стартира на 02.10.2017 година и ще приключи на 01.10.2019 година. \r\nОт 3 до 10 март домакин по проекта е ПГТО „Добри Желязков“ – Сливен, на тема „Кухня“. \r\n„Не се съмнявам, че дейностите по проекта ви ще приключат успешно. Пожелавам ви приятно изкарване в Сливен. Надявам се, че ще ви хареса и когато се върнете във вашите страни, да разкажете на семействата си и приятелите си колко красив е градът ни и какви забележителности има в него“, посочи Пепа Чиликова.", "date": "2019.03.05", "title": "Сливен: Заместник-кметът Пепа Чиликова посрещна ученици и техни учители в сградата на Общината"}
{"url": "http://www.focus-news.net/news/2019/03/05/2631010/zam-nachalnikat-na-otbranata-general-leytenant-dimitar-iliev-balgarskata-armiya-ima-nuzhda-ot-silni-i-smeli-mazhe-i-zheni-za-koito-da-si-voennosluzhesht-e-ne-samo-profesiya-no-i-kauza.html", "text": "Българската армия има нужда от силни и смели мъже и жени, за които да си военнослужещ е не само професия, но и кауза. Това каза зам.-началникът на отбраната генерал-лейтенант Димитър Илиев по време на пресконференция във връзка с кампанията на Министерството на отбраната „Бъди войник“, предаде репортер на  Радио „Фокус“-Пирин . Той заяви, че Българската армия дава възможности за стабилни доходи, кариерно развитие, дългосрочен ангажимент и сигурност. По думите му това е професия с престиж в обществото – професия на дълга и честта. Според него службата в Българската армия е патриотизъм в действие. \r\n„Още през 2016 година Министерството на отбраната предприе мащабни мерки – промяна на модела за кадрово развитие на военнослужещите, изменения и допълнения в нормативната уредба, като приехме и един план за преодоляване на некоплекта от личен състав във Съоръжените сили. Досега можем да отчетем, че тези мерки дадоха положителен резултат, но недостатъчно. Некомплектът във Въоръжените сили е около 20% и се запази такъв и през 2018 година“, коментира още генерал-лейтенант Илиев. Той отбеляза, че с цел намаляване на некомплекта по програма „Персонал“ от бюджета на Министерство на отбраната за 2018 година са били разчетени средства за допълнително попълване на 1 300 броя длъжности, а за периода 2019-2021 по тази програма са разчетени средства за попълване по 800 длъжности за всяка година. По думите му анализът от 2018 година показва, че за първи път броят на приетите на военна служба е по-голям от броя на напусналите. Генерал-лейтенант Илиев каза още, че поредна стъпка за намаляване на некомплекта е промяната в системата за заплащането на военнослужещите, считано от 1 януари 2019, като възнагражденията са увеличени с до 10%, в зависимост от отговорностите и длъжността. \r\nНатали СТЕФАНОВА", "date": "2019.03.05", "title": "Зам.-началникът на отбраната генерал-лейтенант Димитър Илиев: Българската армия има нужда от силни и смели мъже и жени, за които да си военнослужещ е не само професия, но и кауза"}
{"url": "http://www.focus-news.net/news/2019/03/05/2631008/ivana-mileva-oblastna-direktsiya-na-mvr-varna-predmet-napodobyavasht-voenen-snaryad-e-otkrit-pri-remontnite-deynosti-na-bul-vasil-levski.html", "text": "Предмет, наподобяващ военен снаряд, е открит при ремонтните дейности на бул. „Васил Левски“, в района на пазар „Левски“ във Варна. Това каза за  Радио „Фокус“ – Варна  говорителят на Областна дирекция на МВР – Варна Ивана Милева. Тя съобщи, че към момента районът е отцепен и се очакват военни експерти, които да решат как да се действа. „Потвърждавам, че при изкопните дейности има някакъв предмет, който е намерен и който прилича на някакво военно снаряжение. Ние отцепваме района и изчакваме специалистите от военните да дойдат на място, за да се погрижат“, посочи Ивана Милева. Към  момента на място са разположени екипи на полицията и се очакват военни специалисти, които да преценят по-нататъшните действия на органите на реда. \r\nБояна АТАНАСОВА", "date": "2019.03.05", "title": "Ивана Милева, Областна дирекция на МВР – Варна: Предмет, наподобяващ военен снаряд, е открит при ремонтните дейности на бул. „Васил Левски“"}
{"url": "http://www.focus-news.net/news/2019/03/05/2631014/svezhina-dimitrova-narodna-astronomicheska-observatoriya-i-planetarium-nikolay-kopernik-varna-mezhdunaroden-maystorski-klas-na-tsern-shte-se-provede-v-grada.html", "text": "Международен майсторски клас на Европейска организация за ядрени изследвания (ЦЕРН) ще се проведе във Варна и още 4 града в страната - Козлодуй, Дупница, София и Смолян. Това каза в интервю за  Радио „Фокус“ – Варна  Свежина Димитрова, директор на Народна астрономическа обсерватория и планетариум (НАОП) „Николай Коперник“ – Варна. Тя допълни, че за първа година събитието ще се реализира извън София. „Миналата година научната колаборация се проведе в Софийския университет, а интересът беше изключително голям“, поясни Свежина Димитрова. Стана ясно, че домакин на майсторския клас на Европейската организация за ядрени изследвания ЦЕРН във Варна ще бъде Народна астрономическа обсерватория и планетариум „Николай Коперник“, а началото е на 7 април, от 10.00 часа.  \r\n„Интересът на младите към науката е неспиращ. Участие ще вземат ученици на възраст от 15 до 19 години“, обясни Свежина Димитрова. Според нея много кандидати са изявили желание, но след селекция и предварителен подбор стана ясно, че в научното изследване ще вземат участие 30 ученици, които ще работят в групи.  Тя допълни, че на децата ще бъдат изнесени лекции от ментори, ще им бъде разказано какво е необходимо да направят и ще бъдат обучени да работят  със софтуера, който трябва да използват. „Ще им се дадат реални данни от детектора CMS, който трябва да обработят. Учениците ще направят сами оценката на данните от експеримента CMS на адронния колайдер – LHC в ЦЕРН, Женева и ще видят какви частици са открили“, каза още Свежина Димитрова. Тя посочи, че е част от лекторите и менторите за майсторския клас в град Варна заедно с д-р Румяна Хаджийска – Институт за ядрени изследвания и ядрена енергетика към Българска академия на науките (ИЯИЯЕ към БАН), Мирослав Бончев – докторант Софийския университет „Климент Охридски“ и проф. д-р Бойка Анева от Института за ядрени изследвания и ядрена енергетика към БАН. Тя допълни, че учителите, които водят децата също ще бъдат включени като ментори, за да помагат при нужда за обработката на данните. Свежина Димитрова поясни, че участниците ще обобщят получените резултати, ще ги презентират и обсъдят чрез видеоконферентната връзка с ученици от други държави и учени от ЦЕРН. \r\nСияна БУХЛАРСКА", "date": "2019.03.05", "title": "Свежина Димитрова, Народна астрономическа обсерватория и планетариум „Николай Коперник“ – Варна: Международен майсторски клас на ЦЕРН ще се проведе в града"}
{"url": "http://www.focus-news.net/news/2019/03/05/2631019/stara-zagora-v-grada-se-provede-mezhduuchilishtna-viktorina-1000-prichini-da-se-gordeem-che-sme-balgari.html", "text": "Междуучилищна викторина „1000 причини да се гордеем, че сме българи“  по повод Националния празник Трети март се проведе днес в залата на Регионална библиотека „Захарий Княжески“. Това съобщиха от пресцентъра на  Община Стара Загора . \r\nТя е организирана от Младите омбудсмани Бетина Радева и Калоян Максимов и е под патронажа на общинския омбудсман Надежда Чакърова. \r\nГости на събитието бяха Иванка Сотирова, зам.-кмет на Община Стара Загора, общинският омбудсман Надежда Чакърова, началникът на Регионално управление на образованието Татяна Димитрова, Милена Колева, председател на Районен съд - Стара Загора, директори на училища, учители и ученици. \r\nВ състезанието участват осем отбора от осем училища в Стара Загора: Гимназия с преподаване на чужди езици „Ромен Ролан; Профилирана природо-математическа гимназия  „Гео Милев”; Професионална гимназия по строителство и геодезия „Лубор Байер”; Професионална гимназия по облекло и хранене „Райна Княгиня”; Професионална гимназия по строителство и дървообработване „Недьо Ранчев”; Средно училище „Иван Вазов”; Средно училище „Максим Горки” и Средно училище “Васил Левски”. Отборите са съставени от по пет ученици от 9-и до 11-и клас. \r\n„Темата на викторината е много актуална, много предизвикателна. Трябва да сме горди, че сме българи, че Стара Загора е нашият град. Моята надежда е, че днес Вие ще покажете знания. Очакваме да съпреживявате даденостите на днешното време и да ги остойностявате“, каза Иванка Сотирова, зам.-кмет на Община Стара Загора. \r\nВикторината включваше общо 12 въпроса - 7 от различни области, 3 музикални, 1 от българското кино и 1 пъзел със забележителност от Старозагорска област. \r\nАвторитетно жури в състав: Петър Калчев, директор на Регионалния исторически музей, Георги Туртуриков, правен съветник на общинския омбудсман и Петър Желязков, издател на книгата „1000 причини да се гордеем, че сме българи“, оценяваше отговорите. \r\nУчениците показаха сериозни познания в различни области и за различни личности като Веселина Кацарова, Кольо Фичето, Ил Браун, желязната църква „Свети Стефан“. По-сложи бяха музикалните загадки с част от текстовете на песни. \r\nСлед оспорвана надпревара първото място се класира отборът на ГПЧЕ „Ромен Ролан“, след тях се наредиха представителите на СУ „Максим Горки“, а до третото място стигна отборът на СУ „Васил Левски“. \r\nВсички участници получиха награди - комплект книги свързани с българската история и литература.", "date": "2019.03.05", "title": "Стара Загора: В града се проведе междуучилищна викторина „1000 причини да се гордеем, че сме българи“"}
{"url": "http://www.focus-news.net/news/2019/03/05/2631020/kardzhali-izlozhba-na-maski-i-obichayat-sirnishkiya-ogan-edna-zabravena-traditsiya-shte-badat-predstaveni-v-regionalniya-istoricheski-muzey.html", "text": "Изложба на маски и възстановяване на обичая „Сирнишкия огън – една забравена традиция“ ще бъдат представени в Регионалния исторически музей. Това каза за  Радио „Фокус“  Соня Костадинова, уредник в отдел „Етнография“ в Регионалния исторически музей. Заедно с деца от Школата по етнография и краезнание към Центъра за работа с деца - Кърджали ще покажат обичая „Сирнишки огън\" на 6 март от 17.00 часа в двора на Музея. На третия етаж ще бъдат изложени карнавални маски, изработени от децата.  \r\nОтносно символиката на огъня Соня Костадинова посочи, че той е важен и трябва да е висок, да се намира на високо - на хълм край селото, защото пречиства магически обитаемото пространство.  \r\nДарина ДЕЕНИЧИНА", "date": "2019.03.05", "title": "Кърджали: Изложба на маски и обичаят „Сирнишкия огън – една забравена традиция“ ще бъдат представени в Регионалния исторически музей"}
{"url": "http://www.focus-news.net/news/2019/03/05/2631016/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП „Илинден-Ексохи“ на границата с Гърция. Това съобщиха за  Радио „Фокус“-Пирин  от „Гранична полиция“. С нормална интензивност се извършва преминаването и през ГКПП „Кулата-Промахон“. Без проблеми се осъществява преминаването и на ГКПП „Златарево – Ново село“ на границата между България и Северна Македония. \r\nНатали СТЕФАНОВА", "date": "2019.03.05", "title": "Благоевград: Без забавяне се осъществява преминаването през ГКПП „Илинден-Ексохи“"}
{"url": "http://www.focus-news.net/news/2019/03/05/2631018/varna-spetsializiran-ekip-ot-punkta-za-bazirane-shte-izvarshi-razuznavane-i-transportirane-na-otkritiya-artileriyski-snaryad-na-bul-levski.html", "text": "Специализиран екип от Пункт за базиране – Варна, с ръководител капитан ІІІ ранг Красимир Дамянов, ще извърши днес разузнаване на боеприпаса, открит при изкопни работи на бул.  „Васил Левски“ в град Варна. Това съобщиха от пресцентъра на  Военноморските сили . \r\nПри първоначалния оглед е установено, че това е силно корозирал артилерийски снаряд. Военнослужещите от състава на ВМС ще извършат разузнаване, изземване и транспортиране на открития боеприпас за последващо унищожение в обезопасен район. \r\nДо пристигането на специализирания екип районът, в който е открит боеприпаса на бул. „Васил Левски“, се охранява от служители на МВР.", "date": "2019.03.05", "title": "Варна: Специализиран екип от Пункта за базиране ще извърши разузнаване и транспортиране на открития артилерийски снаряд на бул. „Левски“"}
{"url": "http://www.focus-news.net/news/2019/03/05/2631017/sport-martin-kamburov-podpisa-nov-dogovor-s-beroe.html", "text": "Берое поднови договора на голмайстора Мартин Камбуров. Настоящият договор на нападателя-ветеран изтичаше в края на този сезон, а новият ще задържи 38-годишния футболист в Стара Загора и през следващия. Камбуров премина в Берое през август 2017 година и до днес има 54 мача и 28 гола с екипа на отбора. Той е най-резултатният действащ футболист в българското първенство и е на второ място във вечната ранглиста с 217 попадения, като отстъпва само на легендата на ЦСКА Петър Жеков.", "date": "2019.03.05", "title": "Спорт: Мартин Камбуров подписа нов договор с Берое"}
{"url": "http://www.focus-news.net/news/2019/03/05/2631011/rtk-kosovo-vuchich-ne-izklyuchva-sarbiya-da-priznae-kosovo.html", "text": "Президентът на Сърбия Александър Вучич не изключи възможността да признае независимостта на Косово в интервю пред италианската информационна агенция ANSA, но посочи, че Белград трябва също да получи нещо в замяна, предава  държавната „Радио и телевизия Косово“ (RTK) . \r\n„Първо, има възможност да се постигне компромис. Не може да признаем Косово без да получим нещо насреща от другата страна“, е заявил сръбският държавен глава. \r\nЩо се касае до „корекцията на границите“, Вучич заяви, че темата е спорна, защото Косово и Сърбия имат различия относно границите. \r\n„За разлика от косовските лидери, които заблуждават своите граждани всеки ден с нереалистични обещания, че Прищина ще получи всичко, а Белград нищо, мой дълг е да обясня на сърбите значението на компромиса, който не означава нито победа, нито поражение, а победа за бъдещето на Сърбия“, заяви той. \r\nВучич отхвърли твърденията на някои медии, че е провел тайни срещи с косовския си колега Хашим Тачи и описа като „чиста лъжа“, информациите за съществуването на проектоспоразумение между Прищина и Белград. \r\nТой отново повтори, че диалога няма да продължи, докато правителството на Косово не отмени 100-процентовите мита върху сръбските стоки. \r\nПревод и редакция:", "date": "2019.03.05", "title": "RTK (Косово): Вучич не изключва Сърбия да признае Косово"}
{"url": "http://www.focus-news.net/news/2019/03/05/2631023/burgas-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Бургас. Това съобщи за  Радио „Фокус“ – Бургас  дежурният в Областно пътно управление – Бургас. Видимостта е добра, пътищата са сухи и нормално проходими. \r\nПо-интензивен е трафикът в областния град. Натоварено е движението по централните булеварди „Стефан Стамболов“, „Демокрация“ и „Тодор Александров“, по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.03.05", "title": "Бургас: С нормална интензивност е трафикът по пътищата в областта"}
{"url": "http://www.focus-news.net/news/2019/03/05/2631022/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, а температурите са положителни. Пътните настилки са предимно сухи, на места по усойните части са мокри, но без поледици, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Очаква се движението да бъде нормализирано в средата на април. \r\nПовишена опасността от падащи камъни и свличане на земни маси по всички направления в областта, заради повишаването на дневните температури и снеготопенето, затова водачите трябва да шофират внимателно и със съобразена скорост. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.05", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2019/03/05/2631026/anna-konukova-otdel-zakrila-na-deteto-varna-poluchihme-signal-za-bashta-reshil-da-prodava-9-godishnoto-si-dete.html", "text": "През изминалите почивни дни в Отдел „Закрила на детето“ – Варна е постъпил сигнал за упражнено физическо насилие спрямо майка с шест деца от населено място в областта. В случая бащата е искал да продаде най-голямото дете, което е на 9 години. Това съобщи пред журналисти началникът на Отдел „Закрила на детето“ – Варна Анна Конукова, предаде репортер на  Радио „Фокус“ – Варна . Тя не се ангажира с отговор на въпроса дали са зачестили случаите на насилие в семейства с малки деца, но потвърди, че ежемесечно с колегите й работят средно по два или три случая.  \r\n„Не във всички случаи се потвърждава, че е упражнено насилие. Точно родители в раздяла, развод, сигнализират за насилие и недобре упражнени грижи. Всеки използва децата за постигане на някакви цели, което никак не е удачно за децата. Така че, не всички сигнали, които получаваме касаят физическо и психическо насилие“, обясни експертът. По думите й в случаи, в които има и повече деца, е много трудно да се осигурят мерки за закрила и всички да бъдат настанени в кризисни центрове. \r\nДиана СТОЕВА", "date": "2019.03.05", "title": "Анна Конукова, Отдел „Закрила на детето“ – Варна\": Получихме сигнал за баща, решил да продава 9-годишното си дете"}
{"url": "http://www.focus-news.net/news/2019/03/05/2631027/stara-zagora-v-obshtinata-beshe-otkrita-izlozhba-posvetena-na-proekta-most-mezhdu-kulturite.html", "text": "Във фоайето на Общината беше открита изложба, посветена на проекта „Мост-Между-Културите“. Това съобщиха от пресцентъра на  Община Стара Загора . Фотоизложбата се реализира за трета поредна година в Стара Загора с подкрепата на кмета Живко Тодоров. Тя е организирана от Източно европейски Форум за Диалог – Мостове. \r\nИзложбата представя лица и моменти от Третото издание на предизвикателството „Мост-Между-Културите“ проведено през 2018 г. в две части в две държави. Инициативата, която има за цел да насърчава разбирателството, междукултурната и религиозна толерантност, събира в рамките на 5-дневен лагер деца от различни етноси и вероизповедания в Стара Загора и Хага. \r\nНа 22 пана старозагорските фотографи Калина и Борис Борисови разказват една история на приятелство, уважение и опит да станеш по-добър човек. Представени са знакови моменти, емоции, преживявания от дните заедно. „Видяхме на практика как се изграждат мостове“, посочи Калина Борисова. \r\n„Инициативата е подкрепена от Община Стара Загора, защото какво по-хубаво от това да се преодоляват предубеждения и да се изграждат мостове чрез общуването между деца от различни етноси. Ние винаги ще подкрепяме подобни инициативи, те са полезни и снимките са красноречиво доказателство“, каза Иванка Сотирова, зам.-кмет на Община Стара Загора. Тя получи и благодарствена грамота за подкрепата на проекта. \r\nИзложбата ще остане във фоайето на Община Стара Загора две седмици. След това тя ще бъде представена в още четири български градове, а наесен и в Женева. \r\nИзложбата вече е гостувала в Народното събрание със съдействието на Емил Христов и старозагорския депутат Радостин Танев.", "date": "2019.03.05", "title": "Стара Загора: В Общината беше открита изложба, посветена на проекта „Мост-Между-Културите“"}
{"url": "http://www.focus-news.net/news/2019/03/05/2631029/1000-abonatni-stantsii-sa-bez-topla-voda-zaradi-avariya-v-tsentara-na-sofiya.html", "text": "1000 абонатни станции са без топла вода, заради авария в центъра на София. Това съобщи за  Агенция „Фокус“  ръководителят на пресцентъра на „Топлофикация“ Елизабет Павлова. Възникнала е  авария на магистрален топлопровод по ул. „Отец Паисий“ между бул. „Тодор Александров“ и ул. „Пиротска“. „Топлоподаването е спряно около 15.30 часа, тъй като се установи, че има пробив. За съжаление, мрежата в централна градска част е много стара и има аварии. Специално това място е много комуникативно, от там минава трамвай“, обясни тя.  \r\n„Това, което можем да направим сега, е да дренираме участъка – да източваме насъбралата се гореща вода вътре в канала. Едва след като бъде спрян трамвай номер 20, който върви по това трасе, през нощта ще започнем работа. Трябва да вкараме и тежка техника, за да можем да разкопаем улицата, но това ще стане след като бъде спрян последният трамвай номер 20“, каза още Елизабет Павлова. „Съгласно изискванията на нормативната уредба имаме задължение до 48 часа да отстраним аварията, но след това ще бъдат необходими още ден-два, за да бъде възстановен релсовият път и да бъде възстановен транспортът. В момента са готови два екипи да започват работа, ако е необходимо имаме готовност да включим и допълнително хора, които да помогнат. Ще се работи късно през нощта. Вероятно ще създадем малко повече шум, за което се извиняваме на гражданите, които живеят в участъка, който ще бъде разкопан“, съобщи ръководителят на пресцентъра на „Топлофикация“.  \r\nТеодора ПАТРОНОВА", "date": "2019.03.05", "title": "1000 абонатни станции са без топла вода, заради авария в центъра на София"}
{"url": "http://www.focus-news.net/news/2019/03/05/2631028/api-ot-930-chasa-do-1500-chasa-na-6-mart-dvizhenieto-shte-se-osashtestvyava-v-izprevarvashtata-lenta-v-tunel-topli-dol-na-am-hemus-v-posoka-sofiya.html", "text": "От 9.30 часа до 15.00 часа на 6 март движението ще се осъществява в изпреварващата лента в тунел „Топли дол“ на АМ „Хемус“ в посока София. Това съобщиха от пресцентъра на  Агенция „Пътна инфраструктура“ . Ще бъде ограничено движението по активната лента поради ремонт на пожароизвестителната система на тунела. Шофьорите трябва да се движат с повишено внимание, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ .", "date": "2019.03.05", "title": "АПИ: От 9.30 часа до 15.00 часа на 6 март движението ще се осъществява в изпреварващата лента в тунел „Топли дол“ на АМ „Хемус“ в посока София"}
{"url": "http://www.focus-news.net/news/2019/03/05/2631025/rumen-petkov-abv-byahme-nepodgotveni-za-poseshtenieto-na-medvedev-tay-kato-imashe-ochakvaniya-za-po-kategorichna-pozitsiya-ot-strana-na-ek-za-gazoprenosnata-mrezha.html", "text": "Бяхме неподготвени за посещението на Медведев, тъй като имаше очаквания за по-категорична позиция от страна на Европейската комисия за газопреносната мрежа. Това каза председателят на АБВ Румен Петков в интервю за предаването „Лице в лице“ по  бТВ . \r\n„За приключилото посещение на Медведев трябва да отбележим, че това е добра стъпка след 10-годишно прекъсване на взаимоотношенията между изпълнителната власт на двете държави. Мисля, че ние бяхме неподготвени, защото стана очевидно, че има очаквания за по-ясна и категорична позиция отстрана на ЕК за газопреносната мрежа“, заяви Петков. \r\nТой посочи, че България има няколко много големи провала в енергетиката. „Трябва да се върнем назад и да видим провалите в енергетиката ни – ние пропуснахме „Син поток“ и загубихме милиарди, пропуснахме „Южен поток“ и сега се борим за „Турски поток“. А вече минимум 30% от трансфера сме ги загубили – това са 5 млрд. куб. м., които си остават в Турция“, посочи Петков. \r\nЛидерът на АБВ коментира, че България не е успяла да убеди премиера на Русия, че има категорично подкрепата на Европейската комисия за изграждането на проекта „Турски поток“. „Според мен правителството пропусна да се бори за пряка доставка на руски газ, защото това би било по-евтино за Европа. Това е бъдещето, ако искаме да гарантираме добра цена“, каза още той.", "date": "2019.03.05", "title": "Румен Петков, АБВ: Бяхме неподготвени за посещението на Медведев, тъй като имаше очаквания за по-категорична позиция от страна на ЕК за газопреносната мрежа"}
{"url": "http://www.focus-news.net/news/2019/03/05/2631021/anna-konukova-otdel-zakrila-na-deteto-varna-14-godishnoto-momiche-koeto-beshe-bito-ot-bashta-si-shte-bade-nastaneno-v-krizisen-tsentar-za-srok-ot-3-do-6-mesetsa.html", "text": "14-годишното момиче, което беше бито от баща си във Варна, ще бъде настанено в кризисен център за срок от 3 до 6 месеца. Това съобщи пред журналисти началникът на Отдел „Закрила на детето“ – Варна Анна Конукова, предаде репортер на  Радио „Фокус“ – Варна . Решението беше взето на среща по координационния механизъм за работа по отношение на деца с риск от насилие между отговорните институции, сред които са полицията, прокуратурата, Агенцията по закрила на детето и учебното заведение, което посещава момичето. По думите на Анна Конукова в кризисния център детето трябва да получи сигурна среда и подкрепа от социален работник и психолог. Ако има нужда от някакви здравни грижи те ще се реализират. Момичето ще продължи да ходи на училище, но ако има нужда, ще й бъде осигурено известно време, за да преодолее травмата.  \r\n„При настаняване в кризисен център има различни режими, според индивидуалните потребности на детето - дали да бъде придружавано от възрастен, кога може да бъде оставено“, обясни още Анна Конукова. Според нея засега ще бъдат ограничени донякъде връзките на момичето с близки и роднини. Срещите ще стават по определен график и в присъствие на социален работник. Майката е информирана за мярката за закрила, но тя може да бъде предприета и без нейното съгласие. „Ние винаги търсим сътрудничество от родителя, защото това е временна мярка. Така че, майката знае, ние сме разговаряли с нея и ще организираме настаняването. Тя е съгласна с мярката за закрила“, каза още ръководителят на Отдел „Закрила на детето“. Престоят на момичето в звеното зависи от това как детето ще се адаптира и как ще се справя с проблема си.  \r\nПредстои да бъде воден разговор и с по-голямата сестра на момичето, която е на 17 години. Все още не е ясно дали тя също ще бъде настанена в кризисен център. В момента и двете момичета живеят в хотела на баща си. Според Анна Конукова ситуацията в семейството е доста объркана. Разводът между двамата родители е продължил дълго, а в даден момент момичето е използвало ситуацията. Същевременно, обаче, при преместването си при единия от родителите, той го е манипулирал до известна степен и това е усложнило нещата.  \r\n„Родителите трябва да отстояват една позиция и то позицията, която е приета със съдебно решение или с издадени заповеди по Закона за защита от домашно насилие. По принцип те трябва да приемат своята отговорност, да се грижат за децата си. Няма как зад всеки един родител да има социален работник и да изпълнява техните ангажименти“, обясни още Анна Конукова. Тя допълни, че преди побоя на 1 март Отдел „Закрила на детето“ е имал информация от полицията, че бащата на момичето е нарушил ограничителната си заповед. Според Анна Конукова по делото за промяна на родителските на първа инстанция има решение в полза на майката и бащата е обжалвал. „Сега нещата вероятно няма да бъдат в негова полза и ще има решение децата да се отглеждат от майката“, коментира още тя. \r\nДиана СТОЕВА", "date": "2019.03.05", "title": "Анна Конукова, Отдел „Закрила на детето“ – Варна: 14-годишното момиче, което беше бито от баща си, ще бъде настанено в кризисен център за срок от 3 до 6 месеца"}
{"url": "http://www.focus-news.net/news/2019/03/05/2631024/bsp-nastoyava-pravitelstvoto-da-poiska-i-poluchi-ot-ek-garantsiite-koito-ruskata-strana-ochakva-za-turski-potok-obzor.html", "text": "Министър-председателят на Руската федерация Дмитрий Медведев бе на визита у нас в понеделник и вторник. Той се срещна с министър-председателя Бойко Борисов и президента Румен Радев. Подписани бяха и редица двустранни документи. Теми  на разговорите бяха енергийните проекти и двустранните отношения, като новината от визитата е, че Русия иска гаранции от Европейската комисия за бъдещето на \"Турски поток\". Петата визита на руски премиер или президент за последните 30 години и втората поред на Дмитрий Медведев  у нас бе тема на редовната пресконференция на „Позитано“ 20 във вторник.  \r\nБСП оцени високо и положително визитата на руския премиер. Позицията на партията бе изразена от  лидера на БСП Корнелия Нинова .  Тя изтълкува посещението като стъпка за диалог и подобряване на отношенията между Русия и България. Нинова изтъкна, че за БСП е в  интерес на България да имаме двустранен диалог и възстановяване на икономическите отношения с Русия. Корнелия Нинова посочи, че по енергийните проекти позицията на БСП винаги е била ясна. Тя припомни, че партията винаги е смятала, че България има нужда от АЕЦ „Белене“ и от „Южен поток“ преди да бъде спрян. Нинова отчете, че премиерът Борисов е претърпял развитие по тези теми и от първоначалната оценка за „гьол“, вече приема АЕЦ „Белене“ като стратегически проект за България. Тя разкритикува трите кабинета на Бойко Борисов и подчерта, че те са загубили много  възможности през тези години. „От срещата стана ясно, че руската страна няма да се ангажира с проекта „Турски поток“ през България“, докато не получи гаранции от ЕК. Затова имаме въпроси към правителството на България. Поискало ли е такива гаранции? Ако да, получило ли ги е? Ако не, защо не ги е поискало и какви стъпки ще предприеме оттук нататък да получи тези гаранции от ЕК, за да може да стартира целият процес? Иначе би изглеждало, че правителството на България е само на етап добри пожелания, предизборен пиар преди европейските избори и нищо конкретно. Оттук нататък на ход е премиерът Борисов. ЕС се управлява от неговите партньори. Искаме той да отправи към ЕК питане за гаранции и да ги получи в интерес на България и на стратегическите ни проекти. Сега той е на ход. По втората тема – хъб „Балкан“ и тук са имали нашата подкрепа и положително мнение“, каза Нинова. Тя посочи, че от ТАСС е изтекла информация, че „Газпром“ заявява, че не планира да участва в проекта газов хъб „Балкан“ в България. \r\nДеница КИТАНОВА", "date": "2019.03.05", "title": "БСП настоява правителството да поиска и получи от ЕК гаранциите, които руската страна очаква за „Турски поток“ (ОБЗОР)"}
{"url": "http://www.focus-news.net/news/2019/03/05/2631015/turizmat-vav-fokusa-na-balgaro-ruskite-otnosheniya-obzor.html", "text": "Туризмът беше във фокуса на българо-руските отношения през втория ден от официалната визита на министър-председателя на Руската федерация Дмитрий Медведев в България. Двамата заедно с премиера Бойко Борисов откриха Българо-руски бизнес форум в областта на туризма. Събитието представи възможност за насърчаване и задълбочаване на сътрудничеството и контактите на туристическия бизнес на двете държави с институционалната подкрепа на правителствата на Република България и Руската федерация.  Министърът на туризма Николина Ангелкова  откри форума с думите, че България винаги е била една от най-предпочитаните и сигурни държави за руските туристи. Тя отбеляза, че традициите и отношенията в нашите страни в областта на туризма са стабилни и имат богата перспектива. По думите ѝ естествената езикова и историческа близост на нашите два народа са предпоставка за повече руски туристи и посочи, че българската държава полага усилия за гарантиране на най-добрите условия за руските туристи у нас. Ангелкова съобщи, че се обсъжда възможността 2020 г. и 2021 г. да бъдат провъзгласени за Години на туризма на България в Русия и съответно – на Русия в България. Премиерът на Руската федерация Дмитрий Медведев  заяви, че около половин милион туристи от Русия всяка година идват в България, като значителна част от тях имат недвижими имоти на Черноморското крайбрежие. „Между Русия и България има туризъм и той е на доста добро ниво. Нашата обща култура и гостоприемството са основата за това“, заяви Медведев. Toй посочи, че добрата туристическа инфраструктура на добра цена и климатът привличат най-вече руските туристи. Сигурността също е много важна черта. „С една дума – в България са създадени всички условия за добра и пълноценна почивка, включително и с деца“, заяви руският премиер. Медведев съобщи още, че Русия подготвя мащабен проект, който предвижда улесняване на визовия режим за туристи от всички страни и добави, че са готови за най-модерни визови решения.  Министърът на икономическото развитие на Руската федерация Максим Орешкин  отбеляза, че туристическият поток от Русия към България е намалял с 20% през последните години заради обвързването на българския лев с еврото. По думите му пътуванията до страната ни са с 15-20% по-скъпи от пътуванията до Сочи и Тунис например и затова повече туристи остават в Русия или посещават Турция. По думите му България може да намери своето място в нишата на културно-историческия туризъм, с което се отличава от своите конкуренти.  Българският премиер Бойко Борисов  заяви, че страната води миролюбива външна политика, за да привлича повече туристи. Той отбеляза, че от 1 февруари у нас в 59 града има центрове за издаване на визи, за да се улеснят максимално туристите и припомни, че се водят разговори за фериботна връзка между Бургас и Новоросийск. „В условията на санкции и на голямо напрежение на многополюсния свят, ние с Дмитрий Медведев успяваме да поддържаме доста добри и прагматични работни отношения. Не бива пак да се делим като нация на русофили и русофоби. Нека си гледаме нашите важни български интереси“, заяви Борисов. Той обясни, че България се гордее със стабилния лев и връзката му с еврото. „И очакваме тази година да ни поканят в чакалнята на еврозоната\", каза още той. Ръководителят на Федералната агенция по туризъм на Руската федерация Зарина Догузова  посочи, че Русия ще работи за развитието на културния туризъм, за да привлича повече български туристи. Тя заяви, че през последните години е намалял броят на българите, които посещават Русия. „Явно не правим нещо, както трябва, затова ще трябва да помислим какво да променим“, коментира Догузова и заяви, че и България, и Русия могат да предложат много на своите туристи в опознавателно-културния туризъм. Тя посочи, че ще се работи и за развитие на фериботните връзки между двете държави. Изпълнителният директор на Асоциацията на туроператорите в Русия Мая Ломидзе  съобщи, че Русия води разговори с България страната ни да издава повече многократни визи за Русия – за две и повече години. Тя припомни, че преди няколко години в Русия е имало сериозни проблеми по отношение на визите. По думите ѝ българското консулство е едно от образците, с които държавата никога не е имала проблеми. \r\nДен по-рано – 4 март, България и Русия подписаха Програма за съвместни действия в областта на туризма между Министерството на туризма на Република България и Министерството на икономическото развитие на Руската федерация за периода 2019 - 2021 г. \r\nЦветилена СИМЕОНОВА", "date": "2019.03.05", "title": "Туризмът във фокуса на българо-руските отношения (ОБЗОР)"}
{"url": "http://www.focus-news.net/news/2019/03/05/2631032/rumen-petkov-abv-balgarskoto-pravitelstvo-napravi-gruba-greshka-s-reshenieto-da-investirame-v-chasten-terminal-v-gartsiya.html", "text": "Българското правителство направи груба грешка с решението да инвестираме в частен терминал в Гърция. Това каза председателят на АБВ Румен Петков в интервю за предаването „Лице в лице“ по  бТВ  във връзка с участието на България като акционер в терминала „Александруполис“. „Гърция има държавен терминал, който можеше да гарантира по-евтин газ. Не знам какво кара България да инвестира в гръцки частен проект“, коментира Петков и посочи, че на този въпрос, който АБВ задава, така и не е получила отговор. \r\n„Ние диверсифицирахме „Марици“-те – американските централи, и в момента плащаме 178 лв. на МВтч на „Марица – 1“, 115 лв. на „Марица – 3“ и 77 лв. на „Марица – 2“. А енергията, която идва от АЕЦ „Козлодуй“, е 54 лв. Така че нека да си дадем веднъж завинаги сметка – слугинажът не може да лежи на портмонето на българския гражданин“, заяви лидерът на АБВ. „Имаме един газопровод от 10 км, който забавихме с една година, а сега 400 км трябва да ги построим за една година. Как ще стане това? Тези въпроси не се коментират в Народното събрание. Това са серия от провали в енергетиката. Ние ликвидирахме 3-ти и 4-ти блок в АЕЦ „Козлодуй“. Т.е. ние сами удряме себе си. Гледам парламентарни партии протестират срещу КЕВР – ама с какво са виновни от КЕВР“, коментира Петков.", "date": "2019.03.05", "title": "Румен Петков, АБВ: Българското правителство направи груба грешка с решението да инвестираме в частен терминал в Гърция"}
{"url": "http://www.focus-news.net/news/2019/03/05/2631035/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. Няма регистрирани тежки пътни инциденти през изминалия ден по пътищата от републиканската пътна мрежа. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 31 юли. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София-Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване има на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.03.05", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/03/05/2631034/pregled-na-mezhdunarodnite-novini-do-18-chasa-agentsiya-fokus.html", "text": "Началниците на Генералните щабове на Русия и САЩ се срещнаха в Австрия в понеделник, за да обсъдят ситуацията в Сирия, където ще остане постоянна американска военна сила дори след териториалното поражение на групировката „Ислямска държава“, предава  AFP . \r\nГенерал Джоузеф Дънфорд, председател на Съвета на началниците на щабове на САЩ се срещна с руския си колега Валери Герасимов във Виена. \r\n„Двамата военни лидери обсъдиха мерки за избягване на конфликти между коалицията и руската армия в Сирия и обмениха възгледи за състоянието на военните отношения между Русия и САЩ и настоящата ситуация около сигурността в Европа, както и други теми“, заяви говорителят на Съвета на началниците на щабове на САЩ полковник Пат Райдър. \r\nСлед влизането на Русия в сирийския конфликт през 2015 година, Москва и Вашингтон изградиха канали, чрез които да избягват конфликти между своите военни части в близкоизточната страна, като се предупреждават за планирани въздушни операции, обяснява „Франс прес“. \r\n„И двамата лидери осъзнават колко е важно да се запази постоянната комуникация, за да се избегнат грешки и да се насърчава прозрачността и избягването на конфликти в райони, където нашите военни действат в непосредствена близост“, отбеляза Райдър. \r\nСрещата - първата от юни - идва на фона на засиленото напрежение между Съединените щати и Русия, като Пентагонът отново прехвърля своя фокус върху Москва, като конкурентна „велика сила“, отбелязва френската агенция, като припомня, че след като Вашингтон излезе от Договора за ликвидация на ракетите със среден и малък обсег (ДРСМО), в понеделник руският президент Владимир Путин официално обяви, че и Русия спира да изпълнява споразумението. \r\nВъпреки конфликта в Сирия и нарастващото напрежение между двете страни, военните на Русия и САЩ запазват отворени каналите за комуникация помежду си. \r\nКакто се разбра след изтичане на информация, през 2018 година Русия е изпратила поверително писмо на САЩ, в което се съдържа предложение за сътрудничество и гарантиране на възстановяването на Сирия, както и завръщането на бежанците. \r\n„Франс прес“ припомня още, че президентът на САЩ Доналд Тръмп реши през декември да изтегли американските военни сили от Североизточна Сирия, където бяха разположени, за да се борят срещу „Ислямска държава“ заедно с местните кюрдски формирования, но след това промени решението си и обяви, че там ще останат за постоянно 200 американски военнослужещи. Понастоящем Вашингтон води преговори със Западните си съюзници и коалицията срещу „Ислямска държава“ за формиране на международни сили, които да обучават кюрдските сили за сигурност, които, от своя страна, ще са способни да гарантират сигурността в части от Сирия. \r\n***  Президентът на Сърбия Александър Вучич не изключи възможността да признае независимостта на Косово в интервю пред италианската информационна агенция ANSA, но посочи, че Белград трябва също да получи нещо в замяна, предава  държавната „Радио и телевизия Косово“ (RTK) . \r\n„Първо, има възможност да се постигне компромис. Не може да признаем Косово без да получим нещо насреща от другата страна“, е заявил сръбският държавен глава. \r\nЩо се касае до „корекцията на границите“, Вучич заяви, че темата е спорна, защото Косово и Сърбия имат различия относно границите. \r\n„За разлика от косовските лидери, които заблуждават своите граждани всеки ден с нереалистични обещания, че Прищина ще получи всичко, а Белград нищо, мой дълг е да обясня на сърбите значението на компромиса, който не означава нито победа, нито поражение, а победа за бъдещето на Сърбия“, заяви той. \r\nВучич отхвърли твърденията на някои медии, че е провел тайни срещи с косовския си колега Хашим Тачи и описа като „чиста лъжа“, информациите за съществуването на проектоспоразумение между Прищина и Белград. \r\nТой отново повтори, че диалога няма да продължи, докато правителството на Косово не отмени 100-процентовите мита върху сръбските стоки. \r\n*** Филип Рийкър, най-вероятният наследник на Уес Мичъл на поста помощник-държавен секретар на САЩ за Европа и Евразия, в четвъртък призова Прищина да „отмени вносните мита върху сръбските стоки“ и в същото време се обърна към Белград „да се фокусира върху стратегическите интереси, вместо агресивно да отхвърля Косово“, предава  белградското радио „Б92“ . \r\nПредставителят на Вашингтон предупреди, че Косово и Сърбия „рискуват да изпуснат най-добрата си възможност за цяло поколение“ да разрешат спора помежду си. \r\n„Косово не може да изгуби нищо ако преговаря, но рискува да загуби всичко, ако не го направи“, подчерта Рийкър, като добави, че отношенията между Прищина и Вашингтон вече са повлияни негативно от действията на косовското правителство. \r\nНаследникът на Уес Мичъл заяви още, че Белград, от друга страна, „увреди атмосферата на компромис и напредък в диалога... с кампания, насърчаваща държавите да оттеглят решението си да признаят Косово и да блокират членството на Прищина в международните организации“. \r\n***  Вземайки решението да не арестува лидера на венецуелската опозиция Хуан Гуайдо, правителството на страната избегна възможни провокации, заяви във вторник пред  ТАСС  директорът на Латиноамериканския департамент на Министерството на външните работи на Русия Александър Щетинин. \r\n„Венецуелските власти постъпиха мъдро: те избегнаха провокации, към които ги тласкаха настойчиво“, заяви дипломатът. „Според мен, това показва, че правителството на Николас Мадуро е настроено за мирно разрешение без вътрешни катаклизми“. \r\n„Без съмнение, решението, за това как да се действа, е изцяло в компетенциите н а законните власти на Венецуела“, подчерта Щетинин. \r\nПо-рано Върховният съд на Венецуела забрани на Гуайдо да излиза от страната, но той успя да избяга. На 22 февруари опозиционният лидер пристигна в крайграничния колумбийски град Кукута, където има център за разпределение на международна хуманитарна помощ, предназначена за жителите на Венецуела. В течение на миналата седмица той посети Колумбия, Бразилия, Парагвай, Аржентина и Еквадор. \r\nНакрая Гуайдо се върна във Венецуела и за първи път след близо двуседмично отсъствие се появи на митинг пред своите привърженици в Каракас. \r\n***  Хиляди демонстранти, привърженици на опозицията, обкръжиха сградата на парламента в Тирана, настоявайки за оставката на правителството и обявяването на предсрочни парламентарни избори, съобщава електронното издание на македонския вестник „Вечер“ . \r\nВ материала са поместени и видеоклипове, на които се вижда как протестиращите късат, мачкат и палят снимки и плакати с лика на министър-председателя Еди Рама.  \r\nСградата на парламента се охранява от стотици полицаи. Съобщава се, че са поставени и прегради с бодлива тел. От редакцията припомнят, че на предходните акции се стигна до ескалация на напрежението, като правоохранителните органи употребиха сълзотворен газ срещу демонстрантите.  \r\nАлбанските медии по-рано съобщиха, че Тирана е осъмнала под полицейска обсада, тъй като протестът на опозицията бе насрочен паралелно със заседание в парламента. Депутатите започнаха да се събират един час преди началото на сесията, за да избегнат среща с протестиращите. \r\nМедиите съобщиха, че гражданите нямат възможност да се движат свободно по улиците на албанската столица. Полицията е блокирана от пешеходната зона между Художествената галерия и Министерството на вътрешните работи. Всеки, който иска да премине през „забранена зона\", трябва да покаже лична карта. \r\n***  Албанските власти ограничиха движението пред парламента в Тирана заради протеста на опозицията, който ще се проведе паралелно със заседанието в законодателния орган, предава излъчващият на албански език скопски телевизионен канал  „Алсат-М“ . \r\nОколо сградата на парламента е поставена ограда с бодлива тел, а достъпът до района се осъществява след проверка на документите за самоличност от страна на правоохранителните органи.  \r\nМестните медии по-рано съобщиха, че Тирана е осъмнала под полицейска обсада. Депутатите започнаха да се събират един час преди началото на сесията, за да избегнат среща с протестиращите. \r\n***  Председателят на Европейския съвет Доналд Туск предупреди, че „антиевропейските сили\" се намесват в изборите на целия континент, предава  AFP .  \r\n„Има външни антиевропейски сили, които искат - открито или тайно - да повлияят на демократичния избор на европейците, какъвто беше случаят с Брекзит и редица предизборни кампании в Европа\", заяви Туск пред репортери. \r\n***  Министърът на външните работи на западната ни съседка Ивица Дачич заяви, че в Хърватия се създава антисръбска атмосфера, която се превръща в начин на управление, което се отразява на сигурността на хората, предава скопската електронна медия  A1 On . \r\nКоментирайки инцидента с изгарянето на кукла с образа на сръбския политик Милорад Пуповац на карнавала близо до Сплит, Дачич заяви, че това не е изолиран инцидент и не е явление, което се случва само в политически кампании. „Такива инциденти изпращат послание, че сърбите нямат място в Хърватия“, заяви Дачич за TV Prva, пояснява македонската медия.  \r\nТой добави, че появата на абревиатурата на Армията за освобождение на Косово (АОК) на сръбското консулство във Виена, за което Белград връчи протестна нота, показва, че има „политика за Велика Албания\", която не се чува от международната общественост. \r\nПървият дипломат на Белград направи изявление и за честването на победата на албанците в черногорската община Тузи, като заяви, че „сега е вероятно на всички ясно, че е застрашена не само териториалната цялост на Сърбия, но и на Северна Македония и Черна гора“.  \r\nТой подчерта, че „загрижените\" представители на международната общност не изпускат възможност да плашат света с „Велика Сърбия“, докато зад гърба си създават „Велика Албания“. А след това  се оплакват, когато Сърбия говори за двойни стандарти. \r\n***  „Газпром“ не планира да участва в проекта за балкански газов хъб в България. Това заяви изпълнителният директор на руския енергиен гигант Алексей Милер след срещата между руския премиер Дмитрий Медведев и българския му колега Бойко Борисов в София, предава  TACC . \r\n„Газпром“ не участва в този проект. Всички наши газови ресурси в този регион са договорени в дългосрочен план”, увери Милер.  \r\nБългария насърчава инициативата за изграждане на Балканския газоразпределителен център на своята територия, която бе включена в списъка на проектите от „общ интерес\" на Европейския съюз през ноември 2015 г. Планирано е в България да се натрупват и преразпределят газови обеми, благодарение на изграждането на газови връзки със съседните страни. В средата на февруари 2017 г. Европейската комисия отпусна на България около един милион евро за разработване на проучване за осъществимост. \r\nОсвен това Милър изрази надежди, че проектът за изграждане на газопровода „Северен поток-2“ няма да повтори съдбата на нереализирания проект „Южен поток“. Той отбеляза, че изпълнението на проекта „Турски поток“ изпреварва графика. \r\n***  Председателят на парламента в Прищина и лидер на Демократическата партия на Косово (ДПК) Кадри Весели отправи предупреждения, че всяко правителство, което застрашава отношенията със САЩ и присъствието на американски военнослужещи в най-младата държава на Балканите, може да падне, предава  RTK . \r\n„Всяко правителство може да падне, но (военната база) „Бондстийл“ не може. Никое правителство не може да застраши свещените отношения със САЩ. Забелязахте, че се оттеглих от този дебат и се срамувам от начина, по който се третират нашите граждани. Това не е правилният начин. Имаме задължения“, припомни прищинският политик. \r\n***", "date": "2019.03.05", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/03/05/2631037/veliko-tarnovo-ogranicheno-e-dvizhenieto-na-tovarni-avtomobili-nad-10-tona-po-patya-debelets-sredni-kolibi-elena.html", "text": "Ограничено е движението на товарни автомобили над 10 тона по пътя Дебелец – Средни колиби – Елена поради намален габарит на пътното платно. В участъка се извършват ремонтни дейности, които трябва да приключат до края на май. От Областно пътно управление – Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в региона са нормални за сезона. Времето е ясно, без валежи и намалена видимост. Настилките са сухи, в по-усойните места има и мокри отсечки.  \r\nВ едната лента се осъществява движението между Горско ново село и Златарица. В участъка се извършва ремонт на пътната настилка, който ще продължи до края на март. Трафикът се пропуска последователно в едното платно, като движението се регулира от обучени регулировчици от фирмата изпълнител. Ограничено е движението по пътя между селата Царски извор и Драганово. От км 0+000 до км 5+500 има  свлачище, което укрепване ще продължи до 31 май. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където се разширява на платното. Обходният маршрут е през  Сливовица – Горско Ново село – Джулюница. Ремонтни дейности се извършват по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. \r\nЛуиза ТРАНЧЕВА", "date": "2019.03.05", "title": "Велико Търново: Ограничено е движението на товарни автомобили над 10 тона по пътя Дебелец – Средни колиби – Елена"}
{"url": "http://www.focus-news.net/news/2019/03/05/2631033/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от  - 1° до + 21° \r\nВремето над страната е предимно ясно. \r\nСлаб вятър духа в областите Бургас, Варна, Видин, Враца, Добрич, Разград, Русе, Смолян и Търговище. \r\nПътните настилки са предимно сухи, по усойните и планински райони частично заледени и заснежени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Топли дол\" посока София се осъществява в една лента поради ремонтни дейности по пожароизвестителната система. Движението е ограничено в активната лента и се извършва в изпреварващата. Срок от 09:30 до 15:00 часа на 06.03.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в изпреварващата лента. Движението се извършва по активната лента. Участъкът е сигнализиран с пътни знаци и скоростта на движение е ограничена до 50 км/ч. Срок 11.03.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с. Бела – с. Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 06.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор - Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня - Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.09.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3.5 т. поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.05", "title": "Актуална пътна обстановка"}
{"url": "http://www.focus-news.net/news/2019/03/05/2631030/silistra-v-obshtinata-predpriemat-merki-vav-vrazka-s-profilaktikata-i-ogranichavaneto-na-bolestta-afrikanska-chuma-po-domashnite-svine.html", "text": "В община Силистра предприемат мерки във връзка с профилактиката и ограничаването на болестта африканска чума по домашните свине. Заповедта, подписана от Денка Михайлова, заместник- кмет на община Силистра, е публикувана на сайта на  Общината . Забранява се провеждането на пазари и продажбата на домашни свине и месни продукти от лични стопанства на територията на Община Силистра. Трябва да се информират лицата, отглеждащи домашни свине за клиниката на африканската чума, спазването на мерките за биосигурност в животновъдните обекти, начините за извършване на дезинсекция, както и подходящите инсектициди и задължението им незабавно да информират съответния официален ветеринарен лекар при съмнение за заболяване или смъртност. Предвижда се засилен контрол по транспортирането на животните - придвижването на домашните свине да се осъществява след термометриране и извършване на клинични прегледи на здравословното състояние на животните от официалните ветеринарни лекари, транспортираните животни задължително да бъдат идентифицирани с индивидуални ушни марки, придружени с ветеринарномедицинско свидетелство за придвижване/транспортиране. При констатиране на клинични признаци, характерни за болестта африканска чума, незабавно да се уведоми Областна дирекция по безопасност на храните – Силистра.", "date": "2019.03.05", "title": "Силистра: В общината предприемат мерки във връзка с профилактиката и ограничаването на болестта африканска чума по домашните свине"}
{"url": "http://www.focus-news.net/news/2019/03/05/2631038/aktsenti-v-sutreshniya-blok-dobro-utro-balgariya-na-radio-fokus-za-6-mart.html", "text": "Месец март e посветен на спомена за Йордан Радичков. С фестивал на негови радиопиеси продължават честванията за 90-ата годишнина от рождението му. За творчеството на един от най-обичаните български писатели ще разговаряме в сутрешния блок „Добро утро, България“ на  Радио „Фокус“  с Юлия Цинзова, директор на Столична библиотека. \r\nГазовата игра и политическият заряд след визитата на руския премиер Дмитрий Медведев у нас ще коментираме с Таско Ерменков, зам.-председател на Комисията по енергетика и депутат от БСП. \r\nПосланикът на Република Казахстан Н. Пр. Темиртай Избастин посети Добрич. По време на посещението му бяха обсъдени възможности за задълбочаване на двустранните, регионални отношения в сферата на селското стопанство, културата и спорта. Гост в ефира ще бъде Йордан Йорданов, кмет на Община Добрич. \r\nЧуждестранните студенти по медицина във Варна остават да работят в България след дипломирането си. Повече ще научим от Диана Стоева от Радио „Фокус“ - Варна. \r\nГражданите на Плевен предават пластмасови капачки за рециклиране в големи метални сърца. Това се осъществява в рамките на кампанията ,,Капачки за живот\". Инициативата е на заслужилия майстор на спорта Румен Мотовски и е подкрепена от Община Плевен. Подробности за хода на кампанията ще научим от кореспондента ни в Плевен Виолета Кръстева. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 6 март с водещ Йоланда Пелова.", "date": "2019.03.05", "title": "Акценти в сутрешния блок „Добро утро, България“ на Радио „Фокус“ за 6 март"}
{"url": "http://www.focus-news.net/news/2019/03/05/2631043/ministar-petya-avramova-stroitelstvoto-na-avtomagistrala-hemus-mezhdu-belokopitovo-i-buhovtsi-shte-priklyuchi-prez-2021-g.html", "text": "Строителството на автомагистрала „Хемус“ между п.в. Белокопитово и Буховци ще завърши през 2021 г. В момента се работи по трасе с дължина от 1.5 км. Участъкът е трасиран, отстранен е хумусният пласт, разчиства се строителната площадка, изпълнени са изкопни и взривни работи. Това информира в Търговище министърът на регионалното развитие и благоустройството Петя Аврамова при участието си в дискусията „Европа в нашия дом“, съобщиха от пресцентъра на  министерството .  \r\nОчаква се изграждането на останалите около 15 км да започне до края на тази година, съобщи министър Аврамова. Тя обясни, че се водят общо 29 дела от собственици срещу решението за отчуждаване на земи. Всички първи заседания са насрочени през първата половина на 2019 г. С трима от собствениците на имоти текат споразумения за обезщетяване със земеделска земя. В момента агенцията подготвя обществената поръчка за избор на оценител, който да изготви доклада за стойностната равносметка между имотите - частна собственост, засегнати от трасето на автомагистрала \"Хемус\", и предложените за обезщетение от Държавния поземлен фонд. Така за строителство ще бъдат освободени 51 имота в землищата на селата Макариополско, Черенча, Градище и  Буховци.  \r\nОбщата дължина на трасето от с. Буховци до п. в. „Белокопитово“ от приоритетната за правителството магистрала е 16,32 км. Стойността на проектирането и строителството е 119,8 млн. лв. без ДДС. Автомагистралната отсечка ще бъде с по две ленти за движение в посока, две ленти за спиране, средна разделителна ивица, водещи ивици и банкети. Предвидено е изграждането на пътен възел „Буховци“ при пресичането на автомагистрала „Хемус“ с пътя Буховци – Макариополско, както и пътни връзки с п.в. „Белокопитово“ и с пътя Търговище – Варна. В рамките на проекта ще бъдат изградени също 7 виадукта, 10 селскостопански подлеза и мост над р. Пакоша.  \r\nПрез 2018 г. в подобряване на пътната инфраструктура в област Търговище са инвестирани около 26 млн. лв. „Нашето желание е да направим всички пътища в България удобни и безопасни за пътуване, но все пак се налага да се съобразяваме с наличния финансов ресурс“, коментира Петя Аврамова.  \r\nКато важни за общините министърът определи инвестициите по Оперативна програма „Региони в растеж“ 2014-2020, с които се облагородява градската среда, ремонтират се улици и булеварди, подобрява се транспортът, санират се училища и детски градини, здравни и социални заведения.  \r\nНа територията на област Търговище са сключени 15 договора по програмата за близо 33 млн. лв., които ще подобрят живота на хората. 12 от тях са проекти на общини на стойност над 28 млн. лв. Над 4 млн. лв. се инвестират по общо три проекта на министерствата на образованието и науката и на здравеопазването, с които се модернизират седем учебни заведения и се обновява здравната инфраструктура.  \r\nВ Търговище министърът съобщи, че административната област е една от шестте нови територии, които отговарят на условието в техните граници ВиК услугите да се предоставят от един ВиК оператор, което я прави допустима за получаване на безвъзмездна финансова помощ от фондовете на Европейския съюз.  \r\nПо време на срещата Петя Аврамова увери младите хора, че България има нужда от тях. „Бизнесът се задъхва от липсата на технически кадри. Много млади хора не се ориентират към техническите специалности, а те дават по-широко поле за изява и развитие. Основният ни приоритет е образованието – правим добри училища, осигурихме по-високи доходи на учителите, работим и за модернизиране на инфраструктурата. Това, което държавата може да направи, го прави, защото всички големи инвеститори търсят инфраструктура и добре подготвени кадри. Затова – ориентирайте се към технически науки, те дават шанс за развитие и високи доходи“, отбеляза министър Аврамова.", "date": "2019.03.05", "title": "Министър Петя Аврамова: Строителството на автомагистрала „Хемус“ между Белокопитово и Буховци ще приключи през 2021 г."}
{"url": "http://www.focus-news.net/news/2019/03/05/2631040/sliven-dvizhenieto-na-teritoriyata-na-oblastta-e-natovareno.html", "text": "Движението на територията на Сливенска област е натоварено, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. В участък от прохода Твърдица – Елена движението се осъществява в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението по пътя Бероново – Градец в участъка от Садово до Градец, от км 9+645 до км 13+042, е ограничено за МПС над 12 т поради намалена носимоспособност на мостово съоръжение на км 10+868. Движението по пътя Сунгурларе – Пъдарево в участъка  от село Чубра до Пъдарево е ограничено за МПС над 12 т поради намалена носимоспособност на пътното тяло в участъка в област Бургас. Срокът за приключване на двата ремонта е 31 март.", "date": "2019.03.05", "title": "Сливен: Движението на територията на областта е натоварено"}
{"url": "http://www.focus-news.net/news/2019/03/05/2631039/varna-zatrudneno-e-dvizhenieto-v-grada-zaradi-otkritiya-pri-remonta-na-bul-vasil-levski-snaryad-rayonat-prodalzhava-da-e-ottsepen.html", "text": "Затруднено е движението във Варна заради открития при ремонта на бул. „Васил Левски“ снаряд, районът продължава да е отцепен. Това съобщиха за  Радио „Фокус“ – Варна  от сектор „Пътна полиция“ – Варна. Силно корозирал артилерийски снаряд беше открит в района на пазар „Левски“. Районът е отцепен от служители на полицията, докато военни специалисти се погрижат за безопасното премахване на боеприпаса. По данни на дежурния диспечер, трафикът е нормално интензивен в града към този час, но колони от автомобили се образуват в района на бившата ХЕИ и по бул. „Васил Левски“, заради полицейските екипи, които отклоняват движението от участъка, където бе открит боеприпаса. 5 катастрофи са обслужени от екипите на „Пътна полиция“ във Варна от началото на деня. Констатираните инциденти са само с материални щети, няма данни за пострадали граждани. \r\nС нормална интензивност е движението по републиканката пътна мрежа. До края на месец март движението по автомагистрала „Черно море“ от км 0 до км 8 се осъществява двупосочно в платното в посока Бургас поради ремонтни дейности. Движението по път І-9 в участъка Кранево – Варна при км 83 е ограничено за движение на моторни превозни средства над 10 тона. Обходният маршрут е през Кичево и Оброчище. \r\nБояна АТАНАСОВА", "date": "2019.03.05", "title": "Варна: Затруднено е движението в града заради открития при ремонта на бул. „Васил Левски“ снаряд, районът продължава да е отцепен"}
{"url": "http://www.focus-news.net/news/2019/03/05/2631042/predstoyashti-mezhdunarodni-sabitiya-za-6-mart-agentsiya-fokus.html", "text": "*** „Зелените“ започват кампанията си за европейските избори \r\n*** Годишен доклад на комисаря на ООН по човешките права \r\n*** Министъра по международната търговия на Великобритания Лиъм Фокс ще даде обяснения за Брекзит пред депутати \r\n*** Показания на бившия адвокат на американския президент Доналд Тръмп пред Комитета по разузнаването на Камарата на представителите \r\n*** Преговори между търговският представител на САЩ Робърт Лайтизър и европейския комисар по търговията Сесилия Малмстрьом за търговска сделка между Вашингтон и Брюксел \r\n***", "date": "2019.03.05", "title": "Предстоящи международни събития за 6 март ( Агенция „Фокус“ )"}
{"url": "http://www.focus-news.net/news/2019/03/05/2631036/rumen-petkov-abv-proektat-aets-belene-e-nuzhen-na-balgariya-poveche-ot-vsyakoga.html", "text": "Проектът АЕЦ „Белене“ е нужен на България повече от всякога. Това каза председателят на АБВ Румен Петков в интервю за предаването „Лице в лице“ по  бТВ . \r\n„Беше направен стрес тест на АЕЦ „Белене“ след Фукушима и той беше положителен. Имаме извървян път, направена е оценка на околната среда и цялостното проектиране по отношение на проекта“, заяви Петков и посочи, че България трябва да може да си защити интереса.  \r\n„Не разбирам защо не изграждаме блоковете с държавни средства. Един министър по околната среда на Великобритания беше в България и изрично каза - държавната централа ще гарантира по-евтин кредит и възможност държавата да оперира по-добре ценообразуването. АБВ настоява незабавна процедура по избор на стратегически изпълнител на проекта АЕЦ „Белене“. На нас този проект ни е нужен повече от всякога“, каза още Петков. \r\nЛидерът на АБВ заяви, че всеки, който тръгне отсега да говори за цената на тока от АЕЦ „Белене“, ще спекулира. „Ние не знаем кой ще е стратегическият инвеститор и какви ще са финансовите рамки. Нека първо да построим централата, да видим какви са нуждите на България. Премиерът Бойко Борисов заяви днес и вчера принципна и здрава позиция относно АЕЦ „Белене“, която е продиктувана от националния интерес, и се надявам да може да я защити“, коментира Петков.", "date": "2019.03.05", "title": "Румен Петков, АБВ: Проектът АЕЦ „Белене“ е нужен на България повече от всякога"}
{"url": "http://www.focus-news.net/news/2019/03/05/2631041/plovdiv-okrazhniyat-sad-ostavi-za-postoyanno-v-aresta-dvama-ot-zadarzhanite-za-prane-na-pari-i-ukrivane-na-danachni-zadalzheniya.html", "text": "Окръжен съд – Пловдив наложи най-тежката мярка за неотклонение - задържане под стража, спрямо Т. Т. и М. М. Това съобщиха от пресцентъра на  Съдебна палата - Пловдив . Спрямо М. М. е повдигнато обвинение за пране на пари – престъпление по чл. 253 ал.4 във вр. ал.1 във вр. чл. 26 ал.1 във вр. чл. 20 ал.2 във вр. ал.1 от НК. Т. Т. е привлечен като обвиняем  за пране на пари, както  и за избягване на плащане на данъчни задължения в големи размери – престъпление по чл. 255, ал.3 във вр. ал.1 т.2 т.3 и т.5 във вр. чл. 26 ал.1  от Наказателния кодекс. \r\nСъдът прие, че от събраните по делото доказателства може да се направи обосновано предположение двамата да са извършили това, в което са обвинени. Според съдебния състав не е налице опасност да се укрият, но съществува опасност да извършат престъпление. \r\nОпределението не е окончателно и подлежи на протест и обжалване пред Апелативен съд – Пловдив на 12 март 2019 г., от 10.00 часа.", "date": "2019.03.05", "title": "Пловдив: Окръжният съд остави за постоянно в ареста двама от задържаните за пране на пари и укриване на данъчни задължения"}
{"url": "http://www.focus-news.net/news/2019/03/05/2631031/afp-nachalnitsite-na-generalnite-shtabove-na-rusiya-i-sasht-obsadiha-siriya.html", "text": "Началниците на Генералните щабове на Русия и САЩ се срещнаха в Австрия в понеделник, за да обсъдят ситуацията в Сирия, където ще остане постоянна американска военна сила дори след териториалното поражение на групировката „Ислямска държава“, предава  AFP . \r\nГенерал Джоузеф Дънфорд, председател на Съвета на началниците на щабове на САЩ се срещна с руския си колега Валери Герасимов във Виена. \r\n„Двамата военни лидери обсъдиха мерки за избягване на конфликти между коалицията и руската армия в Сирия и обмениха възгледи за състоянието на военните отношения между Русия и САЩ и настоящата ситуация около сигурността в Европа, както и други теми“, заяви говорителят на Съвета на началниците на щабове на САЩ полковник Пат Райдър. \r\nСлед влизането на Русия в сирийския конфликт през 2015 година, Москва и Вашингтон изградиха канали, чрез които да избягват конфликти между своите военни части в близкоизточната страна, като се предупреждават за планирани въздушни операции, обяснява „Франс прес“. \r\n„И двамата лидери осъзнават колко е важно да се запази постоянната комуникация, за да се избегнат грешки и да се насърчава прозрачността и избягването на конфликти в райони, където нашите военни действат в непосредствена близост“, отбеляза Райдър. \r\nСрещата - първата от юни - идва на фона на засиленото напрежение между Съединените щати и Русия, като Пентагонът отново прехвърля своя фокус върху Москва, като конкурентна „велика сила“, отбелязва френската агенция, като припомня, че след като Вашингтон излезе от Договора за ликвидация на ракетите със среден и малък обсег (ДРСМО), в понеделник руският президент Владимир Путин официално обяви, че и Русия спира да изпълнява споразумението. \r\nВъпреки конфликта в Сирия и нарастващото напрежение между двете страни, военните на Русия и САЩ запазват отворени каналите за комуникация помежду си. \r\nКакто се разбра след изтичане на информация, през 2018 година Русия е изпратила поверително писмо на САЩ, в което се съдържа предложение за сътрудничество и гарантиране на възстановяването на Сирия, както и завръщането на бежанците. \r\n„Франс прес“ припомня още, че президентът на САЩ Доналд Тръмп реши през декември да изтегли американските военни сили от Североизточна Сирия, където бяха разположени, за да се борят срещу „Ислямска държава“ заедно с местните кюрдски формирования, но след това промени решението си и обяви, че там ще останат за постоянно 200 американски военнослужещи. Понастоящем Вашингтон води преговори със Западните си съюзници и коалицията срещу „Ислямска държава“ за формиране на международни сили, които да обучават кюрдските сили за сигурност, които, от своя страна, ще са способни да гарантират сигурността в части от Сирия.  \r\nПревод и редакция:", "date": "2019.03.05", "title": "AFP: Началниците на генералните щабове на Русия и САЩ обсъдиха Сирия"}
{"url": "http://www.focus-news.net/news/2019/03/05/2631045/sport-natsionalniyat-otbor-na-germaniya-pensionira-trima-svetovni-shampioni.html", "text": "Трима от основните футболисти на националния отбор на Германия, помогнали за спечелването на Световното първенство в Бразилия през 2014 година, повече няма да играят за Бундестима. Става въпрос за защитниците Матс Хумелс и Жером Боатенг, както и нападателя Томас Мюлер, обяви националният селекционер на Германия Йоаким Льов, който заяви, че през 2019 година ще даде ново начало на отбора.", "date": "2019.03.05", "title": "Спорт: Националният отбор на Германия пенсионира трима световни шампиони"}
{"url": "http://www.focus-news.net/news/2019/03/05/2631049/gd-granichna-politsiya-trafikat-e-normalen-na-vsichki-kontrolno-propuskatelni-punktove.html", "text": "Трафикът е нормален на всички  български гранични контролно-пропускателни пунктове, по данни към 18.00 часа. Това съобщиха от  ГД \"Гранична полиция\" .", "date": "2019.03.05", "title": "ГД \"Гранична полиция\": Трафикът е нормален на всички контролно-пропускателни пунктове"}
{"url": "http://www.focus-news.net/news/2019/03/05/2631046/predstoyashti-sabitiya-v-stranata-za-6-mart-agentsiya-fokus.html", "text": "*** \r\nОт 18.00 часа в Гранд хотел София президентът Румен Радев ще приветства българските производители, които тази година ще получат своите отличия за качество и професионализъм „Златна мартеница“.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 09.00 часа 4-ти състав на Специализирания наказателен съд ще заседава по делото срещу Симеон Д., Иво П., Трайчо Т. и др., на които са повдигнати обвинения за престъпления по служба. \r\n*** \r\nОт 10.00 до 15.00 часа Почетното Генерално консулство на Република Сейшели открива съболезнователна книга по повод кончината на бившия президент на републиката Франс Алберт Рене. Консулството на Република Сейшели се намира на бул. „България“ 60. \r\n*** \r\n От 10.00 часа в Интер Експо Център ще бъде открито 13-ото издание на международното изложение за водния сектор WATER TECH EXPO. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Симеон С., Тихомир Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за участие в ръководство на организирана престъпна група. \r\n*** \r\nОт 10.30 часа 10-и състав на Специализирания наказателен съд ще заседава по делото срещу Владимир Н., Томи Х. и Стоян С., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа директорът на ОП „Екоравновесие“ Веселин Асенов ще представи отчет за дейността на общинското предприятие. \r\n*** \r\nОт 11.00 часа 12-и състав на Софийски градски съд ще заседава по делото срещу съдия Люба Петрова от Районен съд-Раднево и др., на които са повдигнати обвинения за престъпления против дейността на държавни органи и обществени организации. \r\n*** \r\nОт 11.00 часа в Националния пресклуб на БТА ще се проведе пресконференция на тема „Какъв Главен прокурор искат гражданите?“. Събитието е организирано от Българския институт за правни инициативи. \r\n*** \r\nОт 11.00 часа в Българската търговско-промишлена палата ще се проведе конференция на тема „Възможности и предизвикателства за правене на бизнес в България“. \r\n*** \r\nОт 12.00 до 13.00 часа израелската танцьорка и майстор на съвременни танцови изкуства Мириам Енгел, изпълнителен и художествен директор на „Анджела Денс Кампъни“, ще проведе майсторски клас с балет „Арабеск“ (ул. „Панайот Волов“ 3). \r\n*** \r\nОт 12.00 в Инфоцентър „София – евростолица на спорта“ ще се състои пресконференция във връзка със състезанието по ски и сноуборд в необработен терен за деца и възрастни - Витоша X Lines. \r\n*** \r\nОт 13.00 часа в Дома на Европа Бюрото на Европейския парламент и Ева Майдел организират публична дискусия на тема „Таксите за преводи в евро – един двоен стандарт по-малко“.  \r\n*** \r\nОт 13.00 часа Бюрото на Европейският парламент и евродепутатът Ева Майдел организират публична дискусия на тема „Таксите за преводи в евро – един двоен стандарт по-малко“, която ще се проведе в Дома на Европа.     \r\n*** \r\nОт 13.00 часа 3-ти състав на Специализирания наказателен съд ще заседава по делото срещу Петър М., на когото са повдигнати обвинения за организиране и ръководене на организирана престъпна група. \r\n*** \r\nОт 13.30 часа 8-и състав на Специализирания наказателен съд ще заседава по делото срещу Ангел Д., Деян С. и др., на когото са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Петър П., на когото е повдигнато обвинение за престъпление по служба. \r\n*** \r\nОт 14.00 часа 13-и състав на Специализирания наказателен съд ще заседава по делото срещу Даниел Н., Вализар Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа в Интер Експо Център ще се проведе откриването на единственото изложение за сигурност и високи технологии SECURITY EXPO. \r\n*** \r\nОт 16.00 часа в сградата на БЧК (бул. „Джеймс Баучер“ 76) в Зала „София“ столичната организация на БЧК ще проведе отчетната сесия за дейността си през 2018 г. \r\n*** \r\nОт 18.00 часа в зала „Княз Александър I“ на Историческия музей археологът д-р Димитър Чернаков ще представи резултатите от теренните археологически проучвания на праисторически обекти, проведени през изминалата година. \r\n*** \r\nОт 18.30 часа в театрална зала „Надежда“ на Столична библиотека ще бъде даден старт на първия по рода си фестивал на радиотеатъра в България „Радио Радичков“. \r\n*** \r\nОт 18.30 часа в галерията на СБХ ще бъде открита изложбата В това време на едно друго място / 100 години чешки комикс“. \r\n*** \r\nОт 11.00 часа в Регионален исторически музей – Благоевград ще се проведе конкурс – поетичен рецитал „С България в сърцето“.  \r\n*** \r\nОт 14.00 часа в зала „Одесос“ на хотел „Черно море“ ще бъде открит регионален форум на Европейската банка за възстановяване и развитие във Варна. Целта на форума е да се запознаят малките и средните предприятия в региона с възможностите за подпомагане и финансиране, които предлага банката. Партньор в организацията е Изпълнителната агенция за насърчаване на малки и средни предприятия. В 13.30 часа е предвиден брифинг за медиите.  \r\n*** \r\nОт 14.00 часа общинският съветник от ГЕРБ д-р Лидия Маринова ще се срещне с граждани в офиса на партията на ул. „Георги Бенковски” 1. \r\n*** \r\nОт 11.00 часа в зала 302 на Община Велико Търново  ще бъде представена тържествената програма за празника на града - 22 март, заедно с предшестващите и последващи събития.  \r\n***  \r\nОт 17.30 часа в Изложбени зали „Рафаел Михайлов“ ще бъде открита изложба на Страхил Найденов – „Мозайка” - класическа мозайка, 3D мозайка, скулптурна мозайка.  \r\n***  \r\nОт 18.00 часа в зала 30 на Младежки дом ще започне „С обич за мама и баба“ - традиционен концерт на момчетата от Музикална школа при Младежки дом.  \r\n***  \r\nОт 18.30 часа в хотел „Премиер“ ще се проведе церемония по награждаване с приз „Кавалер на Жълтата роза“, организирана от „Зонта клуб“.  \r\n*** \r\nОт 18.30 часа в салона на ресторант „Етно“ ще се проведе дискусия на тема „Икономически перспективи пред България в контекста на глобалните процеси“, организирана от Предприемачи ГЕРБ. \r\n***  \r\nОт 19.00 часа в Клуб 7 ще се проведе среща с народния певец Ивайло Герасимов.  \r\n*** \r\nОт 17.00 часа в малката зала на Художествена галерия „Иван Фунев“ ще се проведе среща от поредицата 30-ти Зимни четения на тема „Празнично-обреден живот на каракачанската общност във Врачанско“. \r\n*** \r\nОт 17.00 часа в Галерията на КДК ще бъде организирана изложба на жени-художници по повод 8 март.  \r\n*** \r\nОт 17.00 часа в Бяла зала на Младежкия дом ще бъде открита изложба и ще се състои награждаване на отличените във 2-рия национален конкурс за рисунка и приложно изкуство „Нарисувай историята“. \r\n*** \r\nОт 11.30 часа в Художествената галерия ще се проведат пролетни занятия в Работилница за въображение.  \r\n*** \r\nОт 19.00 часа в Младежкия център ще се проведе конкурс за българска песен и слово „Те жив са отклик на духа народни“, посветен на 3 март – Националния празник на Република България. \r\n*** \r\nОт 17.00 часа в двора на Регионалния исторически музей ще бъде открита изложба на маски и възстановяване на обичая „Сирнишкия огън – една забравена традиция“. \r\n*** \r\nОт 17.30 часа във фоайето на НЧ  „Разум 1883“ ще бъде представена изложба  на учениците от класа по изобразително изкуство с преподавател Петър Григоров от  ОШИ „Добри Христов“. \r\n*** \r\nОт 18.00 часа в Заседателната зала на Общинския младежки дом ще се проведе  дискусия  на Програма „Заедно в час“. \r\n***     \r\nОт 15.30 часа в Центъра за настаняване от семеен тип № 2 за деца с увреждания, ще бъде предадено дарение- сух басейн с топки.То е изпълнена кауза „Подкрепа за „специални” деца и младежи \" по проекта „Дарявай, докато четеш”.  \r\n*** \r\nОт 11.00 часа в зала „Струма“ на Областна администрация – Перник ще се проведе Годишното общо събрание за 2019 г.  на Областния съвет на Българския Червен кръст. \r\n*** \r\nОт 18.00 часа на Камерна сцена в Драматично-куклен театър ,,Иван Радоев\" ще се играе постановката „Грозното патенце“ по Х.К. Андресен. \r\n*** \r\nВ 10.00 часа в зала 2 на Окръжния съд ще се проведе заседание по делото срещу Благой Н., обвинен, че при управляване на товарен автомобил е нарушил правилата за движение и по непредпазливост е причинил смъртта на едно лице.  \r\n*** \r\nВ 10.00 часа в зала 5 на Окръжния съд ще се проведе заседание по делото срещу Лъчезар Л., обвинен, че в качеството си на пълномощник е избегнал установяването и плащането на данъчни задължения в особено големи размери – 442 508 лв. Делото е насрочено и за 7 март.  \r\n*** \r\nВ 10.30 часа в зала 2 на Окръжния съд ще се проведе заседание по делото срещу Стилиян П. и Димитър П., обвинени в това, че в съучастие без надлежно разрешително са държали на публично място с цел разпространение високорисково наркотично вещество – кокаин.  \r\n*** \r\nОт 18.00 часа в Балабановата къща ще бъде открита фотографската изложба „Матера – нюанси“ на Дениз Мацарела. \r\n***   \r\nОт 17.00 часа в Художествената галерия ще бъде открита изложба на жени художници от фонда на галерията, по повод 8-ми март- живопис, графика и скулптура. \r\n***   \r\nОт 10.00 часа в зала 105 на общината кметът Стефан Радев ще се срещне с европейската шампионка по тласкане на гюле Радослава Мавродиева. Предвиден е и брифинг след това от страна на кмета.  \r\n*** \r\nОт 11.00 часа часа в зала 712 на Областна администрация- Разград ще се проведе заседание на  \r\nОбластната комисия по транспорт. \r\n*** \r\nОт 16.00 часа в конферентната зала на хотел „Централ“ ПП ГЕРБ организира граждански диалог на тема регионално развитие.  \r\n***   \r\nОт 11.00 часа в зала 203 на общината ще се проведе заседание на Комисията по култура към Общински съвет-Шумен. \r\n*** \r\nОт 14.30 часа в залата на къща-музей „Баба Райна“ във Възрожденския комплекс ще се проведе кръгла маса „Училище-бизнес, перспективи за сътрудничество“ с учениците от ПГОХХТ „Проф. д-р Асен Златаров“, ПГССХТ, СУ „Панайот Волов“ и представители на бизнеса и обществени организации от Шумен.", "date": "2019.03.05", "title": "Предстоящи събития в страната за 6 март (Агенция „Фокус“)"}
{"url": "http://www.focus-news.net/news/2019/03/05/2631044/d-r-decho-dechev-nzok-za-parvi-pat-chrez-novata-naredba-za-lekarstva-se-opredelya-mehanizam-chrez-koyto-se-garantira-finansova-stabilnost-na-nzok.html", "text": "За първи път, чрез тази наредба се определя механизъм, чрез който се гарантира финансова стабилност на НЗОК, тоест да няма преразход на това перо от бюджета на лекарства, както и се гарантира достъп до всички т. нар. нови молекули. Това каза управителят на НЗОК д-р Дечо Дечев в предаването „Лице в лице“ по  БТВ   по повод критериите за заплащане на лекарствени продукти, медицински изделия и на диетични храни за специални медицински цели. „Този проблем, който го имаше сега, пропада и няма да има ограничение за достъпа за нови лекарства, ще се запази финансова стабилност на НЗОК и ще се намали бюрократичната тежест на пациента за достъп до тези нови лекарства“, заяви д-р Дечо Дечев. Той обясни, че Националната каса има бюджет, който е лимитиран и се формулира на базата от обема постъпления, които всеки един от нас заплаща, като вноска. „Министерството на финансите определя този лимитиран бюджет на НЗОК и парламентът го приема. В рамките на този бюджет има пера от бюджета, които са от болнична помощ, извънболнична, лекарства и те също имат ограничени стойности. Именно затова задачата на екипа на НЗОК е да предложи такава политика и действия на първо място, за да се спазят тези определени от Министерството на финансите и от парламента параметри в бюджета на НЗОК“, посочи управителят на НЗОК. \r\n„От една страна пакетът, който се определя от Министерството на финансите е прекалено разширен, защото той включва всякакви права и на всички, и от друга страна срещу тези права, с които трябва да се заплатят тези дейности, стои лимитирана сума. От тук идва цялото противоречие. На практика претенциите на хората, които претендират да получат всичко е с право“, отбеляза д-р Дечев. По думите му те са не към някой друг, а към всички нас, които си плащаме вноските. „Тоест тези хора искат ние да отделяме повече средства. Но пред медиите излиза различно нещо. На практика срещу това дадено право стои задължението всички да внасяме по 8% и толкова. Ако искаме тези права да се реализират, ние трябва да внасяме по-голяма вноска или политиците да определят система от мерки и действия, чрез които в НЗОК да постъпват повече средства“, изтъкна управителят на НЗОК.  \r\n„Хората трябва да знаят, че такова издаване на лекарства, на протоколи и такъв механизъм трябва да съществуват, защото понякога медицинските критерии, с които пациентът се насочва, не отговарят на показанията на дадения продукт. Именно затова такъв контрол трябва да има, но ще се премахне съществуващата политика, която беше до момента, чрез умишлено създаване на препятствия пред пациента- да се забавя достъпа до лекарства, с цел да се забави и плащането на това лекарство“, каза д-р Дечев. \r\n„Според мен за първи път от много години сме на крачка, благодарение на екипа, който работи в НЗОК и благодарение на политиците, които удържаха натиска от най-различни места, да стигнем до един много по-правилен път, от този, който беше до момента, а именно без да имаме преразход, пациентът да не се ощетява и достъпът да се улесни“, добави още той.", "date": "2019.03.05", "title": "Д-р Дечо Дечев, НЗОК: За първи път, чрез новата наредба за лекарства се определя механизъм, чрез който се гарантира финансова стабилност на НЗОК"}
{"url": "http://www.focus-news.net/news/2019/03/05/2631050/vidin-slab-dazhd-vali-v-oblastta-patnite-nastilki-sa-mokri.html", "text": "Слаб дъжд вали във Видинска област, пътните настилки са мокри. Това съобщиха за  Радио „Фокус“ – Видин  от Областно пътно управление – Видин. Повече автомобили се движат по главен път Е-79 в посока зграничен пункт „Дунав мост 2“. Най-натоварен е участъкът между Дунавци и Видин, като пътуват предимно тежкотоварни автомобили. Към другите два гранични пункта в областта – „Връшка чука“ и „Брегово“, трафикът е с нормална интензивност.  \r\nВ областния град по интензивно е движението по входно изходните артерии, в централната част и по булевард „Панония“. \r\nАнна ЛОЗАНОВА", "date": "2019.03.05", "title": "Видин: Слаб дъжд вали в областта, пътните настилки са мокри"}
{"url": "http://www.focus-news.net/news/2019/03/05/2631051/nimh-utre-nad-po-golyamata-chast-ot-stranata-shte-bade-predimno-slanchevo-v-sledobednite-chasa-sa-vazmozhni-valezhi-v-iztochnite-rayoni.html", "text": "През нощта на много места в страната ще има превалявания от дъжд, които след полунощ от запад ще започнат да спират, а облачността да се разкъсва и намалява. Минимални температури между 2° и 7°, в София около 2°. \r\nУтре над по-голямата част от страната ще бъде предимно слънчево. По-значителна облачност ще има сутринта над източните райони, на места превалявания от слаб дъжд. След обяд ще има временни увеличения и на места там отново ще превали. Ще духа до умерен, в Дунавската равнина временно силен северозападен вятър. Максимални температури между 15° и 20°, в София около 15°. Атмосферното налягане в сутрешните часове ще бъде близко до средното за месеца. През деня слабо ще се повиши. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Христо Христов.  \r\nНад Черноморието ще има променлива облачност на места с превалявания от слаб дъжд. Ще духа умерен северозападен вятър. Максималните температури ще са 12°-15°. Температурата на морската вода е 6-7°. Вълнението на морето ще бъде 1-2 бала.  \r\nНад планините ще бъде предимно слънчево. Ще духа силен, по най-високите върхове бурен запад-северозападен вятър. Максимална температура на 1200 метра около 10°, на 2000 метра 2-3°. \r\nПрез следващите три дни ще е без валежи. В четвъртък и петък ще бъде с разкъсана висока облачност. В четвъртък вятърът ще се смени с юг-югозападен, в Източната България ще се усили и бързо ще се затопли. Максималните температури в по-голямата част от страната ще са между 17° и 22°, в петък с един-два градуса по-високи. По-ниски ще остават дневните температури по Черноморието, където вятърът ще има и източна компонента. В събота вятърът ще бъде от запад-северозапад, слаб до умерен. Облачността ще е променлива. Температурите ще се задържат по-високи от обичайните за първата половина на март.", "date": "2019.03.05", "title": "НИМХ: Утре над по-голямата част от страната ще бъде предимно слънчево, в следобедните часа са възможни валежи в източните райони"}
{"url": "http://www.focus-news.net/news/2019/03/05/2631047/prof-ognyan-minchev-politolog-vizitata-na-ruskiya-premier-dmitriy-medvedev-u-nas-ne-dade-konkretni-rezultati.html", "text": "Визитата на руския премиер Дмитрий Медведев у нас не даде конкретни резултати. Това каза за обзорното предаване „Това е България“ на  Радио „Фокус“  политологът Проф. Огнян Минчев. Той допълни, че освен срещата, свързана с развитието на туризма, всички останали дискутирани теми не са довели до подписването на документи между двете страни. Станала е размяна на мнения, но без документи за споразумение, каза още той. Огнян Минчев обърна внимание на разминаването на позициите по „Турски поток“ между България и Руската федерация. Премиерът Бойко Борисов твърди, че газопровода „Турски поток“ ще бъде един от източниците за захранване на бъдещия газов хъб „Балкан“, докато от „Газпром“ заявяват, че не са предвиждали снабдяване на хъба. За Русия „Турски поток“ през България е проект за транзитиране на газ по посока Сърбия – Унгария, а не за създаване на газоразпределителен център в самата България, каза още Огнян Минчев.„Разговорите по тези въпроси са на доста предварително равнище и голяма част от съпътстващите проблеми, като например: ще продължи ли преноса на газ през газопреносната мрежа на Украйна, Румъния и България, какво ще бъде съотношението между „Турски поток“ и тази мрежа – Хъб „Балкан“, са теми, които може да са били обект на дискусия, но не са довели до някакво споразумение, което да бъде огласено“, каза политологът. Що се отнася за АЕЦ „Белене“ Огнян Минчев заяви, че въпреки заявлението на руския премиер Медведев за желанието на Русия да участва като инвеститор, нищо не е споменато за условията, при които проектът трябва да се реализира. Позицията на българското правителство е, че който и да инвестира в проекта, трябва да го направи без гаранция от българска страна, но Медведев не уточни дали Русия е съгласна с това условие, обобщи политологът.   \r\nЦоня СЪБЧЕВА", "date": "2019.03.05", "title": "Проф. Огнян Минчев, политолог: Визитата на руския премиер Дмитрий Медведев у нас не даде конкретни резултати"}
{"url": "http://www.focus-news.net/news/2019/03/05/2631048/45-godishen-mazh-e-v-aresta-vav-varna-za-poboy-nad-dashterya-si-14-godishnoto-momiche-shte-bade-nastaneno-v-krizisen-tsentar-obzor.html", "text": "45-годишен мъж е в ареста във Варна за побой над дъщеря си, 14-годишното момиче ще бъде настанено в кризисен център. До 6 години затвор грозят бащата, нанесъл побой над детето на 1 март. Момичето е станало обект на агресия от страна на баща си заради откраднати 2000 евро. Само шест месеца след като е бил осъден на пробация заради закана за убийство и нарушаване на заповед за закрила срещу домашно насилие, мъжът е в ареста с идентични обвинения. След тежък развод и множество жалби и срещи на родителите на пострадалото момиче в съда през последните пет години, наскоро родителските права над него, по-голямата му сестра и по-малкият им брат са били присъдени на първа инстанция на майката. Според началника на Отдел „Закрила на детето“ - Варна Анна Конукова сега, обаче, шансовете на бащата, който е обжалвал решението на съда, намаляват. На спешно заседание по координационния механизъм за работа с деца в риск от насилие представители на полицията, прокуратурата, Държавната агенцията „Закрила на детето“ и учебното заведение, което посещава момичето, взеха решение то да бъде настанено в кризисен център за период от 3 до 6 месеца. Там тя ще бъде поета от психолог и социални работници. На този етап майката на трите деца е съгласна с решението.  \r\nМеждувременно по време на заседание на Районния съд за определяне на мярката за неотклонение на задържания мъжът призна, че осъзнава грешката си, но настоя, че всичко по случая е било „украсено“ и „преувеличено“ от майката на дъщеря му. Христо Христов заяви, че иска да се грижи за момичето, за по-голямата му сестра и за братчето им, като посочи, че ако остане в ареста, хотелът му ще фалира и няма да може да издържа семейството си. Той допълни, че в момента битото от него момиче живее само в дома му и се страхува. Придвижващ се с патерица в съда, мъжът поиска да бъде пуснат под домашен арест или срещу парична гаранция, а адвокатите му настояха и да му бъде изготвена съдебна психиатрично-психологическа експертиза заради влошеното му състояние. Според тях мъжът бил афектиран от множеството взаимни нападки с майката на децата му и от инсценираната от нея кражба. Извън съдебната зала Васил Василев и Георги Георгиев, които отговарят за защитата на обвиняемия, настояха, че клиентът им, който е морски офицер и управлява хотел в курортен комплекс „Чайка“ във Варна, искал да сложи край на живота си, скачайки от 4 етаж. По време на съдебното заседание пък, от прокуратурата изтъкнаха факта, че мъжът е направил опит да избяга, за да не бъде задържан, скачайки през прозореца. Въпреки уверенията на обвиняемия и адвокатите, съдът постанови, че има реална опасност той да се укрие и отново да извърши престъпление предвид факта, че е посегнал на дъщеря си по време на изтърпяване на две присъди.  \r\nГоворителят на Районната прокуратура Вяра Алексиева коментира, че съдът е определил най-адекватната мярка за неотклонение спрямо мъжа, обвинен, че е упражнил домашно насилие дъщеря си, която е изписана от болницата с телесни повреди, причинени от побоя.  \r\nТепърва социални работници ще разговарят и с по-голямата сестра на битото момиче за евентуалното му настаняване в кризисен център. Тя обаче твърди, че по-малкото момиче е проблемното дете в семейството. 17-годишната девойка, която дойде в съда, за да подкрепи баща си, увери, че се разбира перфектно с него, а всички факти, свързани със станалото на 1 март, са били преувеличени от майка й и сестра й. Тя отрече баща им да е провесвал по-малкото момиче през терасата и да го е заплашвал с нож. По данни на прокуратурата на 1 март тази година между бащата и 14-годишната му дъщеря е започнал скандал по повод изчезнала сума пари от дома. За липсата на парите бащата обвинил момичето и му нанесъл побой. Пострадалата е била с наранявания по цялото тяло и по главата. Заради упражнено домашно насилие над по-малката дъщеря и сина му съдът е издал заповед за защита от домашно насилие през 2018 година. С нея му е било забранено да доближава двете си деца, за да се въздържа от домашно насилие. Въпреки това 14-годишното момиче решило да заживее при бащата си и се пренесло при него.  \r\nДиана СТОЕВА", "date": "2019.03.05", "title": "45-годишен мъж е в ареста във Варна за побой над дъщеря си, 14-годишното момиче ще бъде настанено в кризисен център  (ОБЗОР)"}
{"url": "http://www.focus-news.net/news/2019/03/05/2631053/sport-yuventus-dava-120-miliona-evro-za-nay-golemiya-talant-na-portugaliya.html", "text": "Ръководството на Ювентус ще отправи оферта на стойност 120 милиона евро за най-големия талант в Португалия Жоао Фелкис. Според испанския вестник „Ас“, грандът от Торино е фаворит за подписа на 19-годишния футболист на Бенфика, който е смятан за следващия Кристиано Роналдо. През този сезон нападателят има 11 гола и 6 асистенции за португалския гранд.", "date": "2019.03.05", "title": "Спорт: Ювентус дава 120 милиона евро за най-големия талант на Португалия"}
{"url": "http://www.focus-news.net/news/2019/03/05/2631071/veliko-tarnovo-vazrastni-hora-ot-pensionerski-klub-shtastlivetsa-zaradvaha-zhiteli-na-svishtov-s-martenichki.html", "text": "Възрастни хора от пенсионерски клуб „Щастливеца“ зарадваха жители на Свищов с мартенички по случай 1-ви март. Инициативата е на членовете на пенсионерски клуб „Щастливеца“, които на връх Баба Марта раздаваха традиционни украшения на посетителите на петъчния пазар в града. Това каза за  Радио „Фокус“ – Велико Търново  Мария Радулова, председател на пенсионерските клубове в общината. Тя уточни, че проявата е била приета изключително добре от гражданите на Свищов. Всички те са се радвали не толкова на материалната страна, а на самата идея, както и на пожеланията за здраве и дълголетие. „Ние получихме усмивката и благодарността на свищовлии, за това че сме ги изненадали, което е огромно признание за нас“, подчерта Радулова. Тя допълни, че изненадите в Свищов предстоят и дейностите на хората от „третата възраст“ в тази насока продължават. \r\nЛуиза ТРАНЧЕВА", "date": "2019.03.05", "title": "Велико Търново: Възрастни хора от пенсионерски клуб „Щастливеца“ зарадваха жители на Свищов с мартенички"}
{"url": "http://www.focus-news.net/news/2019/03/05/2631072/valentin-gochev-restorantyor-v-pomorie-ne-vinagi-broyat-na-turistite-e-vodesht-za-opredelyaneto-na-sezona-kato-silen-ili-slab.html", "text": "Не винаги броят на туристите в водещ за определянето сезона като силен или слаб. Това каза за  Радио „Фокус“ – Бургас  Валентин Гочев, зам.-управител на ресторанти в туристически комплекс в град Поморие. По думите му има случаи, когато броят на туристите е по-малък, но пък гостите са по-придирчиви и по-взискателни към предлаганите услуги и представлява по-голяма трудност да се отговори на изискванията им. „С всеки изминал сезон ние си правим изводи в какво сме се представили добре, къде сме сбъркали и се стараем да не повтаряме грешките си, да внедряваме новости, които да ни представят добре и туристите отново да ни изберат за следващите си ваканции“, добави Гочев. Той посочи, че самооценка се прави по мненията на туристите в сайтовете за резервации, като оттам се вади извод дали сезонът е бил успешен.  \r\n„В момента извършваме ремонтни дейности и подготвяме поръчки за ново оборудване и инвентар, които са нужни за нормалното протичане на работа в различните отдели, прави се и подобрение в организацията на обслужването на туристите с цел по-високо качество на предлаганите услуги, за да бъдат и туристите по-доволни“, заяви Валентин Гочев. По думите му предстои набирането на нови кадри, защото това е нужно, като се полага старание персоналът да бъде обучен качествено с цел създаване на отличен екип. „Предаваме нашия опит и знания на новите кадри, като ги насърчаваме да дават идеи, които биха допринесли за по-качественото обслужване на гостите ни“, отбеляза Гочев. Той допълни, че през идващия летен сезон в Поморие се очакват туристи от Германия, Русия, Полша, Великобритания, Холандия, Белгия и други държави. „Не липсват почиващи и от България, които през последните години дори бележат лек ръст“, каза още Валентин Гочев. \r\nМария КУРТЕВА", "date": "2019.03.05", "title": "Валентин Гочев, ресторантьор в Поморие: Не винаги броят на туристите е водещ за определянето на сезона като силен или слаб"}
{"url": "http://www.focus-news.net/news/2019/03/05/2631054/pazardzhik-pozharat-na-suhi-trevi-v-rayona-na-72-73-km-na-am-trakiya-e-izgasen-samo-v-blizost-do-patnoto-platno.html", "text": "Пожарът на сухи треви в района на 72-73 км на АМ „Тракия“ е изгасен само в близост до пътното платно. Това съобщи за  Радио „Фокус“-Пазарджик  говорителят на ОДМВР-Пазарджик Мирослав Стоянов. Той обясни, че за преминаващите в този участък няма опасност. Въпреки това полицейски екипи ще останат през цялата нощ. 4 екипа на пожарната от Белово, Септември и Пазарджик продължават гасенето на пожара в полето.  \r\nВаня НИКОЛОВА", "date": "2019.03.05", "title": "Пазарджик: Пожарът на сухи треви в района на 72-73 км на АМ „Тракия“ е изгасен само в близост до пътното платно"}
{"url": "http://www.focus-news.net/news/2019/03/05/2631073/afp-radikaliziran-zatvornik-zadarzhan-sled-ataka-vav-frenski-zatvor.html", "text": "Затворник в Северозападна Франция, който рани сериозно двама охранители при атака с нож, описана като терористичен инцидент беше заловен, заяви вътрешният министър Кристоф Кастанер, предава  AFP . \r\nНеговият партньор, който го е посещавал по това време в затвора, също е бил задържан, след като полицията е пристигнала, добави министърът в Twitter. Превод и редакция : КалоянПенков", "date": "2019.03.05", "title": "AFP: „Радикализиран“ затворник, задържан след атака във френски затвор"}
{"url": "http://www.focus-news.net/news/2019/03/05/2631075/ria-novosti-fregata-admiral-gorshkov-i-oshte-tri-ruski-koraba-vlyazoha-v-lamansha.html", "text": "РИА „Новости“: Фрегата „Адмирал Горшков“ и още три руски кораба влязоха в Ламанша \r\nОтряд руски кораби, водени от фрегата „Адмирал Горшков“, започна да минава през Ламанша, съобщават от пресслужбата на Северния флот, предава  РИА „Новости“ . \r\n„Днес отряд от кораби и помощни кораби на Северния флот като част от фрегата „Адмирал на флота на Съветския съюз Горшков“, многофункционалният логистичен кораб „Елбрус“, спасителният влекач „Николай Чикер“ и танкерът „Кама“ започнаха да преминават през Ламанша“, се казва в изявлението. \r\nПреди това отрядът действаше в залива Мори Фърт, отработвайки противодиверсионна защита и противовъздушна отбрана с проследяване на въздушни цели. \r\nОтрядът продължи дълго пътуване от Североморск на 26 февруари. Понастоящем са покрити повече от 1,6 хиляди морски мили и са проведени няколко военноморски учения, включително търсене на подводници. За екипажа на фрегата „Адмирал Горшков“ тази кампания е първата в историята. Превод и редакция : Калоян Пенков", "date": "2019.03.05", "title": "РИА „Новости“: Фрегата „Адмирал Горшков“ и още три руски кораба влязоха в Ламанша"}
{"url": "http://www.focus-news.net/news/2019/03/05/2631074/marin-marinov-istoricheski-muzey-svishtov-obshtinskoto-rakovodstvo-ima-ideya-krepostta-kaleto-da-se-prevarne-v-deystvasht-obekt.html", "text": "Превръщането на крепостта Калето в действащ туристически обект е една от целите на общинското ръководство в Свищов. Затова и през настоящата година предстои възстановяване на проучванията в региона, съобщи за  Радио „Фокус“ – Велико Търново  Марин Маринов, уредник в историческия музей в града. Дейностите ще бъдат съсредоточени върху зидовете, построени през Средновековието. „Идеята на Общината е чрез археологически разкопки да се проучи цялостно хълмът, за да може средновековната, както и останките от по-ранната крепост да се използват, за да може Калето да се превърне в един съвременен, посещаван туристически обект“, поясни Маринов. Той уточни, че историята на хълма не е много позната на широката общественост, като подчерта, че фактите са известни предимно на представители на научната общност, но въпреки всички археологически проучвания и исторически летописи говорят за това, че Свищов започва съществуването си именно оттам. \r\nВ екипа, който ще работи в района през лятото, ще участват представители на Общината и Исторически музей – Свищов. \r\nЛуиза ТРАНЧЕВА", "date": "2019.03.05", "title": "Марин Маринов, Исторически музей – Свищов: Общинското ръководство има идея  крепостта Калето да се превърне в действащ обект"}
{"url": "http://www.focus-news.net/news/2019/03/05/2631076/kyustendil-regionalnata-zdravna-inspektsiya-e-izvarshila-243-izmervaniya-na-mikroklimat-i-osvetlenie-v-detski-i-uchebni-zavedeniya.html", "text": "Регионалната здравна инспекция в Кюстендил е извършила 243 измервания на микроклимат и осветление в детски и учебни заведения. Това съобщиха за  Радио „Фокус” – Кюстендил  от Дирекция „Обществено здраве” към Регионална здравна инспекция – Кюстендил. Инспекциите са извършени в рамките на един месец. В същото време е изготвена здравна оценка на седмични учебни разписания на 21 училища от област Кюстендил съгласно изискванията на наредба на Министерство на здравеопазването. Сред учениците са проведени 3 обучения – на тема „Тютюнопушене и въздействието му върху организма“ по Национална програма „Превенция на хронични незаразни болести“.  \r\nИнспекторите към дирекцията са осъществили здравен контрол по спазването на забраната за тютюнопушене на закрити и някои открити обществени места, като и в търговски обекти и заведения за обществено хранене. Направени са 83 проверки. Издадени са 2 акта за установяване на административно нарушение и 1 предписание. \r\nВенцеслав ИЛЧЕВ", "date": "2019.03.05", "title": "Кюстендил: Регионалната здравна инспекция е извършила 243 измервания на микроклимат и осветление в детски и учебни заведения"}
{"url": "http://www.focus-news.net/news/2019/03/05/2631052/pol-krugman-v-statiya-za-the-new-york-times-strahliviyat-poboynik-amerika-sega-svetat-nyama-doverie-na-vashington-i-go-razkri-che-se-plashi-lesno.html", "text": "Така завършват търговските войни. Не с гръм и трясък, а с празнословие. Според много медийни организации, САЩ и Китай са близо до сделка, която ще сложи край на търговската война. Съгласно това споразумение, Америка ще премахне повечето от митата, които наложи миналата година. Китай, от своя страна, също ще прекрати действието на ответните мита, ще направи някои промени в своите инвестиционни и конкурентни политики и ще насочи държавните предприятия да купуват определено количество американски селскостопански и енергийни продукти, пише нобеловият лауреат по икономика за труда си в сферата на теорията на международната търговия Пол Кругман в статия за авторитетното либерално издание  , представена без редакторска намеса.  \r\nАдминистрацията на Тръмп, разбира се, ще представи сделката като триумф. В действителност, обаче, това е много шум за нищо. \r\nКакто беше описано, сделката няма да допринесе много за реалните оплаквания относно китайската политика, които включват главно китайската систематична експроприация на интелектуална собственост. Нито пък ще направи много за справяне с необосновано мразения домашен любимец на Доналд Тръмп - дисбаланса в търговията между САЩ и Китай. Всъщност, Тръмп ще отстъпи. \r\nАко действително това се случи, то ще е повторение на това, което видяхме със Северноамериканското споразумение за свободна търговия, което американският президент нарече „най-лошата търговска сделка в историята“. В края на краищата, това, което Тръмп договори – Споразумението между САЩ, Мексико и Канада, или U.S.M.C.A. – беше много близо до предишното статукво. Експертите по търговия, които познавам, когато не го споменават като Сделката на селяните, го наричат „НАФТА 0.8“: по същество същото като НАФТА, но малко по-лошо. \r\nЗащо президентът, който изтъкна, че „търговските войни са добри и се печелят лесно“, размаха белия флаг? Най-вече защото печеленето не се оказва лесно. \r\nЛюбимият на Тръмп стоков пазар мрази дори споменаването на търговска война. Няма широка подкрепа за протекционизма – всъщност, общественото мнение е много по-силно в подкрепа на свободната търговия, благодарение на управлението на Тръмп. И отговорите на китайците удариха тежко избирателите, от които зависи президентът, особено в земеделските щати. \r\nТрябва да се отбележи, че споразумението с Китай все още не е факт. Тръмп все още може да отвори нов фронт в търговската война, срещу европейските автомобили. А Сделката на селяните чака одобрението на Конгреса и не е ясно какво ще направи Тръмп, ако това не се случи скоро. \r\nВсе пак, изглежда възможно, дори вероятно, в рамките на няколко месеца почти цялата търговска война да е в миналото. Така че, в ретроспекция всичко ще изглежда като преминала буря с няколко дългосрочни последствия? \r\nНе, няма. Дори по-голямата част от митата да бъдат вдигнати, търговската война на Тръмп нанесе трайни вреди на американската репутация, а оттам и на глобалната икономика, която зависи от американското ръководство. \r\nСега целият свят знае две неща за нас. Първо, ние не сме надеждни – споразумение с Вашингтон е просто предложение, защото никога не знаеш кога президентът ще измисли някое извинение, за да го наруши. Второ, бият ни лесно: Президентът може да говори остро за търговията, но в класически побойнически маниер, той бяга, когато срещне реална съпротива. \r\nПо отношение на ненадеждността на САЩ помислете за начина, по който сегашната администрация третира Канада, вероятно най-дружелюбната съседка и най-твърдият съюзник, който някога е имала някоя нация. Въпреки поколенията на добри отношения и споразумението за свободна търговия, Тръмп наложи големи мита на канадския алуминий и стомана, като се позова на националната сигурност като оправдание. Това очевидно беше лицемерно - всъщност самият Тръмп по същество признава това, като обосновава тарифите вместо това като отмъщение за канадската политика за млечните продукти (която също беше лицемерна). \r\nУрокът за света е, че на Америка не може да се вярва. Защо да правиш сделки със страна, която във всеки момент е готова да наложи санкции на най-добрите си съюзници и да лъже в очите за истинските причини? \r\nМеждувременно, внезапното отстъпление в конфронтацията с Китай показва, че говорим гръмко, но носим малка пръчка. Би било едно нещо, ако САЩ бяха променили курса по същество. Но толкова лесно отстъпване, след цялото позиране, в края на краищата, казва на света, че начинът да се справиш с Америка не е да се пазариш добросъвестно, а просто да заплашваш политическата основа на президента и може би да предложиш политически и други отстъпки. (Все още се чудя за тези етажи, които най-голямата китайска банка наема в Trump Tower.) \r\nА що се отнася до отстъпките, автокрациите имат голямо предимство пред страните, които съблюдават върховенството на закона. Китай изглежда ще постигне отмяната на повече от митата на Тръмп, докато Канада продължава да страда от по-високите ставки върху стоманата. \r\nИ накрая, като подкопава международната система, Америка прави света по-лош както за себе си, така и за всички останали. Всъщност, разплащането идва веднага. \r\nСветовната търговска организация току-що даде на Америка голяма победа в спора за китайските селскостопански субсидии - но решението й вероятно е спорно, защото администрацията на Тръмп прекара последните две години в оскверняване на организацията и осакатяване на апелативния орган, който трябва да наложи решенията на СТО и в блокиране на назначенията, които биха дали на този търговски съд кворума, който му трябва, за да функционира. \r\nНека бъда ясен: Да няма търговска война е по-добре от това да има. Но пътят, по който администрацията на Тръмп вървя за търговските сделки, намали доверието и уважението към нас и сега сме много по-слаби, отколкото бяхме преди. Толкова за печеленето. \r\nПревод и редакция:", "date": "2019.03.05", "title": "Пол Кругман в статия за The New York Times: Страхливият побойник Америка (Сега светът няма доверие на Вашингтон и го разкри, че се плаши лесно)"}
{"url": "http://www.focus-news.net/news/2019/03/05/2631077/plovdiv-defile-pod-nadslov-uikend-v-plovdiv-shte-se-provede-v-grada-na-8-9-i-10-mart.html", "text": "Дефиле под надслов „Уикенд в Пловдив“ ще се проведе в града на 8, 9 и 10 март. Това съобщиха за  Радио „Фокус“ – Пловдив  организаторите на инициативата от Съвета по туризъм в града. Над 40 ще бъдат участниците в събитието, като сред тях са хотели, заведения, ресторанти и културни средища. Посетителите ще имат възможност да се докоснат до магията на Европейската столица на културата за 2019 г. – Пловдив и да се потопят в невероятната атмосфера на града, да посетят концерти, спектакли, музеи и галерии, да вкусят от специалитетите в заведенията, да релаксират и пренощуват в хотел. Доброволци от университетите и училищата в града ще помагат на посетителите с информация и ще ги насочват към обектите. \r\nОткриването на събитието ще бъде в 16.00 часа на 8 март в Народна библиотека „Иван Вазов“ с изложба на тема „Непознатите къщи из Стария град на Пловдив“ и изпълнение на солистите на Опера Пловдив Евгения Ралчева и Михаил Пулиев. \r\nТази година организаторите са се постарали да създадат удобни QR кодове, чрез които ще се достига до цялата информация за събитието. Те са разположени на хартиената брошура за дефилето. Един от QR кодовете ще отвежда посетителите към специална онлайн анкета, в която могат да гласуват за обекта, който най-много ги е впечатлил по време на събитието. На база резултатите от анкетата ще се отличи най-гостоприемният хотел, заведение и културна институция, а попълнилите анкетата ще участват в томбола с награди. \r\nНа официална вечеря на 12 март в Културен център „Тракарт“ ще се обявят и раздадат наградите на публиката за „Най-гостоприемният хотел, заведение, културна институция“, определени въз основа на резултатите от онлайн анкетата. \r\nДруг QR код ще отвежда към интерактивна Google карта с всички обекти и информация за тях. На същата карта ще могат да се открият и пунктовете, на които ще се продават специални брандирани гривни с логото на събитието. \r\nЗа да се възползват от предложенията на обектите, посетителите трябва да закупят „уикенд гривна“ от един от 12 обекта, а децата до 7 годишна възраст ще ползват отстъпките на родителите. Сред обектите, в които може да бъде намерена гривната са Туристическия информационен център на ул. „Райко Даскалов“ и Природонаучния музей в Пловдив. В част от обектите гривните вече са пуснати в продажба. \r\nДефиле „Уикенд в Пловдив“ ще се проведе за втори път на територията на България. Събитието се организира от Съвет по туризъм – Пловдив и община Пловдив в активно сътрудничество с Университет по хранителни технологии – Пловдив, ОИ „Старинен Пловдив“, професионални гимназии и висшите учебни заведения. Събитието се организира в подкрепа на „Пловдив – Европейска столица на културата 2019“. \r\nТони МИХАЙЛОВ", "date": "2019.03.05", "title": "Пловдив: Дефиле под надслов „Уикенд в Пловдив“ ще се проведе в града на 8, 9 и 10 март"}
{"url": "http://www.focus-news.net/news/2019/03/05/2631078/rzi-smolyan-uvelichava-se-broyat-na-ostrite-respiratorni-zabolyavaniya-v-oblastta.html", "text": "В периода 25 февруари до 3 март в Регионална здравна инспекция (РЗИ) – Смолян са регистрирани 30 случая на остри респираторни заболявания, при 22 за предходната седмица. Това съобщиха от  РЗИ – Смолян . 9 са случаите във възрастовата група от 0 до 4 години, 15 - в групата от 5 до 14 години, и 6 - от 30 до 64 години. Заболеваемостта е 107,30 на 10 000 души население и е под епидемичните стойности. \r\nПрез същия период са регистрирани и 4 случая на ентероколит, 3 - на варицела и 1 - на хепатит тип Е.", "date": "2019.03.05", "title": "РЗИ – Смолян: Увеличава се броят на острите респираторни заболявания в областта"}
{"url": "http://www.focus-news.net/news/2019/03/05/2631079/petranka-nedelcheva-narodno-chitalishte-hristo-botev-1928-selo-golitsa-na-sirni-zagovezni-v-seloto-pravim-dve-kladi-koito-pri-nas-se-narichat-papaligi.html", "text": "На Сирни Заговезни в село Голица правим две клади, които при нас се наричат „папалиги“. Това каза в интервю за  Радио „Фокус“ – Варна  Петранка Неделчева – дългогодишен настоятел в Народно читалище „Христо Ботев-1928“ в селото. Тя обясни, че най-голямо желание за участие в паленето на клади на Сирни Заговезни имат децата. „Събират дървета, клони и правят папалиги. Правят се на две места, когато децата са по-малко - на едно място, на баира, или както го наричаме ние, Голешите“, посочи Петранка Неделчева. По думите й Сирни Заговезни е един от празниците, чието отбелязване не се пропуска в село Голица.  \r\n„Децата гонят злите духове и прескачат огъня за здраве. Даже, когато са повече децата, палят го на две различни високи места, на два баира, и следят коя папалига, или кой огън е по-висок и гори повече“, обясни Петранка Неделчева. Тя допълни, че на празника също така задължително се спазва и обичаят за обикалянето на селото от кукерски дружини. Според тази традиция маскирани мъже обикалят по домовете и благославят за здраве и плодородие. В групата обикновено има водач, наричан „хаджия“, и „кукерска булка“ или „баба“ – мъж, облечен в парцаливи женски дрехи. „Задължително при нас едно момче се облича като булка. С дървени ножове и сопи тръгват по къщите, плашат дърветата, че ще ги отсекат, за да дават повече плод. Така минава и този обичай“, каза още Петранка Неделчева. \r\nБояна АТАНАСОВА", "date": "2019.03.05", "title": "Петранка Неделчева, Народно читалище „Христо Ботев-1928“ - село Голица: На Сирни Заговезни в селото правим две клади, които при нас се наричат „папалиги“"}
{"url": "http://www.focus-news.net/news/2019/03/05/2631080/blagoevgrad-v-regionalniya-istoricheski-muzey-shte-se-provede-konkurs-poetichen-retsital-pod-nadslov-s-balgariya-v-sartseto.html", "text": "В Регионален исторически музей – Благоевград ще се проведе конкурс – поетичен рецитал под надслов „С България в сърцето“. Това съобщи за  Радио „Фокус“ – Пирин  д-р Елена Чалгънова, историк и уредник в музея. По думите ѝ събитието ще започне в 11.00 часа на 6 март. Организатори са Община Благоевград, Регионалното управление на образованието и Регионалният исторически музей. „Конкурсът е в чест на националния празник - трети март, и 141 години от Освобождението на България. В него участие ще вземат ученици от всички училища и гимназии на територията на Благоевград“, каза още д-р Чалгънова. \r\nЛивия НИНОВА", "date": "2019.03.05", "title": "Благоевград: В Регионалния исторически музей ще се проведе конкурс – поетичен рецитал под надслов „С България в сърцето“"}
{"url": "http://www.focus-news.net/news/2019/03/05/2631084/sport-zhiba-se-zavrashta-vav-voleybola.html", "text": "42-годишният бразилският волейболист Жилберто Амаури де Годой Фильо – Жиба ще се завърне в игра. Световният и олимпийски шампион с националния отбор ще се присъдени към английския Полония (Лондон). Привличането на бразилската звезда е  с цел да бъде популяризирана Английската лига.", "date": "2019.03.05", "title": "Спорт: Жиба се завръща във волейбола"}
{"url": "http://www.focus-news.net/news/2019/03/05/2631085/faktor-makedoniya-silyanovska-pita-ako-se-promeni-imeto-na-severna-kade-e-yuzhna-makedoniyai.html", "text": "Ако името се промени на Северна, тогава къде е Южна Македония, пита кандидатът за президент на ВМРО-ДПМНЕ Гордана Силяновска, предава скопското електронно издание „ Фактор “. \r\nДнес тя се срещна с гражданите на община Ново село. Тя каза, че с победата на президентските избори ще бъде отворен шанс за искане за предсрочни парламентарни избори, за да се посочи, че Преспанското споразумение и промяната на конституционното име на Република Македония са нещо неприемливо за гражданите на тази страна.  Превод и редакция : Калоян Пенков", "date": "2019.03.05", "title": "„Фактор“ (Македония): Силяновска пита ако се промени името на Северна, къде е Южна Македония?"}
{"url": "http://www.focus-news.net/news/2019/03/05/2631081/regnum-v-balgariya-medvedev-prizova-za-oprosten-vizov-rezhim.html", "text": "Пълноценното сътрудничество между Русия и България в туристическия сектор не може да стане без опростяване на визовите формалности. Това заяви руският премиер Дмитрий Медведев, който говори на 5 март в София на откриването на руско-българския бизнес форум в областта на туризма, съобщава информационна агенция  Regnum . \r\nМедедев отбеляза, че около половин милион руски туристи ежегодно посещават България. Според различни оценки, до 300 хиляди от тях имат недвижими имоти по черноморското крайбрежие на България. \r\nСпоред него работата по опростяване на визовия режим за туристите не е лесна задача, но „това наистина трябва да се направи“ и това се отнася за туристическия обмен както с България, така и с целия Европейски съюз. \r\nТой подчерта, че Русия е отворена за този вид работа и е „готова да се заеме с най-модерните видове визови решения“. \r\nБългарският премиер Бойко Борисов от своя страна заяви, че въпреки „изключително сложните международни отношения“ двете страни „винаги са успявали да развият отношенията до максимална степен, където няма санкции“. \r\nТой припомни, че българските визи могат да бъдат получени вече в 59 руски града. Заедно с кмета на Бургас Димитър Николов, беше обсъден стартът на ферибот между Бургас и Новоросийск, който ще позволи на хората да идват в България с кола. Като цяло властите на републиката възнамеряват да помогнат на сектора да увеличи туристическия поток, за да преодолее конкуренцията с Гърция и Турция, обеща той. \r\nТрябва да се отбележи, че още през 2017 г. в София съобщиха, че за да привлекат повече туристи от Русия, властите обсъждат промяна във визовата политика спрямо руските граждани. \r\nПо-специално, се разглежда въпросът за намаляване на цената на визовата такса за руските граждани като цяло и за освобождаване на руски деца под 16-годишна възраст от такава такса. Освен това бяха разработени редица мерки за намаляване на цените на самолетните билети. Преводи редакция : Калоян Пенков", "date": "2019.03.05", "title": "Regnum: В България Медведев призова за опростен визов режим"}
{"url": "http://www.focus-news.net/news/2019/03/05/2631086/v92sarbiya-vuchich-moe-zadalzhenie-e-da-obyasnya-na-sarbite-vazhnostta-na-kompromisa.html", "text": "„Не можем да признаем Косово, без да получим нищо от другата страна“, заяви Вучич в интервю, което той даде преди посещението на италианския премиер Джузепе Конте в Сърбия, съобщава белградското радио  B92 . \r\nВучич също така повтори, че въпросът за „промените на границите“ е „спорна тема - тъй като не всички признават едни и същи граници, в зависимост от това дали признават Косово или не“. \r\n„За разлика от косовските лидери, които заблуждават гражданите си всеки ден с нереалистични обещания, че Прищина ще получи всичко, а Белград - нищо, мое задължение е да обясня на сърбите важността на компромиса (с Прищина), който не представлява поражение, а победа. Победа за бъдещето на Сърбия“, каза Вучич. \r\nТой отрече, че някога е имал тайни срещи с косовския президент Хашим Тачи, както твърдят някои медии, и описва като „чиста лъжа“ твърдението за съществуването на проект за окончателно споразумение между Белград и Прищина. \r\nТой повтори, че Белград няма да продължи диалога с Прищина, докато косовските власти не премахнат 100-процентните мита върху стоки от Сърбия и Босна и Херцеговина. \r\n„Ако няма компромисно споразумение за Косово, това ще бъде бедствие. Въпреки че всичко изглежда трудно и понякога невъзможно, ние сме решени да постигнем компромис, сигурен съм, че можем да стигнем до решение с помощта на нашите европейски приятели и с подкрепата на Русия, Америка, Китай и други страни“, заяви президентът на Сърбия. \r\nВучич добави също, че оценява посредническата роля на ръководителя на европейската дипломация Федерика Могерини - за разлика от Прищина, която е критична към Брюксел. \r\n„Проблемите са между сърбите и (косовските) албанци, не мога да критикувам Европа, която е направила всичко, което може да запази мира“, обяви Вучич. \r\nГоворейки за сръбската политика, Вучич каза, че (седмичните) протести срещу неговата власт са демократично право и могат да продължат „докато няма насилие и конфликти“. \r\n„Всяка година виждаме протести и демонстрации, нека протестират свободно“, каза Вучич. Превод и редакция : Калоян Пенков", "date": "2019.03.05", "title": "В92(Сърбия): Вучич: Мое задължение е да обясня на сърбите важността на компромиса"}
{"url": "http://www.focus-news.net/news/2019/03/05/2631082/washington-examiner-kompaniya-predlozhi-da-postroi-234-mili-granichna-stena-za-14-mlrd-dolara.html", "text": "Washington Examiner: Компания предложи да построи 234 мили гранична стена за 1,4 млрд. долара  \r\nАмериканска компания предлага да построи 234 мили от граничната стена на президента Тръмп само за 1,4 млрд. долара, като малка част от 8-те млрд. долара, които администрацията на Тръмп се надява да използва за този проект, пише в.  Washington Examiner . \r\nПрезидентът и главен изпълнителен директор на Fisher Sand and Gravel Company Томи Фишър заяви, че правителството ще плати много и заяви, че за 4,31 млрд. долара той може да изгради стената и да включи павирани пътища и гранични технологии плюс гаранция. \r\n„Целта ни е да пробием през правителствената бюрокрация“, заяви Фишър пред Washington Examiner. „Ако правят малки поръчки, каквито са сега ... това няма да го намали“. \r\nОт 8 млрд. долара, които Тръмп се надява да похарчи, той вече има 1,375 млрд. долара от тази сума от Конгреса, която може да се използва само за изграждане на огради в долината Рио Гранде. Тръмп се опитва да пренасочи още 3,1 милиарда долара за финансиране за повече гранична стена и 3,6 милиарда долара чрез своята декларация за извънредни ситуации, която Конгресът и съдилищата ще оспорят. \r\nФишър добави, че приблизително 1,4 милиарда долара са достатъчни, за да се построят 20 мили от стената в долината Рио Гранде, плюс още 214 мили. Тази сума обаче може да се използва само в долината Рио Гранде, според законопроекта, който Конгресът одобри и се очакваше да се използва само за около 55 мили ограда от стоманени ламели. \r\nИнженерният корпус на армията не е готов да започне да проучва как да похарчи 8 млрд. долара, заяви представител за Washington Examiner миналата седмица. Корпусът обмисля как да харчи пари, които Конгресът даде на департамента за вътрешна сигурност миналата фискална година и не е поискал оферти от частния сектор, защото все още е в процес на възлагане на обществени поръчки. Превод и редакция : Калоян Пенков", "date": "2019.03.05", "title": "Washington Examiner: Компания предложи да построи 234 мили гранична стена за 1,4 млрд. долара"}
{"url": "http://www.focus-news.net/news/2019/03/05/2631055/tass-pentagonat-preporacha-uvelichavane-na-chislenostta-na-amerikanskite-voyski-v-evropa-za-sdarzhane-na-rusiya.html", "text": "Европейското командване на въоръжените сили на САЩ (EUCOM) препоръча увеличаване на числеността на разположените на постоянна и ротационна основа в региона американски военнослужещи, заяви във вторник на изслушване в комитета по работите на въоръжените сили на Сената на САЩ главнокомандващият Обединените въоръжени сили на НАТО в Европа американският генерал Къртис Скапароти, предава  ТАСС . \r\n„С оглед на модернизиращото се и все по-агресивно военно присъствие на Русия, EUCOM препоръчва увеличение на числеността на нашите разположени за постоянно и на ротационна основа сили, за да засилим нашите възможности за сдържане“, заяви той. \r\n„EUCOM също препоръчва допълнителни инвестиции с цел разширяване на европейската логистична инфраструктура и възможности за бързо реагиране на силите на САЩ в Европа“, добави генералът. Разполагане на изтребители в Европа \r\nПланира се американски изтребители-бомбардировачи от пето поколение да бъде разположени в Европа на постоянна основа, заяви Скапароти. \r\n„Американските ВВС в момента ми предоставят самолети от пето поколение, бомбардировачи и т.н. на ротационна основа, а ние трябва да разположим такива за сдържане, както и за осигуряване на своята бойна готовност", "date": "2019.03.05", "title": "ТАСС: Пентагонът препоръча увеличаване на числеността на американските войски в Европа за сдържане на Русия"}
{"url": "http://www.focus-news.net/news/2019/03/05/2631083/voa-amerikanski-general-bez-f-35-za-turtsiya-ako-kupi-ruska-sistema.html", "text": "Най-висшият американски командир за Европа заяви, че ще препоръча на САЩ да не продават високотехнологичния си изтребител F-35 на Турция, ако Анкара продължи с плановете си да закупи руска система за противоракетна отбрана, съобщава радио  The Voice of America . \r\nГенерал Къртис Скапароти, шеф на европейското командване на САЩ, заяви, че Турция трябва да преразгледа плана си за закупуване на С-400 от Русия тази година или да загуби други бъдещи американски военни самолети и системи. Според него системата за противоракетна отбрана С-400 ще представлява заплаха за F-35. \r\nСкапароти каза, че американски представители в момента са в Турция, обяснявайки последиците от покупката на С-400. \r\nДържавният департамент през декември одобри продажбата на система за противоракетна отбрана „Пейтриът“ за 3,5 млрд. долара на Турция. Доставката на F-35 в Турция е отложена, докато преговорите за С-400 продължават. Превод и редакция : Калоян Пенков", "date": "2019.03.05", "title": "VOA: Американски генерал: Без F-35 за Турция, ако купи руска система"}
