{"url": "http://www.focus-news.net/news/2019/09/12/2698091/api-vazstanoveno-e-dvizhenieto-po-pat-i-5-haskovo-kardzhali-v-uchastaka-chernoochene-kardzhali.html", "text": "Възстановено е движението по път I-5 Хасково - Кърджали в участъка Черноочене - Кърджали.Това съобщиха от пресцентъра на  Агенция \"Пътна инфраструктура\" .", "date": "2019.09.12", "title": "АПИ: Възстановено е движението по път I-5 Хасково - Кърджали в участъка Черноочене - Кърджали"}
{"url": "http://www.focus-news.net/news/2019/09/12/2698092/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.09.12", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/09/12/2698093/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.09.12", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/09/12/2698094/kyustendil-ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.12", "title": "Кюстендил: Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/12/2698096/pregled-na-mezhdunarodnite-novini-do-1800-chasa-agentsiya-fokus.html", "text": "Говорителят на руското външно министерство Мария Захарова  обвини западните държави в двоен стандарт по отношение на размяната на задържани лица между Русия и Украйна, предава  TACC . \r\n„Ние сме наистина изненадани от реакцията, която видяхме от международната общност,\" каза Захариева по време на брифинг. \r\n„Изненадани сме, че изявленията им приветстват само освобождаването и връщането в Украйна на нейните граждани, чиято съдба беше толкова важна на запад.\", заяви още тя. \r\nГоворителят отбеляза, че няма подобна реакция за освобождаването на руснаците от страна на Киев. \r\n„Лицата от руския списък, които бяха държани от Киев и накрая успяха да се съберат отново със семействата си в резултат на взаимната хуманитарна стъпка, не предизвикаха никакво съчувствие или друга емоционална реакция“, отбеляза Захарова. \r\nНа 9 септември Русия и Украйна проведоха размяна на задържани в двете страни лица, като общо бяха разменени по 35 души от всяка страна.  \r\n \r\n*** \r\n \r\n  Министър-председателят на Великобритания Борис Джонсън отрече обвиненията, че е излъгал кралица Елизабет II във връзка с прекратяването на заседанията на парламента, като ги нарече „абсолютно неверни“, пише вестник  The Independent . \r\nПремиерът се намира под огромен натиск да поднови заседанията в камарата, след като разсекретените документи, показващи възможните сценарии за страната при осъществяването на Брекзит без сделка разкриха „безпрецедентни“ проблеми, с които Великобритания може да се сблъска ако това се случи. \r\nЛейбъристката партия заяви, че документите разкриват наближаваща „катастрофа“. \r\nПопитан дали е излъгал Кралицата на Великобритания, за да получи разрешение за преустановяването на дейността на парламента за пет седмици, Джонсън отговори категорично, че не е лъгал.  \r\n„Абсолютно не. Висшият съд на Англия е съгласен с нас, но Върховният съд ще трябва да реши.“, заяви той.  \r\n„Парламентът ще има време преди и след срещите от високо равнище на 17 и 18 октомври, за да дебатира сделката за Брекзит“, добави още премиерът. \r\n„Много се надявам, че ще постигнем сделка, както казах, на тази важна среща. Работи много здраво, обиколих европейските столици за да разговарям с нашите приятели“, каза още Джонсън. \r\nПредставителят на Лейбъристката партия в Камарата на общините Джон Макдонъл призова отново за подновяване на парламентарните заседания, като добави, че сега това е дори по-важно с оглед на разкритията на документите за последствията от Брекзит. \r\n„Попитахме за връщането на парламентарните заседания. Правителството вече загуби едно съдебно дело тази седмица, а Върховният съд може да вземе това предвид в делото следващата седмица“, заяви той. \r\n„Сериозните последици от Брекзит без сделка бяха разкрити от документитие. Парламентът трябва да заседава сега“, заяви още Макдонъл. \r\nБившият член на Консервативната партия Доминик Грийв обвини правителството в противоконституционни действия и нарече нивото на щети върху Великобритания, цитирано от документите за последствията от Брекзит „безпрецедентно“. \r\n„Това е правителство, което в мирно време е съгласно да причини щети на британците, както е написано в документите“, заяви Грийв. \r\n„(Нивото на щети) е безпрецедентно. Не мога да си спомня за случай, в който съм виждал нещо подобно преди. Дори и ако сме готови за Брекзит без сделка, той ще бъде вреден и скъп“, добави още той.  \r\n \r\n \r\n*** \r\n \r\n  Шпионският скандал с набеденият за информатор на американското разузнаване Евгений Смоленков, е класическа пропаганда срещу президента на САЩ Доналд Тръмп в началото на предизборната кампания, заяви говорителят на руското външно министерство Мария Захарова, цитирана от  РИА Новости . \r\n\"Това е класическа пропаганда. Първо целта е поставена, след това информацията се коригира спрямо нея.“, заяви тя. \r\n„Целта е вътрешнополитическа, защото САЩ започнаха предизборна кампания. В този случай телевизионният канал се опита да „стреля\" по настоящия президент на САЩ.\", каза още Захарова. \r\nПо-рано американската телевизия CNN, позовавайки се на източници в администрацията на САЩ, заяви, че американските разузнавателни агенции са извели своя информатор, близък до руските власти, от Руската федерация. Според канала информаторът е бил \"един от най-старшите информатори под прикритие, работещи вътре в руското ръководство\". В същото време президентът на САЩ Доналд Тръмп заяви, че не знае нищо за тази история. \r\nПрессекретарят на президента на Руската федерация Дмитрий Песков потвърди, че Смоленков е работил в президентската администрация на Русия, но е бил уволнен. Работата му, според Песков, не е преждала контакти с президента Владимир Путин. \r\n \r\n*** \r\n \r\n  Европейският съюз ще отговори позитивно, ако правителството на Великобритания промени позицията си във връзка с преговорите за Брекзит, заяви външният министър на Ирландия Саймън Ковъни, предава  Reuters . \r\nВъпросът за запазването на отворената граница между Северна Ирландия и Република Ирландия остава ключов за постигането на споразумение между Лондон и Брюксел. \r\nДо този момент британското правителство не е предложило „нищо, което да се доближава“ до приемливи условия за сделка между Великобритания и ЕС, но министър-председателят на първите, Борис Джонсън е показал „желание да опита и да разгледа нови подходи“, заяви Ковъни пред репортери. \r\nТой добави, че \"докато дискусията става все по-реална, и по-откровена\", се надява и че всичко това ще спомогне за провеждане на дискусии, които ще прекратят различията между Лондон и Брюксел.  \r\n„Ще отговорим позитивно ако има нови предложения и нови подходи, които са изградени на базата на реализъм и на условия, които ще проработят“, добави той. \r\n„Нека изчакаме и да видим какво ще предложи британското правителство“, каза още Ковъни. \r\n \r\n \r\n*** \r\n \r\n  Правителството на САЩ е заключило, че през последните две години Израел вероятно е шпионирал Белият дом като е поставил шпионски устройства около сградата и на други ключови места във Вашингтон, според трима бивши американски държавни служители, пише списание  Politico . \r\nЗа разлика от други случаи, в които чужди държави са се опитвали да шпионират американското правителство, този път администрацията на Тръмп няма намерение да отговори на опитите на Израел и за Тел Авив все още няма никакви последици.  \r\nМалките шпионски устройства вероятно е трябвало да докладват на Израел за действията на президентът на САЩ Доналд Тръмп, както и да шпионират неговите най-близки съветници и членове на кабинета. Не е ясно дали все пак опитите на Тел Авив са били успешни. \r\nСпоред анализи на ФБР и други агенции, работещи по случая, именно Израел стои зад поставянето на устройствата, смятат държавните служители, някои от които са работили в тези агенции.  \r\n„Ясно е, че Израел е отговорен за тях“, заяви един от тях.  \r\nПосланикът на Тел Авив във Вашингтон все пак отрече обвиненията. \r\n„Тези обвинения са абсолютно неоправдани. Израел не провежда разузнавателни операции в САЩ.“, каза той.  \r\nСлужител от администрацията на Тръмп заяви, че не е сред отговорностите на кабинета да „коментира по случаи, свързани с безопасността или разузнаването“. ФБР също отказа да коментира темата.  \r\n \r\n*** \r\n \r\n  Германия потвърди, че ще продължи да спазва договореностите между Европейският съюз и Турция във връзка с мигрантите, пише турският вестник  Yeni Safak . Коментарът идва след като изказванията на президента на Турция Реджеп Тайип Ердоган засилиха страховете от нова бежанска вълна на фона на увеличаващата се агресия на режима на Башар Асад в Северна Сирия.  \r\nНа пресконференция в Берлин, германският външен министър Хейко Маас изрази загриженост за увеличаващият се брой на случаите на мигранти, опитващи се да прекосят Егейско море. \r\n„Обсъдих тези проблеми в телефонен разговор с моя турски колега (Мевлют) Чавушоглу тази седмица“, заяви Маас. \r\n„Още веднъж подчертавам, че ЕС ще изпълни своите задължения по сделката между съюза и Турция за бежанците“, добави той като заяви, че очаква Анкара също да не се отмята от договореностите. \r\n„Беше много конструктивна дискусия. Вярвам, че ситуацията стъпка по стъпка ще се успокои ще се нормализира“, каза Маас. \r\n \r\n \r\n*** \r\n \r\n Съществува риск от избухване на ядрена война в съвременната международна ситуация. Това заяви в четвъртък заместник-министърът на външните работи на Русия Сергей Рябков по време на презентацията на доклада „Ново разбиране и пътища за укрепване на многостранната стратегическа стабилност“ в пресцентъра на  ТАСС . \r\n„Има риск от избухване на ядрена война. Тази негативна динамика се проявява особено забележимо през последната година“, посочи дипломатът. \r\nПо неговите думи, действията на Запада стават все по-емоционални и от време на време много агресивни. „Те избягват обсъждането на назрелите въпроси по същество, блокират работата на каналите за диалог, продължават да разрушават архитектурата на контрола над въоръженията и целенасочено провеждат откровено деструктивна линия за разрушаване на градените десетилетия ефективни договорни механизми в сферата на сигурността и стабилността“, поясни Рябков. \r\n„Това е крайно опасно и безотговорно поведение. То може да има много негативни последици за стратегическата стабилност“, заключи заместник-министърът. \r\nТой добави, че ядрените държави трябва да потвърдят недопустимостта на ядрената война. „Отговорните ядрени държави трябва да препотвърдят недопустимостта на ядрената война. Това са класически формули. Те бяха изковани включително с участието от американска страна на президента Роналд Рейгън, който е кумир на много днешни дейци, задаващи тона във Вашингтон“, каза Рябков. \r\n  \r\n*** \r\n \r\n Германската фондация Bertelsman публикува проучване, озаглавено „Колко е инвестирал Западът по новия път на коприната на Китай“, което показа, че западните страни не изостават от Китай, когато става дума за инвестиции в пояса, пише белградският ежедневник  „Политика“ . \r\nСпоред проучването, публикувано от Deutsche Welle, предадено от Танюг, между 2013 и 2017 г. западните страни са инвестирали в държавите, участващи в китайския проект „Един пояс, един път“, общо 290 милиарда долара, докато Китай инвестира около 285 милиарда за същия период. Според това изследване западните инвестиции в Сърбия през споменатия период възлизат на малко по-малко от 10 милиарда долара и че Сърбия е в групата на страните, в които ЕС инвестира повече от Китай. \r\nФондацията освен това заявява, че една от причините за това развитие е, че Китай изостава много от обявените си ангажименти и че инвестициите на Пекин са намалели значително тази година в сравнение с 2016 или 2017 г., докато инвестициите от Запад са постоянни. \r\nЗадава се въпросът, дали ЕС се страхува с право от китайските инвестиции? \r\nСпоред Министерството на търговията, туризма и телекомуникациите от 2010 до 2018 г. ЕС е инвестирал 12,7 милиарда евро в Сърбия, което представлява 75 процента от общите инвестиции. ЕС инвестира два милиарда евро през миналата година, което е 64 процента от общите инвестиции. Според наличните данни на НБС, Съюзът е инвестирал в Сърбия през първото тримесечие на 2019 г. 538 милиона евро. \r\nДо 2018 г. Китай е инвестирал 504 милиона евро, или три процента от общите инвестиции, а ако към това се добавят и инвестициите на Хонконг, в размер на 1,1 милиарда евро, общият дял става седем процента. \r\nПроф Катарина Закич, доктор на науките от Института за международна политика и икономика, заяви пред „Политика“, че Европейският съюз има основателни причини да се притеснява от пристигането на китайски инвестиции на Балканите, тъй като те значително нарастват през последните пет години. \r\n„Съюзът е загрижен предимно от увеличените китайски инвестиции в самия ЕС, тъй като те са значително по-големи от инвестициите в Балканите и Централна и Източна Европа. Заради драматично увеличение на китайските инвестиции и опасенията, че те ще повлияят на собствената му икономика и конкурентоспособност, ЕС въведе специален скрининг на китайските инвестиции, който позволява на Брюксел да окаже значително влияние върху това, кои китайски компании и в какви видове бизнес могат да инвестират на негова територия. Засега ИТ индустрията е определена като особено чувствителна област, в която ЕС иска да намали китайското присъствие“, каза Закич. \r\nТя припомня, че през 2016 г. Китай постави абсолютни рекорди по отношение на преките чуждестранни инвестиции, като причината се дължи преди всичко на по-големите разрешения на китайското правителство за китайски частни инвеститори да инвестират в чужбина. \r\nЩо се отнася до Сърбия, Закич казва, че Европейският съюз има най-много инвестиции във всеки смисъл и това се очаква, защото Сърбия е в Европа, търгува най-много със страни от ЕС и тези страни са нейните естествени партньори. \r\nСпоред нея Сърбия като цяло, икономически погледнато, не трябва да се интересува откъде идват инвестициите, това е по-скоро политически проблем. Това, което трябва да я интересува повече, е сумата, вида дейност и вида на инвестицията, която идва в страната ни. \r\nТова, което според нея липсва в момента, е по-силната вътрешна икономика, по-голям брой вътрешни инвестиции и защитата на онези местни компании, които ще получат стратегическо значение от стратегията за развитие. \r\n \r\n \r\n*** \r\n \r\n  Председателят на Европейската комисия Жан-Клод Юнкер подсили спора около новия ресор в изпълнителния орган на Общността, натоварен със задачата за „Защита на европейския начин на живот“, предава  AFP . \r\n„Не ми харесва идеята, че европейският начин на живот е противопоставен на миграцията. Приемането на тези, които идват отдалеч, е част от европейския начин на живот\", заяви Юнкер пред  Euronews . \r\nРесорът бе поверен на гръка Маргаритис Схинас, който в момента е главен говорител на ЕК. Той призна, че е „развълнуван“ от номинацията, която за първи път ще вкара грък в най-висшия орган на ЕС.  \r\n„Развълнуван съм, че съм номиниран за заместник-председател за Защитата на нашия начин на живот, обхващащ ресорите миграция, сигурност, заетост и образование. Готов съм да се заема с работа и очаквам с нетърпения да обсъдя с ЕП как можем да превърнем политическите ни приоритети в реални резултати“, написа Схинас.", "date": "2019.09.12", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/09/12/2698152/ria-novosti-sasht-smyatat-che-iran-krie-istinskiyat-marshrut-na-tankera-adrian-darya-1.html", "text": "САЩ вярват, че Иран е скрил истинският маршрут на танкера „Адриан Даря 1“, за който Вашингтон подозира, че е нарушил европейските санкции срещу Сирия, съобщи говорителят на Държавния департамент Морган Ортагъс пред репортери, цитиран от  РИА Новости . \r\n\"Видяхме доклади тази седмица, че иранският танкер остава закотвен край бреговете на Сирия. Винаги сме казвали, че това е мястото, на което той щеше да отиде\", каза Ортагъс , като отбеляза, че иранските власти \"не спазват своите собствени уверения, дадени  на ЕС, че корабът няма да транспортира нефт \"до Сирия. \r\nТя обвини иранските власти в \"нарушаване на обещанията\", дадени на международната общност. \r\nПосланикът на Иран в Лондон Хамид Байдинеджад заяви по-рано, че петролът от танкера „Адриан Даря“ е бил продаден на частна компания, а не на сирийският режим, което означава, че Иран не е нарушил обещанията си. \r\n Превод и редакция:  Теодор Пенев", "date": "2019.09.12", "title": "РИА Новости: САЩ смятат, че Иран крие истинският маршрут на танкера „Адриан Даря 1“"}
{"url": "http://www.focus-news.net/news/2019/09/12/2698099/sofiya-zabranyava-prestoyat-i-parkiraneto-na-ul-veslets-mezhdu-ul-triaditsa-i-bul-kn-aleksandar-dondukov-na-15-septemvri.html", "text": "От 18.00 до 24.00 часа на 15.09.2019 г.  се забранява  престоят и паркирането на пътни превозни средства, с изключение на колите на снимачния екип на късометражен филм на ул. „Веслец“ между ул. „Триадица“ и бул. „Кн. Александър Дондуков“. Това съобщиха от пресцентъра на  Столична община . \r\nОт 18.00 до 24.00 часа на 15.09.2019 г. се забранява влизането на пътни превозни средства, с изключение на трамвайните мотриси по ул. „Веслец“ в участъка от ул. „Искър“ до бул. „Кн. Александър Дондуков“.", "date": "2019.09.12", "title": "София: Забранява  престоят и паркирането на ул. „Веслец“ между ул. „Триадица“ и бул. „Кн. Александър Дондуков“ на 15 септември"}
{"url": "http://www.focus-news.net/news/2019/09/12/2698095/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През деня не са получавани сигнали за инциденти по пътищата в областта. \r\nЗаради машинно полагане на асфалтова настилка движението по пътя Чуреково – Михалково от км 50 + 700 до 52 + 700 се осъществява с повишено внимание. Крайният срок е 17.30 часа на 15 септември. \r\nДо 13 септември, от 22:00 ч. до 6:00 ч. сутринта, ще се спира движението през тунел „Кричим“ на третокласния път IIІ-866 Кричим – Михалково. Обходният маршрут е по път II-86 Пловдив – Асеновград – Смолян. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.12", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/09/12/2698097/the-guardian-sadat-v-belfast-pretseni-che-brekzit-bez-sdelka-nyama-da-poprechi-na-mira-v-severna-irlandiya.html", "text": "Съдът в Белфаст, Северна Ирландия отрече твърденията, че Брекзит без сделка и налагането на „твърда“ граница между британската част на острова и Република Ирландия ще наруши мирните процеси в страната, пише вестник  The Guardian . \r\nВодещият делото съдия Бернард Макклоски реши, че става дума за политически въпрос, в който съда няма причина да се намесва. \r\nРешението му следва разсъжденията на съда в Лондон, който стигна до заключението, че искането на Борис Джонсън към кралицата да прекрати временно дейността на парламента е законосъобразен.  \r\nЗа разлика от него, Шотландският съд постанови, че премиерът е действал незаконно при прекъсването на заседанията на парламента, в опит да спре дебатите за брекзит. \r\n„На практика всички събрани доказателства принадлежат към света на политиката, както национална, така и наднационална.“, заяви в края на делото Макклоски.  \r\nСъдията не се занимава директно с прекъсването на заседанията на парламента, тъй като според него тази тема е „център“ на делата в Англия и Шотландия.  \r\nИзслушването в Белфаст, включващо три дела, се занимава с различни правни въпроси, свързани с делата, изслушани в Лондон и Единбург. \r\nЗавеждащите делото адвокати в Белфаст изтъкнаха, че създаването на твърда граница на остров Ирландия, което ще се случи при Брекзит без сделка, ще е в противоречие с мирните споразумения от 1999 г., които са в основата на трансграничното сътрудничество между Обединеното кралство и Ирландия. \r\nСъда на Северна Ирландия ще разгледа обжалванията срещу решението по-късно през седмицата. Делата в Северна Ирландия в крайна сметка ще стигнат до върховния съд в Лондон, където по-късно ще бъдат разгледани всички дела от Шотландия, Англия и Ирландия, свързани с Брекзит. \r\n \r\n Превод и редакция:  Теодор Пенев", "date": "2019.09.12", "title": "The Guardian: Съдът в Белфаст прецени, че Брекзит без сделка няма да попречи на мира в Северна Ирландия"}
{"url": "http://www.focus-news.net/news/2019/09/12/2698098/komisar-ivan-ivanov-rdpbzn-shumen-po-napravlenie-darzhaven-protivopozharen-kontrol-i-prevantivna-deynost-nedokomplektat-ni-e-30.html", "text": "По направление Държавен противопожарен контрол и превантивна дейност недокомплектът в Регионална дирекция „Пожарна безопасност и защита на населението“ (РДПБЗН)-Шумен е 30%. Това каза по време на пресконференция комисар инж. Иван Иванов, директор на РДПБЗН-Шумен, предаде репортер на  Радио „Фокус“-Шумен . „Виждате, че в Шумен кипи строителство. През миналата година са приети 148 обекта, т.е. участвали сме в 148 приемателни комисии, от които 12 са големи обекти или заводи. Предстои в момента строителство на още 8, а има липса и недостиг на такива кадри“,отбеляза комисар Иванов. Той посочи, че ако до 2022 година не успеят дап попълнят съставда, некокомплектът ще нарасне до 60%.  \r\n„Полагаме всички усилия да попълним редиците. Но само обучението на един служител, който работи по направление на ДПК е три години. Материята е сложна, в сила вече влязоха и европейските норми“, заяви комисар Иванов. През изминалата година служителите осъществяващи държавен противопожарен контрол са извършили 21 комплексни, 317 контролни и 334 тематични проверки в обектите. За отстраняване на констатирани нарушения са връчени 407 противопожарни разпореждания, има съставени 65 акта. От началото на годината по линия на пожарогасителна и спасителна дейност огнеборците от региона са участвали в 994 произшествия, като от тях 647 са пожари, има и 290 технически помощи. От началото на годината са назначени 8 нови пожарникари. В момента тече конкурс за още 5 нови служители. \r\nИвелина ИВАНОВА", "date": "2019.09.12", "title": "Комисар Иван Иванов, РДПБЗН-Шумен: По направление Държавен противопожарен контрол и превантивна дейност недокомплектът ни е 30%"}
{"url": "http://www.focus-news.net/news/2019/09/12/2698100/sliven-provede-se-priemen-den-na-kmeta-stefan-radev.html", "text": "В Сливен се проведе редовният приемен ден на кмета Стефан Радев. Това съобщиха от пресцентъра на  Община Сливен . Жители на Сливен го запознаха със свои лични казуси, свързани с имоти и инфраструктура. Бяха поставени и теми от социален характер. Хора от квартал „Сини камъни“ бяха запознати с пилотен проект на Общината, който предвижда неговото обновяване. \r\nПриемният ден на кмета, заместник-кметовете и секретаря на общината е всеки първи четвъртък от месеца. Записването става три дни преди това – в понеделник от 08.30 часа в Центъра за административно обслужване на гражданите – източен вход на Общината. Жалби и сигнали се приемат и по електронна поща.", "date": "2019.09.12", "title": "Сливен: Проведе се приемен ден на кмета Стефан Радев"}
{"url": "http://www.focus-news.net/news/2019/09/12/2698101/aktsenti-v-sutreshniya-blok-dobro-utro-balgariya-po-radio-fokus-na-13-septemvri.html", "text": "В началото на учебната година ще поговорим за грамотността и книжовността, в сутрешния блок „Добро утро, България“ на Радио „Фокус“ очаквайте мнението на проф. Боян Биолчев, два пъти  ректор на Софийския университет, автор на учебници, писател. Премиерът Бойко Борисов на срещата с гръцкия външен министър Николаос Дендиас в София изтъкна важността на ускоряването на реализацията на газовата връзка между България и Гърция. За реализирането на проекта и ролята му за диверсификацията в икономиката, този и други въпроси ще коментираме с енергийния експерт проф. Атанас Тасев. Започна петото издание на „Ямбол Рок Фест“, какво включва програмата, с какви събитията ще се отбележи годишнината от построяването на сградата символ на града- Безистена ? По тези и други въпроси ще разговаряме с кмета на Ямбол Георги Славов. Варненската обсерватория „Николай Коперник“ е една от най-интересните и посещавани туристически атракции в морския град, през летните месеци. Какъв сезон отчитат в планетариума, ще разберем от репортерът ни Десислава Василева. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.09.12", "title": "Акценти в сутрешния блок „Добро утро, България“ по Радио „Фокус“ на 13 септември"}
{"url": "http://www.focus-news.net/news/2019/09/12/2698102/vidin-natovaren-e-trafikat-po-pat-i-1-montana-vidin-v-posoka-gkpp-dunav-most-2.html", "text": "Натоварен е трафикът по път I-1 Монтана – Видин в посока ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин.  Пътуват предимно тежкотоварни автомобили пътуват в посока ГКПП „Дунав мост 2“. На места по път I-1  Монтана – Видин тежкотоварните автомобили пътуват в колони. Най-много автомобили се движат в участъка между Видин и Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен, няма образувани опашки от чакащи автомобили.  \r\nВъв Видин движението е интензивно по входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.09.12", "title": "Видин: Натоварен е трафикът по път I-1 Монтана – Видин в посока ГКПП „Дунав мост 2″"}
{"url": "http://www.focus-news.net/news/2019/09/12/2698103/sport-balgarskiyat-natsionalen-otbor-po-voleybol-pobedi-gartsiya-s-30-v-parviyat-si-mach-ot-evropeyskoto-parvenstvo.html", "text": "Волейбол: Българският национален отбор по волейбол победи Гърция с 3:0 в първия си мач от   \r\nЕвропейското първенство. Най-резултатен за българският отбор беше Цветан Соколов, който отбеляза общо 17 точки. \r\nПо-късно тази вечер ще се играят другите мачове от Група „А“, в която се намира България. Португалия ще се изправи срещу Италия, а домакините от Франция ще играят срещу Румъния", "date": "2019.09.12", "title": "Спорт: Българският национален отбор по волейбол победи Гърция с 3:0 в първият си мач от  Европейското първенство"}
{"url": "http://www.focus-news.net/news/2019/09/12/2698104/boyan-tomov-horata-vse-poveche-izpolzvat-sotsialnite-mrezhi-za-da-pravyat-razlichni-kampanii-da-populyarizirat-svoya-gradonachalnik-i-da-prizovavat-za-glasuvane-v-konkursa-kmet-na-godinata.html", "text": "Хората все повече използват социалните мрежи, за да правят различни кампании, да популяризират своя градоначалник и да призовават за гласуване в конкурса „Кмет на годината“. Това каза в интервю за предаването „Това е България“ на  Радио „Фокус“  директорът на Портала на българските общини „Кмета.бг“ Боян Томов. Той обясни, че ролята на портала е да популяризира работата на българските общини, а конкурса „Кмет на годината“ придобива все по-голяма популярност. \r\n“По-различното в един конкурс и особено в „Кмет на годината“ е това, че всяка година той придобива своята по-голяма популярност – повече хора, които гласуват, повече общини, които правят на местно ниво кампании, призовават своите съграждани да гласуват, призовават ги към равносметка кметовете в какви проекти са инвестирали, дали да се справили добре, дали гражданите са ги оценили по подобаващ начин, дали не са сбъркали в избора си на проект”, допълни директорът на портала „Кмета.бг“. \r\nБоян Томов каза още, че конкурсът създава засилваща се конкуренция между гражданите на различните населени места и общинската администрация.   \r\n \r\nЦоня СЪБЧЕВА", "date": "2019.09.12", "title": "Боян Томов: Хората все повече използват социалните мрежи, за да правят различни кампании, да популяризират своя градоначалник и да призовават за гласуване в конкурса „Кмет на годината“"}
{"url": "http://www.focus-news.net/news/2019/09/12/2698105/kardzhali-za-visoki-postizheniya-po-sluchay-profesionalniya-praznik-na-pozharnikarite-byaha-nagradeni-26-sluzhiteli-na-rdpbzn-kardzhali.html", "text": "За високи постижения по случай професионалния празник на пожарникарите бяха наградени 26 служители на РДПБЗН-Кърджали, предаде кореспондент на   Радио „Фокус“  . „С писмена похвала за постигнат съществен принос при изпълнение на конкретни професионални задачи по заповед на главния секретар на МВР главен комисар Ивайло Иванов е отличен младши инспектор Димитър Белев от РСПБЗН-Кърджали“. Директорът на Главна дирекция ПБЗН главен комисар Николай Николов награждава младши експерт Асен Михайлов, младши инспектор Тасим Касим, младши инспектор Борислав Алчев от РСПБЗН-Кърджали, младши инспектор Матей Стоев от РСПБЗН-Момчилград,  а също Диян Георгиев, Васил Стоянов и Янка Динкова, служители в сектор „Административен“ в РДПБЗН. Административният секретар на МВР награждава с грамоти началника на сектор „Административен „ Али Мехмед, главният счетоводител Мари Черкишян и старши експертът в сектор „Административен“ Мария Павлова. 15 служители в РДПБЗН са наградени с писмена похвала от комисар Сергей Заимов. \r\nДарина ДЕЕНИЧИНА", "date": "2019.09.12", "title": "Кърджали: За високи постижения по случай професионалния празник на пожарникарите бяха наградени 26 служители на РДПБЗН-Кърджали"}
{"url": "http://www.focus-news.net/news/2019/09/12/2697771/predstoyashti-sabitiya-v-stranata-za-12-septemvri-agentsiya-fokus.html", "text": "От 15.00 часа вицепремиерът и министър на външните работи Екатерина Захариева ще приеме министър-председателя на провинция Долна Австрия Йоханна Микл-Лайтнер в МВнР. След срещата са предвидени изявления пред медиите.   \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n   \r\nОт 15.00 часа омбудсманът Диана Ковачева организира среща с експерти и граждани, на която ще се търсят решения на проблемите със замърсяването на въздуха. Събитието ще се проведе в институцията на омбудсмана на ул. „Георг Вашингтон“ № 22.  \r\n \r\n*** \r\n \r\nОт 11.00 часа заместник-кметът по екология на Столична община Йоана Христова ще направи проверка на новите контейнери за текстилни отпадъци в столицата. \r\n \r\n \r\n*** \r\n \r\nОт 11.30 часа в Клуба на народния представител Георги Марков ще представи книгата си „Феноменът Виктор Орбан“. \r\n \r\n*** \r\n \r\nОт 10.30 часа в района на Националния учебен и логистичен център на БЧК (НУЛЦ) и полигона на ГД „Пожарна безопасност и защита на населението“, БЧК организира демонстрация за спасяване на пострадали при инциденти след бедствие. \r\n \r\n*** \r\n \r\nОт 12.00 часа в Историческия музей ще бъде открита изложбата „Mini Wonders – чешката играчка вчера и днес“. \r\n \r\n*** \r\n \r\nОт 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. \r\n \r\n*** \r\n \r\nОт 15:00 часа в Централния военен клуб ще се състои награждаване на Община Момчилград с отличие за динамично развиваща се община в туризма. \r\n \r\n*** \r\n \r\nВ 11.00 часа в кабинета на кмета д-р Емил Караиванов ще се проведе пресконференция по актуални теми.  \r\n \r\n*** \r\n \r\nОт 17.30 часа във фоайето на Градската библиотека Николай Табаков ще представи новия си роман „Нула време”. \r\n \r\n*** \r\n   \r\nОт 17.30 часа на площад „Георги Измирлиев“ кметът д-р Атанас Камбитов и областният управител Бисер Михайлов ще посрещнат ръководители на дипломатически мисии и представителства на международни организации, акредитирани в Република България. \r\n \r\n*** \r\n \r\nОт 10.15 часа в клуба на втория етаж в сградата на Регионална дирекция „Пожарна безопасност и защита на населението” – Бургас ще се проведе церемония по награждаване на отличените в областния етап на международния конкурс „С очите си видях бедата”. От 11.00 часа в клуба ще се проведе пресконференция относно отбелязването на Седмицата на пожарната безопасност и честването на Професионалния празник на служителите на Главна дирекция „Пожарна безопасност и защита на населението” към МВР.  \r\n \r\n*** \r\n \r\nОт 18.00 часа пред Пантеона, пожарникари ще се включат с вълнуващи демонстрации в Седмицата на пожарната безопасност. \r\n \r\n*** \r\n \r\nОт 18.00 часа в експоцентър „Флора“, ще бъде открита традиционната годишна изложба на Бургаска фотографска общност (БФО). \r\n \r\n*** \r\n \r\nОт 20.00 часа на сцената на Летния театър над 90 изпълнители ще участват в  концерт, с който ще бъде закрит летния сезон. \r\n \r\n*** \r\n \r\nОт 11.30 часа в Общината ще се проведе заседание на Постоянна комисия \"Социални дейности и жилищна политика\" към общинския съвет.  \r\n \r\n*** \r\n \r\nОт 17.30 ч. на сцена Филиал ще се проведе медийна среща с екипа на Варненския драматичен театър в 99-ия творчески сезон. \r\n \r\n*** \r\n \r\nОт 10.00 ч. на площада в село Иново ще бъде извършено тържествено освещаване на паметника на загиналите във войните 1912-1918 година. На събитието ще присъства заместник-кметът на Община Видин Венци Пасков. \r\n \r\n*** \r\n \r\nОт 18:00 часа в музея на фотографията и съвременните визуални изкуства, ще бъде представена изложбата „Древната Матера“. \r\n \r\n*** \r\n \r\nОт 18.00 часа в Художествена галерия „Владимир Димитров – Майстора” ще бъде открита традиционната изложба „Приятели”. \r\n \r\n*** \r\n   \r\nОт 10.00 ч. в сградата на РДПБЗН-Пазарджик ще се проведе брифинг, в който участие ще вземе директорът на пожарната комисар Ангел Дудов. \r\n \r\n*** \r\n \r\nВ 08.00 часа експерти на РИОСВ ще премахнат в присъствието на кмета Вяра Церовска поставените пломби към генераторите, за да може да бъде възстановено подаването на гориво на спрените мощности на „Топлофикация“.  \r\n \r\n   \r\nОт 14.00 ч. в зала „Струма” на Областна администрация – Перник ще се проведе заседание на Областната комисия по безопасност на движението.  \r\n \r\n*** \r\n \r\nВ 09.30 часа в зала 1 на Апелативния съд ще се проведе заседание по делото, образувано по протест на Пловдивска окръжна прокуратура срещу присъда на Окръжен съд, с която М. Ш. е осъден за пет престъпления, като му е наложено едно общо, най-тежко наказание от 2 години условно лишаване от свобода с 4 години изпитателен срок.   \r\n \r\n*** \r\n \r\nВ 10.00ч в сградата на „Социално подпомагане“ директорът д-р Надя Танева ще даде изявление във връзка с инцидента с пострадалото дете. \r\n*** \r\n \r\nВ 10.00 часа в пресклуба на БТА Иван Бояджиев, известен като Дядо Ваня. ще представи новия си проект, свързан с организирането на протести срещу демографската криза в България и за обединение на българския народ. \r\n \r\n*** \r\n \r\nВ 10.00 часа в зала 1 на Апелативния съд ще се проведе заседание по делото, с което подсъдимият А. М./общински съветник в Стамболийски/ обжалва присъдата си от 2 години лишаване от свобода условно с изпитателен срок от 4 години и глоба от 4 000 лева.  \r\n \r\n*** \r\n \r\nОт 11.00 ч. в Пресклуба на БТА, бул.6-ти Септември 140 НГИ „Адвокати за свободна България” организира обществена дискусия по предложения до Народното събрание за реформа в адвокатурата. \r\n \r\n*** \r\n \r\nВ 13.30 часа в зала 1 на Окръжния съд ще се проведе заседание по делото срещу Даниела К., обвинена, че при управление на моторно превозно средство със скорост от 27 км/ч е нарушила правилата за движение и по непредпазливост е причинила смъртта на пешеходката С. С. /на 81 г./.  \r\n \r\n*** \r\n   \r\nОт 10.00 часа във фоайето на Младежкия дом ще бъдат наградени децата, участвали в конкурса за рисунка „С очите си видях бедата“, организиран от ГДПБЗН.  \r\n \r\n*** \r\n Смолян.  \r\nОт 10.00 часа в 101-ви Алпийски полк ще се проведе пресконференция и демонстрации във връзка с провеждащото се в Смолян Международно тактическото учение на Сухопътните войски „Родопи -2019 г.“  \r\n \r\n*** \r\n Смолян.  \r\nОт 10.00 часа в сградата на КНСБ-Смолян с адрес бул. „България“ 58 ще се проведе пресконференцията във връзка с провежданата в страната  кампания „Сивото убива\" и мобилно приложение VOX KNSB. \r\n \r\n*** \r\n Смолян.  \r\nОт 10.30 часа в малката зала на ОДМВР – Смолян ще се проведе месечен брифинг за резултатите от работата на ОДМВР-Смолян от началото на 2019г. и отделно за м. август. Друга тема ще бъде пътно-транспортната обстановка на територията на област Смолян. Специално внимание ще бъде отделено на препоръки за безопасност при откриването и през новата учебна 2019/2020 г. година.  \r\n \r\n*** \r\n \r\nОт 09:00 часа, в зала 2 на хотел „Верея“, Фондация „Лале“, Сдружение \"Свят без граници\" и Сдружение \"Самаряни\" ще се проведе работна среща с дискусия, на която да се говори заедно за възможностите насилието към децата да бъде предотвратено и намалено. \r\n \r\n*** \r\n \r\nОт 20.00 часа Държавна опера-Стара Загора ще представи за първи път на сцената на уникалния Античен театър в Пловдив своята впечатляваща постановка на балета „Дон Кихот“ от Лудвиг Минкус. \r\n \r\n*** \r\n \r\nОт 10:00 часа ще бъде открита втората за страната солна стая. \r\n \r\n*** \r\n \r\nОт 10.00 часа в сградата на РДПБЗН-Шумен ще се проведе брифинг с участието на комисар Иван Иванов – директор на РДПБЗН-Шумен и ръководни служители на дирекцията във връзка с професионалния празник на служителите на Главна дирекция “Пожарна безопасност и защита на населението” – 14 септември. \r\n \r\n*** \r\n   \r\nОт 10.30 часа в зала 203 в общината ще се проведе заседание на Постоянна комисия „Култура, културно-историческо наследство, туризъм, интеграционна политика и вероизповедания”. \r\n \r\n*** \r\n \r\nОт 11.30 часа в Националния пресклуб на БТА в Шумен ще се състои пресконференция на общинския съветник Добромир Драев относно участието му в кметската надпревара в града. \r\n \r\n*** \r\n   \r\nОт 14.00 часа в зала 203 на Общината ще заседава Постоянна комисия „Просвета, образование и наука” към Общинския съвет. \r\n \r\n*** \r\n \r\nОт 16.00 часа в зала 203 на Общината ще се заседава Постоянна комисия „Териториално развитие и селищно устройство” към Общинския съвет.", "date": "2019.09.12", "title": "Предстоящи събития в страната за 12 септември (Агенция „Фокус“)"}
{"url": "http://www.focus-news.net/news/2019/09/12/2697776/tass-amerikanskoto-razuznavane-smyata-che-rusiya-uskoryava-rabotata-si-nad-raketi-s-neogranichen-obseg.html", "text": "Американското разузнаване вярва, че руските крилати ракети с неограничен обсег  тип \"Буревестник“ или Skyfall, според класификацията на НАТО, ще бъдат пуснати в експлоатация по-рано от планираното, предава  TACC , като се позовава на америнакси медии.  \r\nСпоред източниците, Русия интензивно провежда тестове на ракетата, като за последните две години са проведени пет изпитания, всички от които са били неуспешни.  \r\nСпоред тяхната версия тестовете показват, че ракетите не могат да стартират, заради сложните си ядрени двигатели. Американският телевизионен канал CNBC свързва тази информация с инцидента в района на Архангелск.", "date": "2019.09.12", "title": "TAСС: Американското разузнаване смята, че Русия ускорява работата си над ракети с неограничен обсег"}
{"url": "http://www.focus-news.net/news/2019/09/12/2697772/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп изказа допълнителни коментари, разкриващи конкретните причини за освобождаването от длъжност на Съветника по национална сигурност Джон Болтън, пише  Politico . \r\nПред репортери Тръмп критикува идеите на Болтън, въпреки че отбеляза, че двамата са имали добри работни взаимотношения.  \r\n„Джон е всъщност човек, с когото се разбирам много добре. Той направи някои големи грешки обаче. Те ни върнаха назад“, заяви президента. \r\nТръмп отново заяви, че е бил той, не Болтън, човека който понякога се е застъпвал за по-агресивна външна политика, въпреки че Болтън е известен с желанието и подкрепата си за военната интервенция на САЩ в Ирак от 2003 г. \r\n„Всъщност Джон не беше в такт с това, което вършихме и често смяташе, че това което вършим са много „твърди“ действия“, заяви Тръмп.  \r\nПо-рано той обяви, че Болтън ще бъде освободен от поста си в съобщение в „Туитър“, като отбеляза, че директната причина е била несъгласието на президента и администрацията с много от предложенията на съветника. \r\n \r\n*** \r\n \r\n  Турция призова за незабавното прекратяване на атаките в северозапдната провинция на Сирия Идлиб, пише вестник  Yeni Safak . \r\n“Използвахме всяка възможност, дори рискувахме животите на нашите собствени войници, за да предотвратим атаките на режима и поддръжниците му срещу цивилната инфраструктура на Идлиб“, заяви Садик Арслан, посланикът на Турция в ООН на среща на Съвета на ООН по правата на човека в Женева. \r\n„Освен ако тези атаки не бъдат прекратени незабавно, последиците от хуманитарната трагедия в Идлиб могат да станат много по-сериозни от тези през 2015 г.“, предупреди той. \r\nАрслан засегна и други регионални и международни проблеми, особено Палестина, Мианмар и кризата в индийския щат Джаму и Кашмир.  \r\n„Нехуманната блокада, която Израел поддържа (срещу палестинците) стои като най-големият проблем пред хората в Газа за това да получават базови човешки права“, заяви той. \r\nАрслан призова и за намаляването на ограниченията в индийският щат Джаму и Кашмир.  \r\n„Решението на правителството на Индия да премахне специалния статут на щата стои срещу духа на различни резолюции на Съвета за сигурност на ООН. То носи риск от бъдещи ескалации и може да доведе до последици извън региона“, добави той.  \r\nПосланикът заяви, че Турция настоява проблемът да бъде решен по мирен път. \r\n*** \r\n \r\n  Ракета е избухнала близо до посолството на САЩ в Афганистан в ранните часове на 11 септември, годишнина от атентатите срещу световния търговски център от 2001 г., пише американското издание  The Washington Examiner . \r\nНяма данни за пострадали от експлозията или за сериозни щети. \r\nВзрива е първата атака срещу САЩ, откакто президентът на страната Доналд Тръмп отмени планираните с талибански представители разговори за мирно споразумение между Вашингтон и групировката. \r\nПреди това два бомбени атентата станаха причина за смъртта на няколко афганистански граждани и американски военнослужещ, което според Тръмп е била и причината преговорите да секнат. \r\nСАЩ все още има около 14 хил. разположени в Афганистан военнослужещи. Вашингтон нахлу в контролираната от талибаните страна през октомври 2001 г., след като бе установено, че лидерът на Ал Кайда Осама бин Ладен стои зад атентатите, при които загинаха около 3 хил. души същата година. \r\n \r\n*** \r\n \r\n  Иран осъди „планът на САЩ и Израел“ да подложат на натиск наблюдателите на ООН на ядрената програма на Техеран, след като „Международна агенция за атомна енергия“ (МААЕ) призова за сътрудничество с Техеран, пише  The Jerusalem Post . \r\nАгенцията има правомощията да наблюдава и разследва ядрената програма на Иран според споразуменията от 2015 г.  \r\nСпоред дипломати, агенцията ще поиска от Техеран обяснение за откритите следи от Уран на място в Иран, което според премиера на Израел Бенямин Нетаняху е „секретен ядрен склад“. \r\n„Два дни преди заседанието на агенцията, ставаме свидетели на план между САЩ и Израел, с помощта на верните им медии“, заяви посланникът на Техеран в МААЕ Казим Гарибабади. \r\nТой подчерта като довод изявлението на бившият Съветник по националната сигурност Джон Болтън, че Иран „може да прикрива ядрени материали или действия“. \r\nНетаняху, който също се противопоставя на ядрената сделка на Иран със запада от 2015 г., заяви, че Техеран е разработвал ядрено оръжие и в друга база, която вече е унищожил. \r\n„Забележките на Джон Болтън, както и медийната кампания на две новинарски агенции и сцените на израелският министър председател всички показват, че общ проект (между САЩ и Израел) се подготвя“, заяви Гарибабади.  \r\nТой не уточни за кои новинарски агенции става дума.  \r\nНа въпроса дали наистина са открити следи от радиоактивни материали и защо МААЕ настоява за по-добро сътрудничество с иранските власти, Гарибабади заяви, че тези въпроси са конфиденциални и, че Иран сътрудничи на агенцията активно. \r\n \r\n*** \r\n \r\n  Цената на човешките животи, загубени в терористичните атаки от 11 септември 2001 г., се простира отвъд близо 3000-те души, убити като пряк резултат от нападението. Това ще бъде признато в церемониите по повод 18-ата годишнина от най-смъртоносните нападения на американска земя, коментират в редакцията на  USA Today , най-тиражираният вестник в страната. \r\nВъзпоментателните събития ще се проведат на редица места, включително на мястото, където допреди по-малко от две десетилетия се издигаха двете кули на Световния търговски център в Ню Йорк. Церемония ще има и в близост до Шенксвил, Пенсилвания, на полето, където United Flight 93 катастрофира, след като пътници и членове на екипажа убиха похитителите, отвлекли самолета, за да го ударят в Капитолия. \r\nМрачните и принципно надпартийни възпоменания тази година бяха помрачени от противоречия, след като президентът на САЩ Доналд Тръмп обяви, че е планирал да проведе тайни срещи с лидерите на талибаните, войнствената афганистанска групировка, която подкрепи лидера на 11 септември Осама бин Ладен. Преговорите, които трябваше да се проведат в „Кемп Дейвид“, в крайна смятка бяха отменени, след като талибаните поеха отговорност за самоубийствен атентат в четвъртък в Кабул, при който загинаха 12 души, включително американски военнослужещ. Плановете за покана за преговори към терористична организация, дни преди годишнината от атентатите, предизвикаха остро осъждане, включително от членове на Републиканската партия на Тръмп.  \r\nПодчертава се, че тази година мемориалните събития в Ню Йорк - където повече от 2600 души загинаха, след като два отвлечени самолета бяха разбити в кулите-близнаци на Световния търговски център, ще включват традиционното изчитане на имената на жертвите.  \r\nСъбитията са организирани от Мемориала и музея на 11 септември. Освен запазване на минута мълчание, тази година чрез светлинни ефекти ще бъдат изобразени падналите кули.", "date": "2019.09.12", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/09/12/2697774/politico-tramp-razkri-prichinite-za-ostavkata-na-dzhon-boltan.html", "text": "Президентът на САЩ Доналд Тръмп изказа допълнителни коментари, разкриващи конкретните причини за освобождаването от длъжност на Съветника по национална сигурност Джон Болтън, пише  Politico . \r\nПред репортери Тръмп критикува идеите на Болтън, въпреки че отбеляза, че двамата са имали добри работни взаимотношения.  \r\n„Джон е всъщност човек, с когото се разбирам много добре. Той направи някои големи грешки обаче. Те ни върнаха назад“, заяви президента. \r\nТръмп отново заяви, че е бил той, не Болтън, този, който понякога се е застъпвал за по-агресивна външна политика, въпреки че Болтън е известен с желанието и подкрепата си за военната интервенция на САЩ в Ирак от 2003 г. \r\n„Всъщност Джон не беше в такт с това, което вършихме и често смяташе, че това което вършим са много „твърди“ действия“, заяви Тръмп.  \r\nПо-рано той обяви, че Болтън ще бъде освободен от поста си в съобщение в „Туитър“, като отбеляза, че директната причина е била несъгласието на президента с много от предложенията на съветника.", "date": "2019.09.12", "title": "Politico: Тръмп разкри причините за оставката на Джон Болтън"}
{"url": "http://www.focus-news.net/news/2019/09/12/2697773/afp-tramp-predupredi-iran-che-shte-e-opasno-za-tyah-ako-prodalzhavat-da-uvelichavat-rezervite-si-na-obogaten-uran.html", "text": "Президентът на САЩ Доналд Тръмп предупреди Иран срещу бъдещи ходове за подобряване на технологиите си за обогатяване на уран, но не отрече възможността САЩ да премахнат санкциите за да бъдат улеснени преговорите с Техеран, предава  AFP . \r\nПопитан дали ще смекчи санкциите, за да бъдат улеснени преговорите с иранския президент Хасан Роухани, Тръмп отговори, че „ще види какво ще се случи“. Той все пак предупреди, че за Техеран би било „много опасно“ да продължава да нарушава споразуменията от 2015 г. като увеличава резервите си на обогатен уран.", "date": "2019.09.12", "title": "AFP: Тръмп предупреди Иран, че ще е „опасно“ за тях, ако продължават да увеличават резервите си на обогатен уран"}
{"url": "http://www.focus-news.net/news/2019/09/12/2697775/reuters-netanyahu-smyata-che-sasht-shte-ostanat-s-tvarda-pozitsiya-po-otnoshenie-na-iran-vapreki-ostavkata-na-boltan.html", "text": "Министър-председателят на Израел Бенямин Нетаняху заяви, че въпреки оставката на Съветника по националната сигурност на САЩ Джон Болтън, Вашингтон ще продължи с „твърдата“ си линия в отношенията си с Техеран, предава  Reuters . \r\nПрезидентът на САЩ освободи Болтън по-рано, като заяви, че несъгласия с предложенията му са били причината за оставката на съветника. Малко по-късно държавният секретар Майк Помпео обяви, че Тръмп може да се срещне с президента на Иран Хасан Роухани по време на Общото събрание на ООН. \r\nНетаняху не сметна това за причина САЩ да смекчат позицията си по отношение на нарушенията на Техеран на сделката от 2015 г. \r\n„Убеден съм и нямам съмнения, че във всяка ситуация, с преговори и без преговори, президента Тръмп и администрацията му ще бъдат много твърди с Иран“, заяви той.", "date": "2019.09.12", "title": "Reuters: Нетаняху смята, че САЩ ще останат с „твърда“ позиция по отношение на Иран, въпреки оставката на Болтън"}
{"url": "http://www.focus-news.net/news/2019/09/12/2697778/afp-pakistan-vizhda-risk-ot-voyna-vav-vrazka-s-krizata-v-dzhamu-i-kashmir.html", "text": "Пакистанският външен министър Мехмуд Куреши предупреди, че ситуацията в индийският щат Джаму и Кашмир може да доведе до война и призова Върховният комисар на ООН за правата на човека Мишел Бачлет да посети региона, предава  AFP . \r\n \r\nВ изявление пред журналисти, Куреши заяви, че и двете страни разбират какви могат да бъдат „последствията от конфликт“ и допълни, че може да се стигне и до война. \r\n„Ако ситуацията остане такава, тогава всичко е възможно“, заяви той. \r\nКуреши призова Комитета за правата на човека на ООН да проведе международно разследване на ситуацията в индийския щат Джаму и Кашмир и покани Бачлет да посети индийската и пакистанската част на региона. \r\n„Тя може да посети и двете места и да докладва възможно най-обективно, за да разбере света каква е истинската ситуация“, каза Куреши.  \r\nСамата Башлет заяви, че е готова да посети Кашмир, макар да няма официално потвърждение за планирана визита.  \r\nМеждувременно пакистанският външен министър каза, че двустранните разговори няма да решат кризата, като заяви, че при сегашната позиция на Ню Делхи не вижда как това може да се случи. От своя страна Индия продължава да твърди, че кризата в Джаму и Кашмир е вътрешен проблем на страната и няма място за международна намеса в нея.", "date": "2019.09.12", "title": "AFP: Пакистан вижда риск от война във връзка с кризата в Джаму и Кашмир"}
{"url": "http://www.focus-news.net/news/2019/09/12/2697780/shpionskiyat-skandal-prodalzhava-obzor.html", "text": "Шпионският скандал продължава с пълна сила. От партийните централи във вторник, в сряда той намери място и в Народното събрание. Още в началото на пленарното заседание от ПГ на ГЕРБ поискаха изслушване на вътрешния министър Младен Маринов и шефа на ДАНС Димитър Георгиев.  Министър Младен Маринов  каза, че за 24 часа са били задържани осем души. \"В МВР на 9 септември 2019 г. е постъпило постановление от Специализираната прокуратура за оказване в рамките на компетентността на МВР съдействие при провеждане на действие по разследване от служители на СДВР по досъдебно производство\", обясни Маринов. Министърът посочи още, че в изпълнение на същото служителите на СДВР са оказали такова съдействие на Специализираната прокуратура, като са проведени различни по вид действия по разследването, огледи, претърсвания, изземвания, лични обиски и други действия по разследването на територията на град Перник, град София и Брезник. В резултат на тези действия със заповед за задържане съгласно Закона за МВР до 24 часа са задържани 8 лица, които са предадени на следствените органи в рамките на изпълнение на постановлението. В рамките на срока на задържането въпросните лица са конвоирани до сградата на следствения отдел на Специализираната прокуратура, където са предоставени на следовател за продължаване на процесуалните действия с тях. По отношение на конкретика по разследването, за съжаление не мога да дам повече информация\", допълни още министърът.   Председателят на ДАНС Димитър Георгиев  обяви, че по разследването за пране на пари е установен трансфер на финансови средства от руски гражданин от общество „Двуглав орел”. „При проведените допълнителни мероприятия са придобити данни, че Малинов е изготвил докладна записка на руски език относно необходимостта от геополитическата преориентация на България и известният за всички проект \"България\". В същата се предлага да бъдат провеждани редица мероприятия, свързани с определени действия в сферата на вътрешнополитически живот, които да доведат до такава промяна в ориентацията на страната“, каза Георгиев.  Независимият депутат Павел Шопов поиска да бъде изслушан и  главният прокурор Сотир Цацаров .Той съобщи, че освен на Леонид Решетников, днес е наложена забрана за влизане в страната за период от 10 години на Константин Малофеев. Той изрази несъгласие с  твърдението, че обвиненията за престъпление срещу Републиката, е политическа акция, свързана с местния вот. \"9, 10, такова е наказателното производство\" ,каза Цацаров във връзка с провеждането на процесуално-следствените действия точно на 9 септември. \"И още нещо - мога да го кажа съвсем ясно - това не е атака срещу движение \"Русофили\". Обвиняемият е председател на това движение, но отговорността, която той трябва да носи е за неговите лични действия. Фактът, че движението е било използвано от него за определени цели, не означава, че трябва да хвърлим сянка или да преследваме за идеи членовете на това движение. Това не е разделение на българското общество или опит за разделение на русофили и русофоби. В крайна сметка в случая става въпрос не за това на чии национални интереси служиш, а че увреждаш българските национални интереси\", допълни още Цацаров. Цацаров подчерта, че арестите при шпионския скандал са извършени в стриктно спазване на Закона за МВР. По думите му, ако депутатите считат, че той нарушава човешките права, в тяхна власт е да го променят.  Главният прокурор допълни, че действията по разследването на шпионския скандал продължават и към момента. От БСП поискаха да бъда изслушан министър-председателя Бойко Борисов , но поради ангажименти той не отрази това тяхно искане. Социалистите направиха повторно предложение това да се случи в удобно за министър-председателя време. \r\nИзвън  парламента премиерът Бойко Борисов  подчерта, че нашата геополитическа ориентация е ЕС – НАТО. „С „шпионския“ скандал се опитват да се поставят на една плоскост отношенията ни с Русия. Когато има нещо, с което не сме съгласни, МВнР реагира така, както реагират и в Унгария да речем. Не виждам никакво основание да се свързват едното и другото. Второ, когато руски олигарси се опитват да правят проекти в България, свързани с нашия Военнопромишлен комплекс и всичко останало, нашите служби работят по тази тема заедно с партньорски други служби и го прави прокуратурата. Аз нямам никаква роля в този процес. Ние дори с нашия кмет в Казанлък сме участвали на \"Копринка\" в мероприятията. Краси Велчев е председател на Комисията за българо-руско сътрудничество в парламента. Нещо повече, понеже вчера завършиха преговорите, но ще изчакаме до 17, ще обявим какво сме направили вчера. Ще проявим търпеливост и мълчание. Всеки има право да развива своята дейност в НПО-та. Едните подкрепят религия, други култура, трети обичат Русия, други Америка, коментира още премиерът. \r\n От Американското посолство в София   подчертаха, че САЩ изцяло подкрепят усилията на България да защити суверенитета си от злонамерено влияние. От своя страна  председателят на българското движение „Русофили\" Николай Малинов  заяви, че обвинението в шпионаж, повдигнато от Прокуратурата, не предизвиква в него нищо друго освен изненада. „Определението „шпионин“ е много разочароващо за мен. Фактът, че съм наречен шпионин заради общуване с руски партньори, не предизвиква в мен нищо друго освен изненада. От 30 години се занимавам с политика, открито изразявам вижданията си и помагам за развитието на културни, духовни и социални връзки с Русия и съм сигурен, че това е правилно“, подчерта Малинов. \r\nТой потвърди, че планира да създава информационни, детски и музикални канали, а също така и политическа партия и не вижда в намеренията си нито нарушения на българското законодателство, нито заплаха за националната сигурност. \r\nДеница КИТАНОВА", "date": "2019.09.12", "title": "Шпионският скандал продължава (ОБЗОР)"}
{"url": "http://www.focus-news.net/news/2019/09/12/2697781/pregled-na-osnovnite-temi-v-britanskiya-pechat-agentsiya-fokus.html", "text": "Документите, които предупреждават за възможен недостиг на храни и лекраства във връзка с евентуален Брекзит без сделка, трябва да бъдат запазени в тайна, защото ще уплашат хората, смята министърът на финансите на Великобритания Андреа Ледсъм, пише вестник  The Independent . \r\nТя предупреди, че министър-председателят Борис Джонсън ще пренебрегне решението на парламента за разсекретяването на документите, наречени „Операция Йелоухамър“, свързани с последствията от Брекзит, като заяви, че е по-добре обществото да не знае за тях. \r\n„Всъщност не мисля, че ще е в услуга на хората да видят какъв е абсолютно най-лошият сценарии в случая“, заяви тя. \r\n„Най-лошото нещо, което може да се случи на мен е да изляза на улицата да ме сгази кола. Това не е предсказание, но може да се случи. Представянето на най-лошите възможни сценарии може само да уплаши хората, а правителството прави всичко възможно да се подсигури, че при всички обстоятелства, включително ако напуснем Европейския съюз без сделка, това ще се случи гладко за Великобритания“, добави тя. \r\nКоментарите й идват в навечерието на срока, даден от парламента на Джонсън да разсекрети документите. \r\nРешението беше взето от Камарата на общините по-рано, в една от поредните загуби за премиера във връзка с Брекзит.  \r\nПравителството все още не е оповестило дали ще се съобрази с решението на парламента, но вероятно ще разкрие чат от по-малко „опасната“ информация от документите. \r\nВ тях стана ясно, че пише и за евентуални финансови, правни и бюрократични рискове, ако бъде върната границата между Северна Ирландия и Република Ирландия.  \r\nПо-рано министрите от кабинета на Джонсън бяха принудени да признаят, че документите не са стари, както те първоначално твърдяха, а са издадени в началото на Август.  \r\nРешението на парламента идва малко след като Шотландският съд обяви, че прекратяването на заседанията на камарата е нелегален ход. \r\n \r\n*** \r\n \r\n  Шотландския съд обяви, че решението на министър-председателя на Великобритания Борис Джонсън да прекрати временно заседанията на парламента на страната, с наближаващата дата за Брекзит, е незаконно, пише вестник  The Guardian . \r\nСъдиите отмениха предишно решение на съда в Шотландия, според което местните съдилища нямат юрисдикцията да се месят в решението на британския премиер.  \r\nАдвокати на 75 опозиционни депутати заявиха, че решението на Джонсън да спре временно заседанията на парламента е нелегално и е в нарушение на конституцията, тъй като е насочено срещу дебатите по отношение на Брекзит. \r\nСъда все пак не успя да издейства наредба или указ, който да принуди правителството на Обединеното кралсво да свика отново парламента, което постави под съмнение въпроса дали то ще бъде достатъчно да върне депутатите обратно в Камарата на общините. \r\nШотландският съд изнесе и официално изявление, което твърди, че решението на Джонсън  е незаконно и недействително, но все пак добави, че съдиите отлагат окончателно решение за сезиране на върховния съд на Великобритания, който ще проведе тридневно заседание следващата седмица. \r\nВъв връзка с това, правителството на страната ще се обърне към Върховния съд, който по-рано отреди, че решението на британския премиер за суспендиране на парламента е законно.  \r\nТримата шотландски съдии заявиха, че решението на Джонсън е нелегално, защото „целта му е да пречи на парламента“ и неговата дейност е „централен стълб за принципите на доброто управление, заложени в конституцията“. \r\n„Нашето разбиране е, че освен ако върховният съд не се произнесе, парламентът трябва да продължи да заседава“, заяви адвокатът Джолиън Моъм. \r\n„Радвам се, че моето разбиране за функционирането на нашата демокрация, което е, че парламента трябва да изпълнява своята важна конституционна роля, беше потвърдено от най-високия шотландски съд“, добави той. \r\n„Това е особено важен принцип. Премиерът не трябва да третира парламента като пречка“, продължи Моъм. \r\n \r\n*** \r\n \r\n  Найджъл Фараж каза цената си за предизборна сделка с торите – да дадат на неговата „Партия Брекзит“ свободен достъп до 80-90 парламентарни места, съобщава британският таблоид  The Sun . \r\nВ замяна ръководителят на антиевропейската партия е обещал на Даунинг стрийт номер 10 да не издига кандидати срещу тези на торите в целевите места на консерваторите. \r\nЗабележителното предложение е предадено на премиера Борис Джонсън от високопоставени тори след отварянето на дискретни преговори с Фараж, са заявили пред изданието неназовани източници. \r\nМестата, които Фараж е поискал от Джонсън да изостави, са такива, където неговата „Партия Брекзит“ или предишната му формация – ЮКИП (Партия на независимостта на Обединеното кралство) е завършила втора след лейбъристите. \r\nТе са в Уелс, Мидландс и Североизтока. \r\nВетеранът европейски депутат вярва, че може да спечели „от 40 до 50“ от тях, което ще му даде сериозно присъствие в Камарата на общините за първи път. \r\nВторото искане на Фараж е сделка с председателя на торите за изоставяне на сегашното Споразумение за оттегляне с Брюксел и замяната му с двугодишно споразумение за запазване на сегашното положение, докато се договори търговска сделка. \r\nИзточник, близък до Фараж, заяви пред The Sun, че „Найджъл е имал разговори с много близки до Борис хора, но не депутати или министри, за да ги запази дискретни. Те са по-скоро, за да се разбере дали той иска истинско споразумение, а не истински преговори и торите знаят и оценяват това. Това е някакво начало“. \r\nСъбеседникът на таблоида добавя: „Много е просто, става въпрос за числа. Борис знае, че не може да спечели мнозинство без наша помощ“. \r\nРазкритието идва в момент, когато Фараж подава топката на Борис Джонсън с реклама на цяла страница в The Sun. \r\nВ директно послание към премиера, председателят на „Партия Брекзит“ го предизвика, като написа“: „Ако имате смелостта за чист Брекзит, тогава ще ви помогнем да спечелите Брекзит мнозинство. Заедно можем да унищожим Лейбъристите на Корбин“. \r\nВестникът коментира, че всяка изборна сделка с Фараж ще е много спорна и ще предизвика ново противоборство в Консервативната партия. \r\nРадикалните евроскептици сред торите пък натискат Джонсън да се реши на сделка с „Партия Брекзит“, но той многократно е отхвърлял вероятността за предизборно споразумение заради нееднозначните си отношения с Фараж.", "date": "2019.09.12", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/09/12/2697777/ria-novosti-sasht-odobriha-prodazhbata-na-32-samoleta-f-35-na-polsha.html", "text": "Правителството на САЩ одобри продажбата на 32 изтребителя Ф-35 на Полша за сумата от 6,5 милиарда долара, според информация на Пентагона, предава  РИА Новости . \r\nСпоред съществуващата практика, продажбата беше одобрена от Държавния департамент, а Агенцията за сътрудничество в областта на сигурността и отбраната в Пентагона съобщи за това.", "date": "2019.09.12", "title": "РИА Новости: САЩ одобриха продажбата на 32 самолета Ф-35 на Полша"}
{"url": "http://www.focus-news.net/news/2019/09/12/2697782/pregled-na-osnovnite-temi-v-ruskiya-pechat-agentsiya-fokus.html", "text": "В арменският град Гюмри намериха тялото на 23-годишен руски войник, като по тялото му са открити прорезни рани, пише руският вестник  “Комерсант . \r\nВъпреки това лекарите, работили по аутопсията заявиха, че не са открили следи от насилствена смърт.  \r\nВ арменският град Гюмри е разположена 102-а руска военна база, разположена там в съответствие със споразуменията между Москва и Ереван от 1995 г. \r\nПочиналият 23-годишен мъж е служил именно в базата, намираща се в арменския град. \r\nКомандването на базата, заедно с органите на реда на Армения, провеждат разследване във връзка със смъртта на войника.  \r\n„Военнослужещият се е почувствал зле и е повикал линейка. Пристигналите на място парамедици констатирали смъртта на войника, след като му оказали спешна помощ, която обаче не дала резултат. По него не са открити след от насилствена смърт. Причините за смъртта му се изясняват“, се съобщава в прессъобщение на Южният военен окръг на Руската армия. \r\n \r\n*** \r\n \r\n  Посланикът на Русия в Белград Александър Боцан-Харченко отговори на специалния представител на САЩ за Западните Балкани Матю Палмър, който обвини Москва, че иска да поддържа нестабилност на Балканите, пише  „Российская Газета“ . \r\nВисокопоставеният дипломат подчерта, че подобно заявление от страна на американеца „води до обезсърчение и униние“. „Очевидно, признаците за подкрепа на стабилността са военна агресия против суверенна държава, убийствата на хора, разрушаване на инфраструктурата и хвърляне на обеднен уран“, написа в „Туитър“ Боцан-Харченко. „Или разчленяването на страни и разделение на народите, живели в една общност. Или налагане въпреки волята и решенията на депутатите и правителствата избор в полза на членство в НАТО. Или героизацията на злодеи и унижаване на патриотите, фалшифицирането на историята. Единственото позоваване на Матю Палмър за голословните обвинения срещу Русия, е, че уж е организирала „преврат“ в Черна гора. Между другото, стратегията на Вашингтон за укрепване на стабилността чрез антиконституционни преврати и намеси във вътрешните работи на други държави е общоизвестна“. \r\nПосланикът подчерта, че коментарът на Матю Палмър дори не съответства на здравия разум: защо й са недоверие и нестабилност на Русия, чиито водещи компании осъществяват съвместно със Сърбия мащабни, съвременни и дългосрочни проекти? „Да, Матю Палмър също се оплаква от отговарящото на интересите на Русия „безредие“, посочи той. „Тук ще се съгласим:  нас, а и много други, не ни устройва „редът“, ако става въпрос за „редът“, установен отвън само от една страна. Да си припомним, че САЩ дори демонстрират решаващата си роля по въпроса за приема в Европейския съюз. Ако нещо не може да се отрече на господин Палмър, това е неговата директност. Той казва: „Русия създава проблеми“. Действително, по-добре никой „да не създава проблеми“ на представителите на „демокрацията“ и „свободния пазар“ – нито тези, които изразяват различно мнение, други ценности, традиции, култура, нито икономическите конкуренти“. \r\nИзданието припомня, че в края на август заместник-помощник държавния секретар на САЩ за Европа и Евразия Матю Палмър бе назначен за специален представител на САЩ за Западните Балкани. \r\n„В тази роля Палмър ще ръководи усилията ни за укрепване на дипломатическото участие на САЩ в подкрепа на мира, стабилността и просперитета на региона, той ще се съсредоточи върху интеграцията на страните от Западните Балкани в западните институции“, се казва в съобщение на Държавния департамент на САЩ. „Освен работата си в качеството на специален представител на държавния секретар, Палмър ще продължи да изпълнява функциите на заместник-помощник държавен секретар за европейските и евразийските въпроси“. \r\nСпоред експерти това назначение е поредното доказателство, че САЩ активно разширяват присъствието си на Балканите и формират своеобразен бастион в Югоизточна Европа с цел да изтласкат Русия, Турция и Китай от региона през следващите години. Коментирайки събитията, които се случват туан, кореспондентът на „Российская газета“, доктор на политическите науки, професор от МГИМО Елена Пономарьова отбеляза, че Балканите отново са станали арена на сблъсък на интереси между водещите играчи в световната политика. В същото време Вашингтон се стреми да привлече в НАТО всички бивши югорепублики. За тази цел усилията на англосаксонците са съсредоточени върху окончателното решение на „сръбския въпрос“ и минимизиране, а в идеалния случай - да се сведат до нула - тук руското културно, хуманитарно, икономическо (предимно енергийно) и политическо присъствие. \r\n \r\n*** \r\n \r\n  САЩ и Великобритания може да се присъединят към Нормандския формат, ако следващата среща на лидерите на Русия, Украйна, Франция и Германия не заърши с конкретни резултати. Това обяви временно изпълняващият длъжността ръководител на американската дипломатическа мисия в Украйна в интервю за  Voice of America , цитирано от електронното издание на руското списание  „Експерт“ . \r\n„Президентът (Владмири) Зеленски и други представители на украинското правителство заявиха, че ако сегашният Нормандски формат не даде резултати, тогава те ще разгледат възможността да поискат САЩ и Великобритания да се присъединят към него. Доколкото знам, все още няма официално искане\", поясни Тейлър. \r\nПо-рано журналисти попитаха американския президент Доналд Тръмп за присъединяването на Вашингтон към Нормандския формат. „Считам, че фактът, че се проведе обмен на затворници между Русия и Украйна, е много голяма и много положителна стъпка. Ако имаха нужда от мен, бих се присъединил, но наистина случилото се е много, много положително събитие“, отговори Тръмп.", "date": "2019.09.12", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/09/12/2697779/the-independent-dokumentite-za-nedostigat-na-hrani-i-lekarstva-vav-vrazka-s-brekzit-bez-sdelka-tryabva-da-badat-pazeni-v-tayna-spored-britanski-ministar.html", "text": "Документите, които предупреждават за възможен недостиг на храни и лекраства във връзка с евентуален Брекзит без сделка трябва да бъдат запазени в тайна, защото ще уплашат хората, смята министърът на финансите на Великобритания Андреа Ледсъм, пише вестник  The Independent . \r\nТя предупреди, че министър-председателят Борис Джонсън ще пренебрегне решението на парламента за разсекретяването на документите, наречени „Операция Йелоухамър“, свързани с последствията от Брекзит, като заяви, че е по-добре обществото да не знае за тях. \r\n„Всъщност не мисля, че ще е в услуга на хората да видят какъв е абсолютно най-лошият сценарии в случая“, заяви тя. \r\n„Най-лошото нещо, което може да се случи на мен е да изляза на улицата да ме сгази кола. Това не е предсказание, но може да се случи. Представянето на най-лошите възможни сценарии може само да уплаши хората, а правителството прави всичко възможно да се подсигури, че при всички обстоятелства, включително ако напуснем Европейския съюз без сделка, това ще се служи гладко за Великобритания“, добави тя. \r\nКоментарите й идват в навечерието на срока, даден от парламента на Джонсън да разсекрети документите. \r\nРешението беше взето от Камарата на общините по-рано, в една от поредните загуби за премиера във връзка с Брекзит.  \r\nПравителството все още не е оповестило дали ще се съобрази с решението на парламента, но вероятно ще разкрие чат от по-малко „опасната“ информация от документите. \r\nВ тях стана ясно, че пише за евентуални финансови, правни и бюрократични рискове, ако бъде върната границата между Северна Ирландия и Република Ирландия.  \r\nПо-рано министрите от кабинета на Джонсън бяха принудени да признаят, че документите не са стари, както те първоначално твърдяха, а са издадени в началото на Август.  \r\nРешението на парламента идва в ден, в който Шотландският съд обяви, че прекратяването на заседанията на камарата временно е нелегален ход.", "date": "2019.09.12", "title": "The Independent: Документите за недостигът на храни и лекарства във връзка с Брекзит без сделка трябва да бъдат пазени в тайна, според британски министър"}
{"url": "http://www.focus-news.net/news/2019/09/12/2697784/protestite-sreshtu-ivan-geshev-prerastvat-v-bunt-kam-vlasttai-obzor.html", "text": "Протестите срещу Иван Гешев прерастват в бунт към властта? Такъв сигнал бе внесен в Прокуратурата. Това бе  и една от основните теми, обект на коментари в кулоарите на Народното събрание. \"Сигналът е внесен, но съвсем откровено ви казвам, че с оглед заниманията си с много други неща, включително и това, не съм имал време дори да го прочета. Сигналът ме чака на бюрото в момента, в който се върна\", посочи  главният прокурор Сотир Цацаров .  Вътрешният министър Младен Маринов  изрази притеснения от това, което се чува, а именно, че протестите срещу Гешев могат да възникнат нарушения на обществения ред. \"Имаме множество сигнали, които взимаме предвид. Наблюдаваме обстановката. Протестите бяха заявени както е по закон в Столична община. От наша страна бяха взети мерки за недопускане на нарушения, продължвааме да наблюдаваме сиутацията\", посочи още Маринов.„В историята има много случаи, в които от протести, са се реализирали метежи“,  каза пред журналисти лидерът на НФСБ Валери Симеонов. Информацията коментира и  лидерът на НФСБ Валери Симеонов . Той посочи, че в историята има много случаи, в които от протести, са се реализирали метежи.  По думите му това няма да е за първи път. \"В обществено-политическия живот е прието всякакви средства да бъдат използвани и прилагани за добиране до властта. За съжаление демокрацията често остава на заден план - с други думи реалните избори. Самите вие всички сте свидетели, че в продължение на две години се извършват всякакъв вид опити да се игнорират резултатите от изборите и да бъдат заменяни с друг способ да се постигне смяна на властта\", допълни още Симеонов. \r\nДеница КИТАНОВА", "date": "2019.09.12", "title": "Протестите срещу Иван Гешев прерастват в бунт към властта? (ОБЗОР)"}
{"url": "http://www.focus-news.net/news/2019/09/12/2697787/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Гърция на ГКПП „Кулата“ трафикът е интензивен на изход за леки и товарни автомобили. На българо-сръбската, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет ще работи само по светлата част на денонощието – от 08.00 часа до 22.00 часа.", "date": "2019.09.12", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/12/2697790/nimh-dnes-shte-preobladava-slanchevo-vreme-s-maksimalni-temperaturi-mezhdu-25-i-30.html", "text": "Днес ще преобладава слънчево време, но ще има и временни увеличения на облачността, по-съществени над Централна и Източна България и на отделни места там слабо ще превали. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Ще духа слаб до умерен североизточен вятър. Максимални температури между 25° и 30°. Атмосферното налягане ще бъде по-високо от средното за месеца. През деня ще се задържи почти без промяна.   \r\nНад Черноморието облачността ще е разкъсана, по-значителна в часовете преди обяд, на отделни места със слаб валеж. Ще духа до умерен североизточен вятър. Максимални температури на въздуха 26 - 27°, температурата на морската вода е 24 - 26°. Вълнението на морето ще бъде 3 бала.   \r\nНад планините ще преобладава слънчево време, с по-съществени увеличения на облачността в следобедни часове. Почти без валеж. Ще духа умерен североизточен вятър. Максимална температура на височина 1200 метра – около 19°, на 2000 метра – около 12°.", "date": "2019.09.12", "title": "НИМХ: Днес ще преобладава слънчево време с максимални температури между 25° и 30°"}
{"url": "http://www.focus-news.net/news/2019/09/12/2697783/dvustrannite-otnosheniya-mezhdu-balgariya-i-gartsiya-sa-na-strategichesko-nivo-obzor.html", "text": "Вицепремиерът и министър на външните работи Екатерина Захариева  се срещне с  министъра на външните работи на Република Гърция Николаос Дендиас  в МВнР. На брифинг българският външен министър коментира, че двустранните отношения между България и Гърция са на стратегическо ниво. Захариева заяви, че отношенията между двете страни са пример за това как нашия регион може да бъде близко стратегическо, приятелско сътрудничество изпълнено с доверие. За това как многогодишната тежка история може да се превърне в близко приятелство. По думите й, двете държави споделят близки позиции и на европейско ниво. Общите позиции на двете страни са свързани с бюджета за следващата година. Тя допълни, че и двете държави подкрепят развитието на политиката и по отношение на миграцията като се търси общо и трайно решение, като и двете страни споделят отговорност в защита на външните граждани. Общи са позициите и по отношение на европейската перспектива по отношение на Западните Балкани. Българският външен министър посочи, че нашата страна няма да забрави подкрепата на Гърция по пътя към присъединяването ни в Европейския съюз. Тя допълни, че през 2003 г. е била първата среща организирана в Солун, която е дала тласък и помогнала на България да бъде член на Европейския съюз от 2007 г. Захариева коментира, че целите на страната ни са да помогне на съседни държави от Западните Балкани да станат членове в Европейския съюз, тогава, когато са готови. Тя коментира, че през 2020 година се отбелязват 140 години двустранни отношения на двете държавите. По този повод външното ни министерство иска да направи дни на Гърция в България, като се надява и на обратна връзка – дни на България в Гърция. Външният министър коментира, че търговията между двете държави расте всяка година, за миналата година е регистриран 3,3 млрд. стокообмен евро. Тя допълни, че гръцките туристи са на второ място по брой туристи в България. И също така българските туристи всяка година се увеличават в Гърция. Обсъждaн бе и въпросът за енергетиката, изключително важният проект за газовата промишленост на България и Гърция.  \r\nГръцкият външен министър Николаос Дендиас коментира, че България и Гърция работят за регионалната стабилност и развитието. По думите му двете държави няма да пожалят усилия, за да помогнат на нашите съседи по техния европейски път. И двете държави искат да продължат сътрудничеството, както в двустранно, така и на регионално равнище, добави Николаос Дендиас. Според гръцкият външен министър отбелязването на 140 години от дипломатическите отношения между двете страни това е много хубава възможност да се поставят основите за още по-взаимно изгодно сътрудничество. \"Както и г-жа Захариева спомена, следващата година отбелязването на 140 години от дипломатическите отношения между двете страни това е много хубава възможност да се поставят основите за още по-взаимно изгодно сътрудничество\", обясни още гръцкият външен министър. Дендиас добави, че гърците са един от най-големите инвеститори в България и винаги насърчават гръцките инвеститори да идват тук, да инвестират. Същевременно от гръцка страна приканват потенциални български инвеститори в съседката ни. Николаос Дендиас заяви,че заедно българскят външен министър Екатерина Захариева са обсъдили и обменили възгледи по различни двустранни и регионални въпроси. Част от въпросите са свързани с многостранните схеми, в които двете държави участват. В този контекст Гърция е готова да бъде домакин на следващата четиристранна среща. Той коментира, че заедно с българския си колега са разгледали предизвикателствата пред Европейския съюз в последно време. Проблемите включват енергийни въпроси, като въпроси и двете правителства искат да сключат междуправителствено споразумение между България и Гърция. Гръцкият външен министър заяви подкрепата си към страната ни за влизането ни Шенген. По думите му Гърция е стълб на стабилност и сътрудничество на Балканите и винаги подкрепя политиката за разширяване на Европейския съюз и насърчава европейската перспектива за държавите от Западните Балкани, при условие, че отговарят на условията и критериите. В този контекст е отделено голямо внимание на спазването на Преспанското споразумение по отношение на Северна Македония. Николаос Дендиас обясни, че въпреки ясните послания на Европейския съюз към международната общност Турция продължава да нарушава международното право с това, че извършва незаконни дейности в териториалните води и в Република Кипър, която е член на Европейския съюз. Гръцкият външен министър благодари на колегата си от българска страна за топлото гостоприемство и заяви, че очаква в скоро време да отвърне на тази покана.  \r\nВиолета СИМЕОНОВА", "date": "2019.09.12", "title": "Двустранните отношения между България и Гърция са на стратегическо ниво (ОБЗОР)"}
{"url": "http://www.focus-news.net/news/2019/09/12/2697785/pregled-na-mezhdunarodnite-novini-do-6-chasa-agentsiya-fokus.html", "text": "Американското разузнаване вярва, че руските крилати ракети с неограничен обсег тип \"Буревестник“ или Skyfall, според класификацията на НАТО, ще бъдат пуснати в експлоатация по-рано от планираното, предава  TACC , като се позовава на америнакси медии.  \r\nСпоред източниците, Русия интензивно провежда тестове на ракетата, като за последните две години са проведени пет изпитания, всички от които обаче са били неуспешни.  \r\nСпоред тяхната версия тестовете показват, че ракетите не могат да стартират правилно, заради сложните си ядрени двигатели. Американският телевизионен канал CNBC свързва тази информация с инцидента в района на Архангелск. \r\n \r\n*** \r\n \r\n  Президентът на САЩ Доналд Тръмп предупреди Иран срещу бъдещи ходове за повишаване на запасите на страната от обогатяване на уран, но не отрече възможността САЩ да премахнат санкциите, за да бъдат улеснени преговорите с Техеран, предава  AFP . \r\nПопитан дали ще смекчи санкциите, за да бъдат улеснени преговорите с иранския президент Хасан Роухани, Тръмп отговори, че „ще види какво ще се случи“. Той все пак предупреди, че за Техеран би било „много опасно“ да продължава да нарушава споразуменията от 2015 г. като увеличава резервите си от обогатен уран. \r\n \r\n*** \r\n \r\n  Иран отказва да преговаря с Вашингтон, докато санкциите срещу Техеран все още са активни, заяви президентът на САЩ Хасан Роухани, предава  Reuters . \r\nТой каза това в телефонен разговор с президентът на Франция Еманюел Макрон, според ирански държавни медии. \r\n„От перспективата на правителството на Иран, парламента и народа, докато санкциите все още са активни, преговорите със САЩ нямат никакво значение“, е казал Роухани. \r\n \r\n*** \r\n \r\n  Правителството на САЩ одобри продажбата на 32 изтребителя Ф-35 на Полша за сумата от 6,5 милиарда долара, според информация на Пентагона, предава  РИА Новости . \r\nСпоред съществуващата практика, продажбата беше одобрена от Държавния департамент, а Агенцията за сътрудничество в областта на сигурността и отбраната в Пентагона съобщи за това. \r\n \r\n*** \r\n \r\n  Депутатите във Върховната Рада подкрепиха проекта за резолюция относно непризнаването от страна на Украйна на местните избори в Крим, предава  TACC . \r\n325 депутати одобриха документа при гласуването, като бяха необходими 226. \r\nНа 8 септември се проведоха избори за местен съвет на Крим, които Украйна още тогава обяви за незаконни. \r\nКрим беше присъединен към Руската Федерация, след като в следствие на преврата в Киев през 2014 г., в автономната област беше проведен референдум за присъединяване на територията към Русия. \r\n \r\n*** \r\n \r\n  Пакистанският външен министър Мехмуд Куреши предупреди, че ситуацията в индийския щат Джаму и Кашмир може да доведе до война и призова Върховният комисар на ООН за правата на човека Мишел Бачлет да посети региона, предава  AFP . \r\nВ изявление пред журналисти, Куреши заяви, че и двете страни разбират какви могат да бъдат „последствията от конфликт“ и допълни, че може да се стигне и до война. \r\n„Ако ситуацията остане такава, тогава всичко е възможно“, заяви той. \r\nКуреши призова Комитета за правата на човека на ООН да проведе международно разследване за ситуацията в индийския щат Джаму и Кашмир и покани Бачлет да посети индийската и пакистанската част от региона. \r\n„Тя може да посети и двете места и да докладва възможно най-обективно, за да разбере светът каква е истинската ситуация“, каза Куреши.  \r\nСамата Башлет заяви, че е готова да посети Кашмир, макар да няма официално потвърждение за планирана визита.  \r\nМеждувременно пакистанският външен министър каза, че двустранните разговори няма да решат кризата, като заяви, че при сегашната позиция на Ню Делхи не вижда как това може да се случи. От своя страна Индия продължава да твърди, че кризата в Джаму и Кашмир е вътрешен проблем на страната и няма място за международна намеса. \r\n \r\n*** \r\n \r\n  Документите, които предупреждават за възможен недостиг на храни и лекраства във връзка с евентуален Брекзит без сделка, трябва да бъдат запазени в тайна, защото ще уплашат хората, смята министърът на финансите на Великобритания Андреа Ледсъм, пише вестник  The Independent . \r\nТя предупреди, че министър-председателят Борис Джонсън ще пренебрегне решението на парламента за разсекретяването на документите, наречени „Операция Йелоухамър“, свързани с последствията от Брекзит, като заяви, че е по-добре обществото да не знае за тях. \r\n„Всъщност не мисля, че ще е в услуга на хората да видят какъв е абсолютно най-лошият сценарии в случая“, заяви тя. \r\n„Най-лошото нещо, което може да се случи на мен е да изляза на улицата да ме сгази кола. Това не е предсказание, но може да се случи. Представянето на най-лошите възможни сценарии може само да уплаши хората, а правителството прави всичко възможно да се подсигури, че при всички обстоятелства, включително ако напуснем Европейския съюз без сделка, това ще се случи гладко за Великобритания“, добави тя. \r\nКоментарите й идват в навечерието на срока, даден от парламента на Джонсън да разсекрети документите. \r\nРешението беше взето от Камарата на общините по-рано, в една от поредните загуби за премиера във връзка с Брекзит.  \r\nПравителството все още не е оповестило дали ще се съобрази с решението на парламента, но вероятно ще разкрие чат от по-малко „опасната“ информация от документите. \r\nВ тях стана ясно, че пише и за евентуални финансови, правни и бюрократични рискове, ако бъде върната границата между Северна Ирландия и Република Ирландия.  \r\nПо-рано министрите от кабинета на Джонсън бяха принудени да признаят, че документите не са стари, както те първоначално твърдяха, а са издадени в началото на Август.  \r\nРешението на парламента идва малко след като Шотландският съд обяви, че прекратяването на заседанията на камарата е нелегален ход.", "date": "2019.09.12", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/12/2697788/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ . \r\n Метеорологична обстановка: \r\nПрез нощта ще преобладава ясно, а на 12.09.2019 г. отново слънчево време. Ще има и временни увеличения на облачността, но ще остане почти без валеж. Ще духа слаб до умерен североизточен вятър. Максимални температури между 25° и 30°, в София около 25°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n- за периода от 01 юни до 15.09.2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\n- в петък от 18 ч. до 20 ч. само в посока от София до Пловдив; \r\n- в неделя от 16 ч. до 20 ч. само в посока от Бургас до София. \r\nАМ „Струма“: \r\n- в събота от 10 ч. до 14 ч. само в посока от п.в. „Даскалово“ до ГКПП „Кулата“. \r\nАМ „Марица“: \r\n- в неделя от 16 ч. до 20 ч. само в посока от Свиленград до АМ „Тракия“. \r\nСъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nУтре от 10 ч. до 15 ч. движението в тунел „Траянови врата“ посока Бургас ще се осъществява в една лента поради ремонт на пожароизвестителната система и светофарната уредба. Ограничено е движението в активната лента, като движението се осъществява в изпреварващата лента. Срок до 12.09.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г. \r\nОбласт Пазарджик: \r\nДвижение от км 73+000 до км 74+200 посока София се осъществява в една лента поради изсичане на храсти в средна разделителна ивица. Ограничено е движението в изпреварващата лента. Движението се извършва в активната лента и се контролира с пътни знаци. Срок от 09:00 ч. до 17:00 ч. на 12.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 30.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\nДвижението в участъка Коневец – Елхово от км 283+000 до км 290+100 се осъществява в една лента поради частични ремонти на пътната настилка. Участъкът е сигнализиран с пътни знаци. Срок 15.09.2019 г.; \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението (ВОД):   \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 Риш – Камчия от км 45+000 до км 46+000 се осъществява с повишено внимание поради монтаж на предпазна мрежа на свлачище. Участъкът е сигнализиран с пътни знаци и скоростта е ограничена до 30 км/ч. Срок до 13.09.2019 г. \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 20.09.2019 г.; \r\nПът III-112: Движението по път ІІІ-112 с. Д-р Йосифово – Монтана от км 37+825 до км 47+806 е ограничено за всички МПС поради ремонтни дейности на асфалтовата настилка. \r\nОбходен маршрут: Славотин – Долна Рикса – Клисурица – Винище – Долна Вереница – Монтана – Студено Буче и обратно. Срок до 20 .09.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 16.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 15.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 15.09.2019 г.; \r\nПът III-815: Движението по път III-815 Берковица – Монтана от км 3+000 до км 5+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 12.09.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 20.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 13.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Кричим – Михалково се ограничава за всички МПС от 22:00 ч. до 6:00 ч. сутринта поради рехабилитация на тунел „Кричим“. \r\nОбходен маршрут: път II-86 Пловдив – Асеновград – Смолян. Срок до 13.09.2019 г.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 25.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 18.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-862: Движението по път ІІІ-862 Чуруково – Михалково от км 50+700 до км 52+700 се осъществява с повишено внимание поради ремонтни дейности на асфалтова настилка. Срок до 15.09.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 13.09.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 е ограничено поради извършване на ремонтни работи. Участъкът се сигнализира с пътни знаци. \r\nОбходен маршрут: от разклона за с. Ценово посока гр. Чирпан през обиколния път II-66. Срок до 20.09.2019 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-663: Движението по път III-663 Димитровград – Симеоновград от км 34+600 до км 40+600 се ограничава за всички МПС поради ремонтни дейности на пътното платно. \r\nОбходен маршрут: гр. Димитровград – с. Черногорово – с. Воден – с. Александрово – с. Константиново – гр. Симеоновград и обратно. Срок до 13.09.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.12", "title": "Актуална пътна обстановка"}
{"url": "http://www.focus-news.net/news/2019/09/12/2697791/predstoyashti-mezhdunarodni-sabitiya-za-12-septemvri-agentsiya-fokus.html", "text": "*** \r\n  Външният министър на Малайзия Саифудин Абдула и китайският му колега Уанг Йи на съвместна пресконференция \r\n*** \r\n \r\n  Вишеградски местни лидери на среща с представители на държавите от Западните Балкани \r\n*** \r\n \r\n  Ръководителят на Европейската централна банка ще даде официално изявление и пресконференция за монетарната политика на еврозоната \r\n*** \r\n \r\n  Третият президентски дебат на Демократическата партия на САЩ \r\n*** \r\n \r\n  Доналд Тръмп се среща с монарха на Кувейт \r\n*** \r\n \r\n  Среща на представители на Комисията по мониторинг на организацията ОПЕК \r\n*** \r\n \r\n  Визита на Върховния представител на Европейския съюз по въпросите за външните работи Федерика Могерини", "date": "2019.09.12", "title": "Предстоящи международни събития за 12 септември (Агенция „Фокус“)"}
{"url": "http://www.focus-news.net/news/2019/09/12/2697792/vitsepremierat-ekaterina-zaharieva-shte-se-sreshtne-s-premiera-na-provintsiya-dolna-avstriya-yohanna-mikl-laytner.html", "text": "Вицепремиерът Екатерина Захариева ще се срещне с премиера на провинция Долна Австрия Йоханна Микл-Лайтнер в МВнР. Това съобщиха от пресцентъра на  Министерството на външните работи  (МВнР). \r\nСрещата на Екатерина Захариева с Йоханна Микл-Лайтнер ще се състои в 15.00 часа. След нея са предвидени изявления пред медиите.   \r\nПровинция Долна Австрия със столица Санкт Пьолтен е с население от 1.6 млн. души и е втора по населеност след Виена. Над 20 компании от провинцията развиват дейност в България – в областта на енергетиката, строителството, търговията, хранително-вкусовата промишленост. За 2018 г. размерът на износа на стоки от Долна Австрия за България възлиза на 127 млн. евро, а вносът -  на 75 млн. евро.", "date": "2019.09.12", "title": "Вицепремиерът Екатерина Захариева ще се срещне с премиера на провинция Долна Австрия Йоханна Микл-Лайтнер"}
{"url": "http://www.focus-news.net/news/2019/09/12/2697789/predstoyashti-sabitiya-v-stranata-za-12-septemvri-agentsiya-fokus.html", "text": "*** \r\n   \r\nОт 15.00 часа вицепремиерът и министър на външните работи Екатерина Захариева ще приеме министър-председателя на провинция Долна Австрия Йоханна Микл-Лайтнер в МВнР. След срещата са предвидени изявления пред медиите.   \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n   \r\nОт 15.00 часа омбудсманът Диана Ковачева организира среща с експерти и граждани, на която ще се търсят решения на проблемите със замърсяването на въздуха. Събитието ще се проведе в институцията на омбудсмана на ул. „Георг Вашингтон“ 22.  \r\n \r\n*** \r\n \r\nОт 11.00 часа заместник-кметът по екология на Столична община Йоана Христова ще направи проверка на новите контейнери за текстилни отпадъци в столицата. \r\n \r\n*** \r\n \r\nОт 11.30 часа в Клуба на народния представител Георги Марков ще представи книгата си „Феноменът Виктор Орбан“. \r\n \r\n*** \r\n \r\nОт 10.30 часа в района на Националния учебен и логистичен център на БЧК (НУЛЦ) и полигона на ГД „Пожарна безопасност и защита на населението“ БЧК организира демонстрация за спасяване на пострадали при инциденти след бедствие. \r\n \r\n*** \r\n \r\nОт 12.00 часа в Историческия музей ще бъде открита изложбата „Mini Wonders – чешката играчка вчера и днес“. \r\n \r\n*** \r\n \r\nОт 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. \r\n \r\n*** \r\n \r\nОт 15.00 часа в Централния военен клуб ще се състои награждаване на Община Момчилград с отличие за динамично развиваща се община в туризма. \r\n \r\n*** \r\n \r\nВ 11.00 часа в кабинета на кмета д-р Емил Караиванов ще се проведе пресконференция по актуални теми.  \r\n \r\n*** \r\n \r\nОт 17.30 часа във фоайето на Градската библиотека Николай Табаков ще представи новия си роман „Нула време”. \r\n \r\n*** \r\n   \r\nОт 17.30 часа на площад „Георги Измирлиев“ кметът д-р Атанас Камбитов и областният управител Бисер Михайлов ще посрещнат ръководители на дипломатически мисии и представителства на международни организации, акредитирани в Република България. \r\n \r\n*** \r\n \r\nОт 10.15 часа в клуба на втория етаж в сградата на Регионална дирекция „Пожарна безопасност и защита на населението” – Бургас ще се проведе церемония по награждаване на отличените в областния етап на международния конкурс „С очите си видях бедата”. От 11.00 часа в клуба ще се проведе пресконференция относно отбелязването на Седмицата на пожарната безопасност и честването на Професионалния празник на служителите на Главна дирекция „Пожарна безопасност и защита на населението” към МВР.  \r\n \r\n*** \r\n \r\nОт 18.00 часа пред Пантеона пожарникари ще се включат с вълнуващи демонстрации в Седмицата на пожарната безопасност. \r\n \r\n*** \r\n \r\nОт 18.00 часа в Експоцентър „Флора“ ще бъде открита традиционната годишна изложба на Бургаска фотографска общност (БФО). \r\n \r\n*** \r\n \r\nОт 20.00 часа на сцената на Летния театър над 90 изпълнители ще участват в  концерт, с който ще бъде закрит летния сезон. \r\n \r\n*** \r\n \r\nОт 11.30 часа в Общината ще се проведе заседание на Постоянна комисия „Социални дейности и жилищна политика\" към общинския съвет.  \r\n \r\n*** \r\n \r\nОт 17.30 часа на сцена Филиал ще се проведе медийна среща с екипа на Варненския драматичен театър в 99-ия творчески сезон. \r\n \r\n*** \r\n \r\nОт 10.00 часа на площада в село Иново ще бъде извършено тържествено освещаване на паметника на загиналите във войните 1912-1918 година. На събитието ще присъства заместник-кметът на Община Видин Венци Пасков. \r\n \r\n*** \r\n \r\nОт 18.00 часа в музея на фотографията и съвременните визуални изкуства ще бъде представена изложбата „Древната Матера“. \r\n \r\n*** \r\n \r\nОт 18.00 часа в Художествена галерия „Владимир Димитров – Майстора” ще бъде открита традиционната изложба „Приятели”. \r\n \r\n*** \r\n   \r\nОт 10.00 часа в сградата на РДПБЗН - Пазарджик ще се проведе брифинг, в който участие ще вземе директорът на пожарната комисар Ангел Дудов. \r\n \r\n*** \r\n \r\nВ 08.00 часа експерти на РИОСВ ще премахнат в присъствието на кмета Вяра Церовска поставените пломби към генераторите, за да може да бъде възстановено подаването на гориво на спрените мощности на „Топлофикация“.  \r\n \r\n*** \r\n   \r\nОт 14.00 часа в зала „Струма” на Областна администрация – Перник ще се проведе заседание на Областната комисия по безопасност на движението.  \r\n \r\n*** \r\n \r\nВ 09.30 часа в зала 1 на Апелативния съд ще се проведе заседание по делото, образувано по протест на Пловдивска окръжна прокуратура срещу присъда на Окръжен съд, с която М. Ш. е осъден за пет престъпления, като му е наложено едно общо, най-тежко наказание от 2 години условно лишаване от свобода с 4 години изпитателен срок.   \r\n \r\n*** \r\n \r\nВ 10.00 часа в сградата на „Социално подпомагане“ директорът д-р Надя Танева ще даде изявление във връзка с инцидента с пострадалото дете. \r\n \r\n*** \r\n \r\nВ 10.00 часа в пресклуба на БТА Иван Бояджиев, известен като Дядо Ваня, ще представи новия си проект, свързан с организирането на протести срещу демографската криза в България и за обединение на българския народ. \r\n \r\n*** \r\n \r\nВ 10.00 часа в зала 1 на Апелативния съд ще се проведе заседание по делото, с което подсъдимият А. М. (общински съветник в Стамболийски) обжалва присъдата си от 2 години лишаване от свобода условно с изпитателен срок от 4 години и глоба от 4 000 лева.  \r\n \r\n*** \r\n \r\nОт 11.00 часа в Пресклуба на БТА на бул. „6-ти Септември“ 140 НГИ „Адвокати за свободна България” организира обществена дискусия по предложения до Народното събрание за реформа в адвокатурата. \r\n \r\n*** \r\n \r\nВ 13.30 часа в зала 1 на Окръжния съд ще се проведе заседание по делото срещу Даниела К., обвинена, че при управление на моторно превозно средство със скорост от 27 км/час е нарушила правилата за движение и по непредпазливост е причинила смъртта на пешеходката С. С. (на 81 г.).  \r\n \r\n*** \r\n   \r\nОт 10.00 часа във фоайето на Младежкия дом ще бъдат наградени децата, участвали в конкурса за рисунка „С очите си видях бедата“, организиран от ГДПБЗН.  \r\n \r\n*** \r\n Смолян.  \r\nОт 10.00 часа в 101-ви Алпийски полк ще се проведе пресконференция и демонстрации във връзка с провеждащото се в Смолян Международно тактическото учение на Сухопътните войски „Родопи -2019 г.“  \r\n \r\n*** \r\n Смолян.  \r\nОт 10.00 часа в сградата на КНСБ - Смолян на бул. „България“ 58 ще се проведе пресконференцията във връзка с провежданата в страната  кампания „Сивото убива\" и мобилно приложение VOX KNSB. \r\n \r\n*** \r\n Смолян.  \r\nОт 10.30 часа в малката зала на ОДМВР – Смолян ще се проведе месечен брифинг за резултатите от работата на ОДМВР - Смолян от началото на 2019 г. и отделно за месец август. Друга тема ще бъде пътно-транспортната обстановка на територията на област Смолян. Специално внимание ще бъде отделено на препоръки за безопасност при откриването и през новата учебна 2019/2020 г. година.  \r\n \r\n*** \r\n \r\nОт 09.00 часа в зала 2 на хотел „Верея“ Фондация „Лале“, Сдружение „Свят без граници\" и Сдружение „Самаряни\" ще се проведе работна среща с дискусия, на която да се говори заедно за възможностите насилието към децата да бъде предотвратено и намалено. \r\n \r\n*** \r\n \r\nОт 20.00 часа Държавна опера - Стара Загора ще представи за първи път на сцената на уникалния Античен театър в Пловдив своята впечатляваща постановка на балета „Дон Кихот“ от Лудвиг Минкус. \r\n \r\n*** \r\n \r\nОт 10.00 часа ще бъде открита втората за страната солна стая. \r\n \r\n*** \r\n \r\nОт 10.00 часа в сградата на РДПБЗН - Шумен ще се проведе брифинг с участието на комисар Иван Иванов – директор на РДПБЗН - Шумен и ръководни служители на дирекцията във връзка с професионалния празник на служителите на Главна дирекция „Пожарна безопасност и защита на населението” – 14 септември. \r\n \r\n*** \r\n   \r\nОт 10.30 часа в зала 203 в Общината ще се проведе заседание на Постоянна комисия „Култура, културно-историческо наследство, туризъм, интеграционна политика и вероизповедания”. \r\n \r\n*** \r\n \r\nОт 11.30 часа в Националния пресклуб на БТА в Шумен ще се състои пресконференция на общинския съветник Добромир Драев относно участието му в кметската надпревара в града. \r\n \r\n*** \r\n   \r\nОт 14.00 часа в зала 203 на Общината ще заседава Постоянна комисия „Просвета, образование и наука” към Общинския съвет. \r\n \r\n*** \r\n \r\nОт 16.00 часа в зала 203 на Общината ще се заседава Постоянна комисия „Териториално развитие и селищно устройство” към Общинския съвет.", "date": "2019.09.12", "title": "Предстоящи събития в страната за 12 септември (Агенция „Фокус“)"}
{"url": "http://www.focus-news.net/news/2019/09/12/2697793/sport-uefa-izbra-ime-za-noviya-evroturnir.html", "text": "Третият европейски клубен турнир под егидата на УЕФА ще се нарича Лига на конференциите, пише германският таблоид \"Билд\". Според информацията надпреварата ще стартира от сезон 2021/22. Лига на конференциите ще бъде третият по сила турнир след Шампионска лига и Лига Европа. Очаква се форматът да бъде подобен на този в Шампионска лига - 32 отбора разпределени в 8 групи. Победителите в групите ще се класират за осминафиналите, а заелите вторите места ще играят баражи с третите от Лига Европа за класиране в следващата фаза.", "date": "2019.09.12", "title": "Спорт: УЕФА избра име за новия евротурнир"}
{"url": "http://www.focus-news.net/news/2019/09/12/2697786/bsp-sofiya-nachelo-s-kaloyan-pargov-i-s-podkrepa-za-maya-manolova-obzor.html", "text": "БСП - София подкрепи кандидатурата на Мая Манолова за кмет на столицата и издигна Калоян Паргов за водач на листата общински съветници. Това реши петото заседание на 13-ата Софийска градска конференция, която заседава в сряда. За кандидатурата на Манолова са гласували 142 делегати, от общо 144, 2-ма са се въздържали. Кандидатурата на Паргов е подкрепена единодушно. По време брифинг  лидерът на БСП София Калоян Паргов  посочи, че оценява шансовете на Мая Манолова като значителни в битката за кмет на София. Пред делегатите Паргов изтъкна, че единствената възможност да се нанесе съкрушителния удар на ГЕРБ е кандидатурата на Мая Манолова. \"Уважаеми другарки и другари, делегати на заседанието на 13-ата конференция на Софийската градска организация на БСП, уважаеми гости и журналисти, в навечерието сме на местните избори отново за пореден път влизаме в битка с нашия дългогодишен опонент -ПП ГЕРБ. Този път е различно. Този път сме близо до онова, което във времето назад бихме определили - като чудо- победата\", заяви Паргов. По думите му промяната в България започва от София. Подобно бе мнението и на  лидера на БСП Корнелия Нинова , която също взе участие в конференцията. Според Нинова въпросът е в каква степен Мая Манолова ще припознае платформата на БСП. „Вие ще си подредите листата. Ще си кажа личното мнение. Човек с голямо доверие, който е уважаван от БСП, но може да събере и допълнителна подкрепа извън нас с ясни ангажименти към софиянци и с нашата сила като партия и екип, може да бъде успешен модел за спечелване на София и промяна в София\", подчерта лидерът на БСП. „Аз, за разлика от Калоян, няма да предпоставям нещата, но ако изберем Мая - личността е много важно нещо. Бих искала Мая да отговори на въпроси и да поеме ангажименти, защото над всеки един от нас стои политиката на БСП. Те са ще се работи ли за поетапно почистването да се възлага на на общинско дружество, ще се въведе ли безплатно ползване на транспорта със зелен билет, ще има ли видеонаблюдение по спирки, детски градини и подлези, ще има ли специален фонд за строителство на общински жилища и облекченото им раздаване на бедни семейства. Ще има ли стипендии за студенти и учащи, примерно за лекари, които след това да имат ангажименти към общинското здравеопаздване в София. Ще се поеме ли ангажимент да не се увеличават местните данъци и такси, а да се преразгледа договорът за концесия със \"Софийска вода\". Защото това е нашата политика. Единството на идеи, личности и екип, може да се постигне само, ако се обединим около идеите. Около платформата. Ние още не сме чули нейната, но аз бих поставила така въпроса. В каква степен тя ще припознае нашата платформа\", допълни Нинова.Именно това е причината Конференицяата да упълномощи БСП София за разговори с Маноловa. Целта е да се намерят общите точки в платформата.  \r\nДеница КИТАНОВА", "date": "2019.09.12", "title": "БСП – София начело с Калоян Паргов и с подкрепа за Мая Манолова (ОБЗОР)"}
{"url": "http://www.focus-news.net/news/2019/09/12/2697794/tsentralnata-izbiratelna-komisiya-shte-dade-brifing-za-podgotovkata-i-proizvezhdaneto-na-izborite-za-obshtinski-savetnitsi-i-za-kmetove.html", "text": "От 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание на пл. „Княз Александър І“ 1, вход откъм Националната художествена галерия.", "date": "2019.09.12", "title": "Централната избирателна комисия ще даде брифинг за подготовката и произвеждането на изборите за общински съветници и за кметове"}
{"url": "http://www.focus-news.net/news/2019/09/12/2697795/riosv-vdiga-zabranata-za-rabota-na-kotlite-na-toplofikatsiya-pernik-s-tsel-vazstanovyavane-toplopodavaneto-v-grada.html", "text": "С цел възстановяване на топлоподаването за жителите на град Перник Регионалната инспекция по околната среда и водите (РИОСВ) - Перник издаде заповед с която се преустановява принудителна административна мярка за спиране на дейността на парогенератори 4 и 5 на „Топлофикация Перник“. Това съобщиха от пресцентъра на  Министерството на околната среда и водите  (МОСВ). Принудителната мярка беше наложена на 5 септември 2019 г. заради установено използване на неразрешен вид гориво – биомаса в нарушение на издаденото Комплексно разрешително на дружеството. \r\nНа 9 септември 2019 г. РИОСВ - Перник издаде предписания на оператора в срок до 13 септември 2019 г. да бъдат отстранени от площадката на предприятието всички налични горива, които не са разрешени в действащото Комплексно разрешително. Предписанието беше издадено, след като проверка на РИОСВ - Перник установи наличието на бали слама на площадката на ТЕЦ-а в количество над 90 тона. След уведомление от дружеството, че предписанията са изпълнени днес експерти на РИОСВ - Перник извършиха проверка, която установи, че площадката е изчистена и на нея не се съхранява слама. \r\nВ 08.00 часа сутринта днес експерти на РИОСВ ще премахнат поставените пломби към генераторите, за да може да бъде възстановено подаването на гориво. За да се гарантира, че няма да бъде използван неразрешен вид гориво в предприятието ще бъдат изпратени служители на РИОСВ за 24-часово наблюдение на подаваното на гориво към парогенераторите.", "date": "2019.09.12", "title": "РИОСВ вдига забраната за работа на котлите на „Топлофикация Перник“ с цел възстановяване топлоподаването в града"}
{"url": "http://www.focus-news.net/news/2019/09/12/2697796/deputatite-prodalzhavat-rabota-po-godishniya-doklad-za-sastoyanieto-na-natsionalnata-sigurnost-na-balgariya.html", "text": "Депутатите продължават работа по годишния доклад за състоянието на националната сигурност на България. Това предвижда седмичната програма за работа на  Народното събрание . Докладът е за 2018 г. Документът трябва да бъде приет с решение на Народното събрание. Такива са разпоредбите на Закона за държавна агенция „Национална сигурност“. В Закона е разписано, че председателят на Агенцията представя на Министерския съвет ежегодно до 31 март годишен доклад за дейността на Агенцията, а кабинетът от своя страна да го внася в Народното събрание. На вниманието на депутатите се поставят и промените в Закона за лова и опазване на дивеча на второ четене. Народните представители ще се занимаят и с промените в Закона за чистотата на атмосферния въздух, които ще подложат на първо гласуване. Проектът цели да изпълни одобрените мерки за трансформация на модела на административно обслужване в България по опазване чистотата на атмосферния въздух.", "date": "2019.09.12", "title": "Депутатите продължават работа по годишния доклад за състоянието на националната сигурност на България"}
{"url": "http://www.focus-news.net/news/2019/09/12/2697802/zam-kmetat-na-sofiya-yoana-hristova-shte-napravi-proverka-na-novite-konteyneri-za-tekstilni-otpadatsi-v-stolitsata.html", "text": "Заместник-кметът по екология на Столична община Йоана Христова от 11.00 часа ще направи проверка на новите контейнери за текстилни отпадъци в столицата. Това съобщиха от пресцентъра на  Столична община . Правилното събиране и третиране на тези отпадъци намалява вредното им влияние върху компонентите на околната среда, включително и върху качеството на атмосферния въздух.  \r\nИзбраното място е в жк. „Овча купел‘‘ на бул. „Президент Линкълн“ при магазин „Лидл“, където са поставени два от 30-те  нови контейнери. Тя ще бъде заедно с експерти от Дирекция „Управление на отпадъците“ на Столична община и Столичен инспекторат.", "date": "2019.09.12", "title": "Зам.-кметът на София Йоана Христова ще направи проверка на новите контейнери за текстилни отпадъци в столицата"}
{"url": "http://www.focus-news.net/news/2019/09/12/2697798/ombudsmanat-diana-kovacheva-organizira-sreshta-s-institutsii-i-grazhdani-po-problemite-na-mrasniya-vazduh.html", "text": "Омбудсманът Диана Ковачева организира среща с експерти и граждани, на която ще се търсят решения на проблемите със замърсяването на въздуха. Събитието ще се състои от 15.00 часа в институцията на омбудсмана на ул. „Георг Вашингтон“ 22. Това съобщиха от пресцентъра на  омбудсмана . \r\nВ дискусията са поканени да участват отговорните по проблема институции – Столичната община, министерствата на околната среда и водите, на транспорта, информационните технологии и съобщенията, на земеделието, храните и горите, на труда и социалната политика, на вътрешните работи, Национален институт по метеорология и хидрология, Държавна агенция за метрологичен и технически надзор, Химикотехнологичен и металургичен университет, неправителствени организации и заинтересовани граждани.", "date": "2019.09.12", "title": "Омбудсманът Диана Ковачева организира среща с институции и граждани по проблемите на мръсния въздух"}
{"url": "http://www.focus-news.net/news/2019/09/12/2697797/politico-skandal-okolo-imeto-na-resora-zashtita-na-nashiya-evropeyski-nachin-na-zhivot-obizhdal-migrantite-i-bezhantsite.html", "text": "Европейският начин на живот е под сериозна заплаха – поне като име на ресор на вицепредседателя на Европейската комисия, пише европейската редакция на  Politico . \r\nВ сряда новоизбраният председател на ЕК Урсула фон дер Лайен бе поставена под силен натиск да промени името на ресора, който предложи за нови си заместник, който отговаря за миграционната политика, след вълна от критики от европейски депутати, смятащи, че това е дълбоко обидно и предполага, че мигрантите и бежанците са заплаха за европейския начин на живот. \r\nНякои от най-яростните критици твърдят, че името на позицията, заемана от гърка Маргаритис Схинас, е „свирка за кучета“, по-подходяща за крайно-десни екстремисти, отколкото за Комисията, която трябва да бъде защитник на либералните ценности и образец за приобщаване, многообразие и многостранност. \r\nКарима Дели, френски евродепутат и председател на комисията по транспорт, написа в „Туитър“, че мнозинство от членовете на ЕП са се съгласили на среща на високопоставени евродепутати да изпратят писмо до Фон дер Лайен с молба да промени името на портфолиото на Схинас. \r\n„Парламентът няма да допусне тази обида към европейските ценности да мине“, написа тя. \r\nФон дер Лайен обяви своя списък от предложени комисари във вторник, заедно с някои странни и подробни заглавия на портфолиото. Те включват не само вицепредседателя  за защита на европейския начин на живот, но и вицепредседател за икономика, която работи за хората. \r\nПредложението за миграция обаче беше онова, което се оказа най-противоречиво. И някои лидери в парламента предупредиха Фон дер Лайен в сряда, че тя трябва да промени името или да даде възможност на парламента да го направи вместо нея. (Всички кандидати на Комисията подлежат на потвърждение от парламента). \r\n„Ние мислим за всички аргументи, но със сигурност няма бързо решение“, заяви говорителят на председателя на ЕК. \r\nТой отбеляза, че бъдещите комисари са се събрали в сряда вечерта извън Брюксел за семинар за бъдещето на ЕС, където са засегнати „включително смели теми като изменението на климата, цифровизацията, силната Европа в света и т.н.“ \r\n \r\nПревод и редакция:", "date": "2019.09.12", "title": "Politico: Скандал около името на ресора „защита на нашия европейски начин на живот“, обиждал мигрантите и бежанците"}
{"url": "http://www.focus-news.net/news/2019/09/12/2697800/cnn-tramp-mozhe-da-naznachi-mayk-pompeo-za-pomoshtnik-po-natsionalna-sigurnost.html", "text": "Президентът на САЩ Доналд Тръмп разглежда възможността да назначи за свой помощник по национална сигурност действащия държавен секретар Майк Помпео, като в такъв случай последният едновременно ще се заема и двете длъжности, съобщава  CNN . \r\nПо думите на източниците на американския новинарски канал, „Тръмп обсъжда тази възможност с други служители в администрацията“. Към момента няма яснота „доколко сериозно се разглежда тази възможност“. \r\nПоследният път, когато едно лице е заемало тези две длъжности, е бил преди 50 години, когато Хенри Кисинджър е държавен секретар и помощник на президента по национална сигурност в течение на две години. \r\nВъв вторник Тръмп съобщи в „Туитър“, че е поискал оставката на своя бивш главен съветник по национална сигурност Джон Болтън, който се съобрази с желанието на държавния глава. В сряда американският лидер заяви, че разглежда петима кандидати за поста, но не посочи имената им. \r\n \r\nПревод и редакция:", "date": "2019.09.12", "title": "CNN: Тръмп може да назначи Майк Помпео за помощник по национална сигурност"}
{"url": "http://www.focus-news.net/news/2019/09/12/2697799/narodniyat-predstavitel-georgi-markov-shte-predstavi-v-narodnoto-sabranie-knigata-si-fenomenat-viktor-orban.html", "text": "По повод навършването на 30 години от официалното отваряне на границата на Унгария с Австрия народният представител Георги Марков ще представи книгата си „Феноменът Виктор Орбан“. Това съобщиха от пресцентъра на  Народното събрание . Представянето ще бъде от 11.30 часа в Клуба на народния представител в Народното събрание.  \r\nКнигата обхваща политическата дейност на Виктор Орбан от 16 юни 1989 г. до 20 август 2019 г.", "date": "2019.09.12", "title": "Народният представител Георги Марков ще представи в Народното събрание книгата си „Феноменът Виктор Орбан“"}
{"url": "http://www.focus-news.net/news/2019/09/12/2697801/api-ot-1000-chasa-do-1500-chasa-shte-bade-ogranicheno-dvizhenieto-v-aktivnata-lenta-v-tunel-trayanovi-vrata-na-avtomagistrala-trakiya-v-posoka-burgas.html", "text": "От 10.00 часа до 15.00 часа ще бъде ограничено движението в активната лента в тунел „Траянови врата“ на автомагистрала „Тракия“ в посока Бургас. Това съобщиха от пресцентъра на  Агенция „Пътна инфраструктура“  (АПИ). Ще се извършва ремонт на противопожарната система и светофарната уредба. Трафикът ще се осъществява в изпреварващата лента. \r\nНеобходимо е шофьорите да карат внимателно и със съобразена скорост, като спазват стриктно поставената пътна сигнализация.", "date": "2019.09.12", "title": "АПИ: От 10.00 часа до 15.00 часа ще бъде ограничено движението в активната лента в тунел „Траянови врата“ на автомагистрала „Тракия“ в посока Бургас"}
{"url": "http://www.focus-news.net/news/2019/09/12/2697803/denyat-12-septemvri-v-balgarskata-istoriya.html", "text": "През 1877 г. в хода на Руско-турската война генерал Михаил Скобелев и командваните от него части овладяват два от турските редути, но вечерта са принудени да се оттеглят към втория гребен на Зелените хълмове. На тази дата през 1912 г. - в навечерието на Балканската война в Македония, с решение на правителството се организират и въоръжават  околийските революционни чети с войводите: Кумановско – Кръстю Лазаров; Паланечко – Яким Беляка; Битолско – Милан Матов; Прилепско – Милан Гюрлуков; Охридско – Петър Чаулев. На същата дата през 1916 г. – по време на Първата световна война Българската армия освобождава Кавала. На тази дата през 1924 г. започва тържественият ритуал по освещаване на храм-паметника \"Св. Александър Невски\" в София. Цар Борис III връчва бойно знаме на Военното училище в София. През 1936 г. за първи път след 20-годишно прекъсване български архиерей служи в катедралата \"Св. Климент\" в Охрид, а на 14 септември – и в църквата на манастира \"Св. Наум\" . \r\n \r\n \r\n2014 г. \r\nПрезидентът на Република България награждава режисьорът проф. Красимир Спасов с отличието „Златен век“ – печат на Симеон Велики. \r\n \r\n \r\n2001 г. \r\nТридесет и деветото Народно събрание приема декларация срещу тероризма. \r\nСъгласно декларацията България заявява позицията си за категорично и последователно осъждане и противодействие на всички форми на тероризъм. \r\n \r\n \r\n1983 г. \r\nВ София започва Първият международен конгрес на асоциираните училища на ЮНЕСКО. \r\n \r\n \r\n1953 г. \r\nБългарското правителство отправя официално предложение до гръцкото правителство за възстановяване на дипломатическите отношения между България и Гърция. Предложението е направено чрез генералния секретар на ООН. Гръцката страна отговаря положително и през ноември 1953 г. в Париж започват преговори по този въпрос между посланиците на двете страни. \r\nДипломатическите отношения са установени на 9 септември 1880 г. От 12 юли 1964 г. мисиите са издигнати в ранг на посолства. \r\n \r\n \r\n1947 г. \r\nОткрита е първата международна въздушна линия София-Будапеща. \r\n \r\n \r\n1944 г. \r\nИздадено е постановление на Министерския съвет за задържане на всички министри от кабинетите през периода от 1 януари 1941 г. до 9 септември 1944 г.; на всички народни представители от 25-о ОНС, които одобряват политиката на тези кабинети; на военни. \r\n \r\nБРП (к) формира своето легално ръководство след консултации с Георги Димитров.Определен е временен (до свикването на пленум на ЦК) състав на Политбюро на ЦК. В него са включени: Трайчо Костов, Георги Чанков, Вълко Червенков, Добри Терпешев, Антон Югов, Цола Драгойчева, Димитър Ганев, Райко Дамянов, Георги Дамянов и Петко Кунин. По настояване на Георги Димитров за първи (политически) секретар на ЦК на БРП (к) е определен Трайчо Костов. \r\n \r\n \r\n1941 г. \r\nПо време на Втората световна война (1939-1945 г.), на 12 и 13 септември, са извършени нощни съветски бомбардировки над Русе, Стара Загора, Казанлък и Горна Оряховица. \r\n \r\n \r\n1936 г. \r\nЗа първи път след 20-годишно прекъсване български архиерей служи в катедралата \"Св. Климент\" в Охрид, а на 14 септември – и в църквата на манастира \"Св. Наум\". \r\n \r\n \r\n1928 г. \r\nНазначено е ново правителство начело с Андрей Ляпчев. \r\nПрез годините заема различни постове: министър на търговията и земеделието (16 януари 1908 г. – 5 септември 1910 г.), министър на финансите (5 септември 1910 г. – 16 март 1911 г.). От 21 юни до 28 ноември 1918 г. възглавява Министерството на финансите, като от 17 октомври до 28 ноември 1918 г. управлява Министерство на земеделието и държавните имоти. В кабинета на Т. Теодоров (28 ноември 1918 г. – 7 май 1919 г.) е първото цивилно лице, което заема поста военен министър в България. След неуспеха на акцията на Конституционния блок срещу управлението на БЗНС (17 септември 1922 г.) е арестуван и хвърлен в затвора, за да бъде съден като един от виновниците за втората национална катастрофа. Поради влошено здравословно състояние е освободен и държан под домашен арест. На 10 август 1923 г. влиза в образувания Демократически сговор. След напускането на Демократическия сговор от Александър Малинов и Никола Мушанов отказва да се върне във възстановената от тях Демократическа партия и остава в Демократическия сговор. В периода от 4 януари 1926 г. до 21 юни 1931 г. е министър-председател и министър на вътрешните работи и народното здраве. През месец май 1932 г. при разцеплението на Демократическия сговор застава начело на едното му крило, но поради тежко заболяване практически не се занимава с активна политическа дейност. Андрей Ляпчев умира на 8 ноември 1933 г. \r\n \r\n \r\n1927 г. \r\nПодадено е писмо до Съвета на Обществото на народите за отпускане на външен заем на България за икономическо стабилизиране на страната. \r\n \r\n \r\n1925 г. \r\nЦар Борис III връчва бойно знаме на Военното училище. \r\nВоенното училище е първото военно учебно заведение в страната за подготовка на офицерски кадри за българската армия. Открито е на 28 ноември 1878 г. в София с помощта на Временното руско управление в страната. Първоначално срокът на обучение в него е едногодишен, но по-късно се увеличава на 5 години. Военното училище съществува до април 1912 г., когато е създадена Военната академия. \r\n \r\n \r\n1924 г. \r\nВ Горна Джумая съмишленици на Иван Михайлов разстрелват Алеко Василев, Арсений Йовков и група привърженици на Илинденската организация. Оцелява водачът на организацията Георги Занков. \r\nТе са разстреляни заради смъртта на Тодор Александров, който е убит на 31 август 1924 г. в Пирин на път за провеждането на конгрес на Серския революционен окръг. Наказателната акция срещу заговорниците е ръководена лично от Иван Михайлов и е проведена светкавично. Остава ненаказан само главният виновник за убийството на Тодор Александров – Александър Протогеров. \r\n \r\nЗапочва тържествения ритуал по освещаване на храм-паметникът \"Св. Александър Невски\" в София, продължил до 14 септември. \r\nХрам-паметникът “Св. Александър Невски” в София е най-големият православен храм на Балканския полуостров. Построен е в знак на признателност към руския народ за освобождението на България от османско владичество. Основният камък на храма е положен на 19 февруари 1882 г. и носи името на руския княз Александър Невски. Строителството е извършено в периода 1904-1912 г. по проект на А. Н. Померанцев в сътрудничество на руски и български архитекти. Заема площ от 2600 кв. м. На куполите има 12 камбани, най-голямата от които с диаметър на отвора 3 м и тежи повече от 11 т, а под храма се намира обширна крипта с около 200 гробници. Храмът “Св. Александър Невски” е изографисан от български и руски живописци, сред които А. А. Киселов, В. М. Васнецов, Иван Мърквичка, А. Митов и др. \r\n \r\n \r\n1923 г. \r\nВластите извършват обиски в клубове на БКП, разпускат контролираните от нея общински съвети и арестуват около 2500 партийни функционери. В отговор ЦК на БКП около Васил Коларов и Георги Димитров обявява обща политическа стачка, отменена от Тодор Луканов. \r\n \r\n \r\n1920 г. \r\nПроведена е конференция на левите социалдемократи в Шумен начело с Георги Бакалов. На нея те се отделят от БРСДП (об.). \r\n \r\n \r\n1916 г. \r\nПо време на Първата световна война (1914-1918 г.) българската армия овладява Кавала (Гърция). \r\n \r\n \r\n1913 г. \r\nВМОРО вдига въстание в Охридско, Стружко и Дебърско. Четите на Христо Чернопеев и Павел Христов разгромяват сръбските окупационни части и освобождават Охрид. \r\nОхридско-Дебърското въстание е съвместна акция на българското и албанското население срещу сръбския режим във Вардарска Македония, установен след Междусъюзническата война от 1913 г. Най-напред е освободен Дебър от обединени български и албански чети начело с П. Чаулев, подпомогнат от други дейци на Вътрешната македоно-одринска революционна организация (ВМОРО). Сръбските войски и администрация са прогонени от Струга като освобождават Охрид. Въстанието внася безпокойство в Белград и за да не се разрасне, срещу него са изпратени значителни войскови сили и сръбски четници. В помощ на Сърбия се включва и Гърция. Пред многобройният и по-добре въоръжен противник въстаниците са принудени да отстъпят заетите градове и села. \r\nЖивеещото в тях българско и албанско население е подложено на терор от страна на сръбските власти. Дебър е разрушен от сърбите, а Охрид е реокупиран. \r\n \r\n \r\n1877 г. \r\nПо време на Руско-турската война (1877-1878 г.) командваните от генерал Михаил Скобелев части овладяват два от турските редути, но вечерта са принудени да се оттеглят към втория гребен на Зелените хълмове. Третата атака срещу Плевен завършва без успех. Руските загуби възлизат на 12 814 души, а румънските - на 3000 души. \r\nМихаил Дмитриевич Скобелев е роден на 17 септември 1843 г. в Санкт Петербург. Той e руски военачалник, генерал от пехотата. Участва в Руско-турската война (1877-1878 г.). По време на втория щурм на Плевен (30 юли 1877 г.) командва казашка бригада. За победата при Ловеч от 3 септември 1877 г.е произведен в генерал-лейтенант. По време на третия щурм на Плевен (11-12 септември 1877 г.) успешно превзема редутите в южната част на Плевен, но не получава подкрепления и отстъпва. След това става командир на 16 дивизия и с нея осъществява трудния зимен преход през Стара планина. В сражението при Шейново (27-28 декември 1877 г.- 8-9 януари 1878 г.) осигурява разгрома на турската армия. Като командир на авангарда на руската армия превзема Одрин и през февруари 1878 г. - Сан Стефано. \r\n \r\n \r\n \r\n На тази дата са родени: \r\n1937 г. \r\nРоден е Вълчо Камарашев – български актьор. Участва в многобройни филмови продукции: “Изпит” (1971 г.), “Тримата от запаса” (1971 г.), “И дойде денят” (1973 г.), “Като песен” (1973 г.), “На чисто” (1974 г.), “Зарево над Драва” (1974 г.), “Вилна зона” (1975 г.), “Осъдени души” (1975 г.), “Бой последен” (1976 г.), “Авантаж” (1977 г.), “Служебно положение - ординарец” (1978 г.), “Записки по българските въстания” (тв, 1978 г.), “Трампа” (1978 г.), “Моите непознати” (тв, 1978 г.), “Войната на таралежите” (тв, 1979 г.), “Бумеранг” (1979 г.), “Сами сред вълци” (1979 г.), “Всичко е любов” (1979 г.), “Милионите на Привалов” (тв, 1983 г.), “Човек не съм убивал” (1983 г.), “Дело 205/1913” (1984 г.), “Златната река” (1984 г.), “Издирва се …” (1984 г.), “Те надделяха” (1986 г.), “Денят на владетелите” (1986 г.), “Мера според мера” (1981 г., тв вариант 1988 г.), “Жребият” (1993 г.), “Големите игри” (тв сериал, 1999 г.). Театрални роли: “Руска народна поща” (2000 г.), “Последни луни” (2001 г.). \r\n \r\n \r\n На тази дата умират: \r\n1877 г. \r\nУмира Киро Димитров Попов – български революционер, участник в националното-освободително движение. Завършва класно училище при даскал Б. Петков и медицина в Букурещ, където попада в средите на българската революционна емиграция. Сближава се с Георги С. Раковски, Любен Каравелов, Христо Ботев и др. Известно време работи като лекар, след това се връща в България. През пролетта на 1870 г. е назначен за градски лекар в Карлово. Член е на местния революционен комитет. Близка дружба го свързва с Васил Левски, който намира сигурно убежище в дома му. Киро Попов открива първата аптека в Карлово. По време на Руско-турската война (1877-1878 г.) е арестуван и откаран в Пловдив. Осъден и обесен близо до Караул хан в града. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”.", "date": "2019.09.12", "title": "Денят 12 септември в българската история"}
{"url": "http://www.focus-news.net/news/2019/09/12/2697804/reuters-sasht-odobriha-prodazhbata-na-32-f-35-na-polsha-za-65-miliarda-dolara.html", "text": "Държавният департамент на САЩ обяви в сряда, че е одобрил предложената продажба на 32 многоцелеви изтребителя от пето поколение F-35 на Полша за 6,5 милиарда долара, предава  Reuters . \r\nПрез април Пентагонът съобщи на Конгреса, че разглежда възможността за продажбата на самолетите на европейската държава, член на НАТО, както и на Гърция, Румъния, Испания и Сингапур. \r\nПродажбата ще увеличи приноса на Полша към Алианса и ще намали зависимостта на страната от руската техника, се казва в изявление на американското дипломатическо ведомство. \r\nОдобрението на продажбата идва броени дни след посещението на вицепрезидента Майк Пенс в Полша на мероприятия по повод 80-тата годишнина от началото на Втората световна война. \r\nПри президента Доналд Тръмп Съединените щати разработиха план „Купувайте американското“, който смекчи  ограниченията върху продажбите и насърчи американските служители да поемат по-голяма роля за увеличаване на бизнеса в чужбина за американската оръжейна индустрия. \r\n \r\nПревод и редакция:", "date": "2019.09.12", "title": "Reuters: САЩ одобриха продажбата на 32 F-35 на Полша за 6,5 милиарда долара"}
{"url": "http://www.focus-news.net/news/2019/09/12/2697805/dobrich-remontni-deynosti-se-izvarshvat-po-chast-ot-tretoklasniya-pat-dobrich-s-balik.html", "text": "Ремонтни дейности се извършват по част от третокласния път Добрич – с. Балик, предаде кореспондент на  Радио „Фокус” – Варна . Срокът за приключване на ремонта е удължен до 15 септември. Движението на автомобили трябва да се осъществява с повишено внимание. Ремонтира се асфалтова настилка. Участъкът е сигнализиран с пътни знаци. Ограничено е движението на МПС над 10 тона по път I-9 в участъка от село Кранево в посока  Варна. Обходният маршрут е през селата Кичево и Оброчище. Забранява се движението и паркирането на пътни превозни средства от 08.00 до 17.00 часа на 17 септември по ул. „Димитър Дончев – Доктора“ в Каварна заради извършване на дейности по кастрене на дървета. \r\nЗа осигуряване на безопасността на движението е необходимо да се използва обходен маршрут по ул. „Кап. Д. Добрев“. Продължава полагането на асфалт по част от уличната мрежа в града в рамките на проект за реконструкция на пътната инфраструктура. Навсякъде, където се работи, е създадена временна организация на движението на автомобили. \r\nЖулиета НИКОЛОВА", "date": "2019.09.12", "title": "Добрич: Ремонтни дейности се извършват по част от третокласния път Добрич – с. Балик"}
{"url": "http://www.focus-news.net/news/2019/09/12/2697808/new-europe-es-oglavyava-globalnata-borba-s-klimatichnite-promeni.html", "text": "На 11 септември Европейската комисия прие документ, с който потвърждава ангажимента на ЕС за „ускорена амбиция за климата“, пише базираното в Брюксел издание  New Europe . \r\nЕС положи конкретни действия зад ангажиментите си в Парижкото споразумение, в съответствие с приоритета на Комисията Юнкер за създаване на Енергиен съюз с перспективна политика за изменение на климата. Съюзът успешно преминава към икономика с ниски емисии с оглед постигане на „климатичен неутралитет“ до 2050 г. Съгласно Парижкото споразумение всички страни трябва да представят дългосрочна стратегия до 2020 г. \r\nСпоред най-новото специално проучване на Евробарометър относно изменението на климата, 93% от европейците смятат, че изменението на климата е сериозен проблем, а 92% от тях подкрепят постигането на „климатичен неутралитет“ до 2050 г. \r\n \r\nПревод и редакция:", "date": "2019.09.12", "title": "New Europe: ЕС оглавява глобалната борба с климатичните промени"}
{"url": "http://www.focus-news.net/news/2019/09/12/2697806/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "Свети Киприянови молитви ще бъдат отслужени в митрополитската катедрала „Св. Неделя”, предаде репортер на  Агенция „Фокус“ . Богослужението ще бъде след редовната света литургия от 10.00 часа. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2019.09.12", "title": "София: Свети Киприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/09/12/2697807/bchk-organizira-demonstratsiya-za-spasyavane-na-postradali-pri-intsidenti-sled-bedstvie.html", "text": "БЧК организира демонстрация за спасяване на пострадали при инциденти след бедствие. Това съобщиха от пресцентъра на  БЧК . Събитието ще се състои от 10.30 часа в района на Националния учебен и логистичен център на БЧК (НУЛЦ) и полигона на ГД „Пожарна безопасност и защита на населението“ в село Лозен. Екипи за действия при бедствия и кризи на Българския червен кръст и на Единната спасителна система на България (ЕСС) ще демонстрират реакция при едновременно възникнали инциденти на различни локации след мащабно бедствие и спасяване на множество пострадали. \r\nНационално учение за близо 160 души от доброволните екипи на БЧК за действие при бедствия и кризи (ДЕРБАК) се провежда от 10 до 14 септември 2019 г. в района на НУЛЦ на БЧК, полигона на ГД ПБЗН в с Лозен и яз. „Панчарево“. Целта е да бъде тествана и надградена способността им за работа на терен при нарастващо напрежение и да се подобри координацията и процедурите, използвани в рамките на ЕСС при бедствие от голям мащаб.  \r\nДЕРБАК на БЧК преминават ежегодно тренировъчни учения с цел повишаване на капацитета и готовността за незабавна и адекватна реакция по оказване на помощ на пострадали в бедствена/кризисна ситуация. Усъвършенства се взаимодействието както между различните екипи на БЧК, така и с другите отговорни институции.  \r\nДемонстрацията ще бъде наблюдавана от председателя и генералния директор на БЧК акад. Христо Григоров и проф. д-р Красимир Гигов, столичния кмет Йорданка Фандъкова, директора на ГДПБЗН гл. комисар Николай Николов, зам.-министъра на младежта и спорта доц. Стоян Андонов, от командира на Сухопътни войски ген. м-р Михаил Попов, директора на НС 112 инж. Цветомир Цеков, от полк. Орлин Николов, Център на НАТО по бедствия, кметовете на районите „Панчарево“ и „Лозен“ и др.", "date": "2019.09.12", "title": "БЧК организира демонстрация за спасяване на пострадали при инциденти след бедствие"}
{"url": "http://www.focus-news.net/news/2019/09/12/2697812/vratsa-dvama-dushi-sa-zadarzhani-za-nanasyane-na-poboy-na-mazh-v-selo-ostrov.html", "text": "Двама души са задържани за нанасяне на побой на мъж в село Остров. Това съобщиха от  ОДМВР - Враца . Сигналът е подаден на 11 септември в 09.00 часа в РУ - Оряхово от пострадалия жител на село Остров. Той е заявил, че на 07/08 септември 2019 г. пред дома му две неизвестни лица са му нанесли побой и са отнели от него сумата от 0.80 лв. Образувано е досъдебно производство по описа на РУ - Оряхово. От проведените оперативно-издирвателни действия се е установило, че съпричастни към деянието са лица с инициали Л. К. и М. И. Те са задържани за 24 часа.", "date": "2019.09.12", "title": "Враца: Двама души са задържани за нанасяне на побой на мъж в село Остров"}
{"url": "http://www.focus-news.net/news/2019/09/12/2697810/api-dvizhenieto-prez-tunel-krichim-na-patya-krichim-mihalkovo-shte-se-spira-prez-noshtta-zaradi-remont.html", "text": "Движението през тунел „Кричим“ на пътя Кричим - Михалково ще се спира през нощта заради ремонт до 13 септември. Това съобщиха от пресцентъра на  Агенция „Пътна инфраструктура“ . Периодът на ограничението е от 22.00 часа до 6.00 часа сутринта. Обходният маршрут е по път II-86 Пловдив - Асеновград - Смолян. \r\nСтроителните дейности са част от проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча“. Проектът - лот 23, ще се финансира по Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет. Инвестицията е за близо 23 млн. лв. В участъка с извършващи се ремонтни дейности е необходимо шофьорите да карат внимателно, със съобразена скорост и да спазват стриктно пътната сигнализация.  \r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи. \r\nИзпълнител на строително-монтажните работи е „Автомагистрали Черно море“ АД, а подизпълнител е „ИСА 2000“ ЕООД. Стойността на договора за строителство е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор ще бъде осъществен от „Илия Бурда” ЕООД. Техният договор е за 9 258 лв. с ДДС.", "date": "2019.09.12", "title": "АПИ: Движението през тунел „Кричим“ на пътя Кричим - Михалково ще се спира през нощта заради ремонт"}
{"url": "http://www.focus-news.net/news/2019/09/12/2697813/stara-zagora-v-grada-shte-se-provede-obuchitelen-kurs-za-mladezhki-lideri-ot-10-darzhavi.html", "text": "Обучителен курс събира младежки лидери от 10 държави в Стара Загора. СНЦ „Академия на успеха“ е организатор и домакин на проекта „Бъди устойчив, не изхвърляй бъдещето си“ – част 2 (Be Sustainable, don’t WASTE your future PART 2), в партньорство с Превантивно-информационния център по зависимости – Стара Загора. Това съобщиха от пресцентъра на  Общината . \r\nОбучителният курс е по програмата на Европейската комисия „Еразъм +“, Ключова дейност 1, администрирана за България от Центъра за развитие на човешките ресурси (ЦРЧР) – София и ще се проведе в периода от днес до 20 септември 2019 г. в Стара Загора. \r\nВ него ще участват тридесет и трима младежки работници и младежки лидери, идващи от 10 държави (Полша, Румъния, Хърватия, Северна Македония, Гърция, Италия, Словакия, Литва, Турция и България). Основни теми на обучението са устойчивият и природосъобразен начин на живот, споделяне на добри практики в сферата на екологията от страните на участниците, рециклиране, възобновяеми източници на енергия и др. \r\nОбщинският съвет по наркотични вещества и Превантивно-информационният център по зависимости към Община Стара Загора са партньори в осъществяването на програмата на обучителния курс, чиято съпътстваща цел е намаляване на рисковото поведение, свързано с разпространение и употреба на психоактивни вещества сред младите хора. \r\nНа 14 септември (събота) участниците ще се включат в инициативата „Да изчистим България заедно“ в Стара Загора.", "date": "2019.09.12", "title": "Стара Загора: В града ще се проведе обучителен курс за младежки лидери от 10 държави"}
{"url": "http://www.focus-news.net/news/2019/09/12/2697811/pernik-oblastniyat-upravitel-irena-sokolova-i-kmetat-na-batanovtsi-shte-se-sreshtnat-s-rakovodstvoto-na-bdzh.html", "text": "Областният управител на Перник Ирена Соколова, заедно с кмета на кметство Батановци Радослав Банчев, ще се срещне с ръководството на „БДЖ Пътнически превози“ ЕООД. Това съобщиха от пресцентъра на  Областна администрация - Перник . Поводът на инициираната от страна на Соколова среща е отпадането от разписанието на два влака - N 5621 и N 5622 по международната линия София - Благоевград - София.  \r\nПредвижда се същите да преминават без време за престои, както и без качване на пътници на гара „Батановци“. \r\nСоколова и Банчев ще изложат опасенията на жителите на населеното място, че няма да имат удобен жп транспорт в пиковите часове.  \r\nОбластният управител ще заяви желанието и исканията на хората за запазване на досегашно разписание.", "date": "2019.09.12", "title": "Перник: Областният управител Ирена Соколова и кметът на Батановци ще се срещнат с ръководството на БДЖ"}
{"url": "http://www.focus-news.net/news/2019/09/12/2697809/denyat-12-septemvri-v-svetovnata-istoriya.html", "text": "На тази дата през 1683 г. се води битката при Виена, където австро-германската армия, подпомогната от 30-хилядна войска командвана от Ян III Собиески, разгромява огромната турска армия на великия везир Кара Мустафа паша. Битката се оказва решителна за спиране на турското нашествие в Европа. На същата дата, но през 1953 г. Джон Кенеди и Жаклин Бувие сключват брак. През 1969 г. президентът на САЩ Ричард Никсън заповядва да бъдат прекратени бомбардировките над Северен Виетнам. През 1818 г. е роден американският изобретател, известен със създаването на първата картечница - Ричард Гатлинг. На тази дата през 1921 г. е роден полският писател Станислав Лем, а през 1944 г. - американският певец, продуцент, композитор, аранжор и автор на текстове Бари Уайт .  \r\n \r\n \r\n2017 г. \r\nХилари Клинтън издава книгата \"Какво се е случило\", мемоар за скорошната си президентска кампания. \r\n \r\n \r\n2017 г. \r\nПрезидентът на Турция Реджеп Тайип Ердоган потвърждава, че Турция е платила депозит за закупуването на руски ракетни системи S-400. \r\n \r\n \r\n2017 г. \r\nХалима Якоб е избрана за първата жена президент на Сингапур като единствен кандидат на предстоящите избори. \r\n \r\n \r\n2017 г. \r\nНационалното статистическо бюро на Австралия започва проучване по пощата относно легализирането на брака между лица от един и същ пол. Очаква се преброените гласове да бъдат обявени окончателно на 15 ноември. \r\n \r\n \r\n2016 г. \r\nНад 400 000 протестиращи в Барселона настояват за независимост на Каталуния. \r\n \r\n \r\n2015 г. \r\nПравителството на Египет подава оставка поради корупционен скандал. \r\n \r\nМинистър-председателят на временното правителство в Турция Ахмет Давутоглу е преизбран за лидер на Партията на справедливостта и развитието. \r\n \r\n \r\n2014 г. \r\nКитай подкрепя Русия, която поема президентството на Шанхайската организация за сътрудничество. Като наблюдателки в ШОС участват Афганистан, Индия, Иран, Монголия и Пакистан. Очаква се да се включат Беларус, Турция и Шри Ланка. \r\n \r\n \r\n2013 г. \r\nКосмическият апарат Вояджър 1 е първият, който напуска Слънчевата система. \r\n \r\n \r\n2012 г. \r\nВ Нидерландия се провеждат извънредни парламентарни избори. \r\n \r\n \r\n2005 г. \r\nИзраел се изтегля от ивицата Газа повече от 38 години след като завзема тясната крайбрежна област. Хиляди палестинци влизат в бившите еврейски анклави. Палестинският лидер Махмут Абас описва изтеглянето като исторически и радостен ден за неговия народ. \r\nИзраел обявява официално края на военното си присъствие на 11 септември 2005 г. преди оставащите 3 000 войници да напуснат ивицата. \r\nПланът за едностранно изтегляне на Израел от Ивицата Газа, предложен от израелския премиер Ариел Шарон, има за цел прекратяване на израелското присъствие в Ивицата Газа и Северна Самария (северната част на Западния бряг). \r\n \r\n \r\n2003 г. \r\nОрганизацията на обединените нации вдига санкциите над Либия, след като страната се съгласява да поеме отговорността и да компенсира семействата на жертвите в Атентата над Локърби. \r\n \r\n \r\n2001 г. \r\nСАЩ обявява война срещу терора. Президентът на САЩ описва терористичните атаки от 11 септември в Ню Йорк и Вашингтон като акт на война срещу всички свободолюбиви хора. В изявление от 10 часа и 53 минути местно време Джордж Буш обявява, че САЩ ще използва всичките си ресурси, за да отмъсти за най-големите прояви на тероризъм на американска земя. \r\nБуш търси подкрепата на световните лидери за започването на международна кампания срещу тероризма. Подкрепата е изразена бързо от американските съюзници. Страни които не са проамерикански настроени също се изказват негативно срещу атаките от 11 септември – Либия и Палестина осъждат терористичните прояви. Основен съюзник на САЩ във войната срещу терора става Великобритания, след като Тони Блеър обявява недвусмислената подкрепа на Обединеното Кралство. Единствено Ирак приветства атентатите, като официалната позиция на страната е, че атаките са урок за всички тирани и потисници и са плод на американските престъпления. \r\n \r\n \r\n1990 г. \r\nВ Москва е подписан Договор за окончателното решение по отношение на Германия между двете германски държави и четирите велики сили, победителки във Втората световна война, с който се прокарва пътя към повторното Обединение на Германия. \r\n \r\n \r\n1980 г. \r\nВ Турция генерал Кенан Еврен извършва военен преврат и става държавен глава. \r\n \r\n \r\n1979 г. \r\nИндонезия е ударена от земетресение с магнитуд 8,1 по скалата на Рихтер. \r\n \r\n \r\n1970 г. \r\nПалестински терористи взривяват три отвлечени самолети в Йордания, а заложниците преместват минути преди това на тайно място в Аман. \r\n \r\n \r\n1969 г. \r\nПрезидентът на САЩ Ричард Никсън заповядва да бъдат прекратени бомбардировките над Северен Виетнам. \r\n \r\n \r\n1968 г. \r\nАлбания обявява, че напуска Варшавския договор. \r\n \r\n \r\n1959 г. \r\nСССР изстрелва втората си ракета към Луната. Луна 2 е вторият космически апарат от съветската програма “Луна”, който е изстрелян в космоса. След изстрелването си на 12 септември 1959 г. и достигането на крайна скорост Луна 2 се отделя окончателно от ракетата, а на 13 септември съдът изпуска ярък оранжев облак от натриев газ, който освен че улеснява проследяването на апарата от Земята, също е и експеримент за поведението на газовете в космоса. \r\nСлед 33,5-часов полет Луна 2 се разбива на повърхността на Луната. Мисията доказва, че земният спътник няма значително магнитно поле нито радиационно поле. \r\n \r\n \r\n1953 г. \r\nДжон Кенеди и Жаклин Бувие сключват брак. \r\nДжон Фицджералд Кенеди е американски политик. От 1961 г. до 1963 г. е президент на САЩ. Той завършва икономика в Харвардския университет. През 1941-1945 г. служи във военноморския флот на САЩ в Тихия океан. По-късно през 1945 г. се занимава с журналистика. В годините между 1947 г. и 1953 г. е член на Палатата на представителите в Конгреса на САЩ от щата Масачузетс (от листата на Демократическата партия). От 1953 г. до 1961 г. е сенатор. На изборите за президент през 1960 г. той побеждава кандидата на Републиканската партия Р. Никсън. На 20 януари 1961 г. встъпва в длъжност “Президент на САЩ”. Вътрешната му програма е свързана с ускоряване на темповете на икономически растеж, ограничаване на расовата дискриминация и пр. Във външната политика администрацията му сменя доктрината за “масираното възмездие” с доктрината за “гъвкавото реагиране”. Призовава за укрепване на военните блокове и за нарастване на военната мощ на САЩ, намесва се в решаването на спорни международни проблеми по пътя на преговорите, обявява се за по-реалистичен подход в отношенията със СССР. През 1963 г. кабинетът на Кенеди подписва Московския договор за забрана на изпитанията с ядрено оръжие в трите сфери. Политическият курс на Кенеди предизвиква нападки от страна на крайно реакционните кръгове на САЩ. Убит е на 22 ноември 1963 г. в Далас, щат Тексас и погребан е в Арлингтънското национално гробище. \r\n \r\nНикита Хрушчов става първи секретар на КПСС. \r\n \r\n \r\n1943 г. \r\nПровежда се Операция Дъб, в която намиращият се под стража италиански диктатор Бенито Мусолини е освободен от немски парашутисти-десантчици, командвани от Ото Скорцени. \r\n \r\n \r\n1940 г. \r\nЧетири момчета откриват рисунки на 17 000 години и предмети, направени от праисторически хора в пещерата Ласко, Франция. В пещерата са открити около 600 рисунки и почти 1500 гравюри. Те датират от Палеолита и изобразяват животни, които живеят в региона – коне, бизони, мамути, диви кози, елени и диви котки, както и множество абстрактни символи и точки, чието значение е неизвестно. \r\n \r\n \r\n1683 г. \r\nВоди се битката при Виена, където австро-германската армия, подпомогната от 30-хилядна войска командвана от Ян III Собиески, разгромява огромната турска армия на великия везир Кара Мустафа паша. Битката се оказва решителна за спиране на турското нашествие в Европа. \r\nТурската войска обсажда Виена, като прекъсва достъпа до храна на жителите на града и гарнизона там. На 12 септември четири конни отряда – един немско-австрийски и три, съставени от полската тежка кавалерия (хусари), предвождани от полския крал Ян ІІІ Собиески щурмуват лагера на османците. Скоро в битката се включват и сили от гарнизона на града. Битката е спечелена за по-малко от 3 часа, а османските войски се оттеглят на югоизток. Жертвите от турска страна са около 15 000 души, а от християнските съюзници – около 4000. След тази битка е сложен край на османските аспирации към централноевропейските територии. \r\n \r\n \r\n \r\n На тази дата са родени :  \r\n1944 г. \r\nРоден е Бари Уайт – американски певец, продуцент, композитор, аранжор, автор на текстове. Създател е на вокалното трио “Love Unlimitted”, което съпровожда неговите записи и концерти, но има и самостоятелни изяви. Бари Уайт е един от първите продуценти, които въвеждат диско-модата. Албуми: “I’ve Got So Much to Give”, “Stone Gon” (1973 г.), “Can’t Get Enough” (1974 г.), “Just Another Way to Say I Love You”, “Barry White’s Greatest Hits” (1975 г.), “Let the Music Play”, “Is This Watcha Wont?” (1976 г.), “Barry White Sings for Someone You Love” (1977 г.), “The Man” (1978 г.), “The Message is Love” (1979 г.) и др. \r\n \r\n \r\n1921 г. \r\nРоден е Станислав Лем – полски писател. Автор е на много произведения в жанра на научно-философската фантастика, между които по-известни са романите \"Астронавти\" (1951 г.), \"Магелановият облак\" (1955 г.), \"Едем\" (1959 г.), \"Соларис\" (1961 г.), \"Маска\" (1976 г.) и др. \r\n \r\n \r\n1897 г. \r\nРодена е Ирен Жолио-Кюри – френска физичка, дъщеря на Пиер Кюри и М. Склодовска-Кюри и съпруга на Фр. Жолио-Кюри. \r\nПрез 1920 г. Ирен Жолио-Кюри завършва Парижкия университет и работи в лабораторията на Склодовска-Кюри. През 1925 г. защитава докторска дисертация. След смъртта на М. Склодовска-Кюри (1934 г.) заема нейната катедра в Парижкия университет. През 1936 г. работи като помощник-секретар по научноизследователската дейност към френското правителство. Участва във френското съпротивително движение през 1940-1944 година. Заедно със съпруга си Фр. Жолио-Кюри открива изкуствената радиоактивност, участва в провеждането на опитите за откриване и изследване на процесите на анихилация и създаване на парите и др. През 1939 г. заедно с П. Савич установява, че единият от продуктите, получен в резултат на облъчването на уран с неутрони, е лантан - химичен елемент с пореден № 57, а не трансуранов елемент, както се предполага дотогава. Това откритие изиграва голяма роля за откриване на верижната ядрена реакция. От 1946 г. Ирен Жолио-Кюри работи в Комисариата по атомна енергия, а от 1950 г. активно участва в Движението за защита на мира заедно с Фр. Жолио-Кюри (заради което е отстранена от състава на Комисариата при френското правителство). Носител е на нобелова награда за химия за 1935 г. (съвместно с Фр. Жолио-Кюри). Ирен Кюри умира през 1956 г. \r\n \r\n \r\n1818 г. \r\nРоден е Ричард Гатлинг – американски изобретател, известен със създаването на първата картечница. Изобретява винтовото витло за параходи, което е открито междувременно и независимо от Джон Ериксън. Гатлинг работи като чиновник, учител и управител на магазин. Докато управлява собствения си магазин, изобретява “пшеничен свредел” – устройство за сеитба, което той започва да произвежда за продажба. Гатлинг основава компания за производство на картечници в Индианополис, щата Индиана, през 1862 г. Компанията се слива с “Колт” през 1897 г. Междувременно той доразвива изобретението си и докато експериментира за подобряването му, Гатлинг изобретява електрически картечници с различен размер - модерни техни варианти се монтират на самолети в началото на ХХ век, а също са ползвани и от някои земни военни части. В късните години от живота си Гатлинг патентова изобретения-подобрения, свързани с тоалетни, велосипеди, парно чистене на вълна, пневматично задвижване и други. Д-р Ричард Джордън Гатлинг умира на 26 февруари 1903 г. \r\n \r\n \r\n \r\n На тази дата умират :  \r\n2009 г. \r\nУмира Норман Ърнест Борлауг, американски агроном, хуманист и лауреат на Нобелова награда за мир. \r\nРоден е на 25 март 1914 г. в Креско, САЩ. Удостоен за неговите усилия и постижения в сферата на селското стопанство с Нобелова награда за мир за 1970 г. Наричан бащата на зелената революция. \r\n \r\n \r\n1981 г. \r\nУмира Еудженио Монтале – италиански поет, прозаик, редактор, преводач и критик. Роден е на 12 октомври 1896 г. в Генуа, Италия. Монтале започва да се занимава с литература след Първата световна война, като участва в създаването на списание, пише за други списания и работи като директор на библиотека във Флоренция. Първата му стихосбирка “Кости от Сепия” (1925 г.) е повлияна от следвоенния период. Монтале се идентифицира с Херметизма през 30-те и 40-те години на миналия век. Стихосбирка от късния му период е “Буря и други поеми” (1956 г.), а негови разкази са събрани в “Пеперудата на Динард” (1956 г.). Монтале печели Нобелова награда за литература през 1975 г. \r\n \r\n \r\n1941 г. \r\nУмира Ханс Шпеман – немски ембриолог и носител на Нобеловата награда за психология или медицина през 1935 г. Занимава се с експерименталната ембриология, разработва микрохирургичната техника. За откритието на т. нар. “организиращ ефект” в ембрионалното развитие получава Нобеловата награда през 1935 г. \r\n \r\n \r\n1764 г. \r\nУмира Жан Филип Рамо – френски композитор и теоретик на музиката. Жан Рамо е роден на 25 септември 1683 г. в Дижон. Той е органист в катедралата в Клермон и Нотр Дам дьо Дижон. В началото на кариерата си Рамо пише два труда относно хармонията, в които представя теорията за акордната инверсия. Той променя музикалната теория с твърдението си, че хармонията произтича от обертоновете, присъстващи във вибрираща струна или тръба. Първата му опера е “Иполит и Арис”(1733 г.) и е последвана от повече от 30 сценични творби, включително драматичния балет “Les Indes galantes” (1735 г.). Най-известната му опера “Кастор и Полукс” (1737 г.). Музиката му е пример за стила рококо от средата на ХVІІІ век. \r\n \r\n \r\n1612 г. \r\nУмира Василий IV Шуйски (Василий Иванович Шуйски) – руски цар от 19 май 1606 г. до 17 юли 1610 г. Произхожда от болярски род, от стария клон на суздалските князе, потомци на Рюрикови. Участва в управлението още при Иван Грозни. Член е на Болярската дума. Взема дейно участие в дворцовите интриги по времето на Борис Годунов и Фьодор II. По време на неговото управление в Путивл започва селското въстание на Иван Болотников (лятото на 1606 г.), което е потушено с много усилия. През май 1607 г. се появява претендент за престола - самозванецът Лъжедмитрий II, който успява да събере голяма армия. Василий IV действа недалновидно - за да ликвидира опасността, предлага на Швеция Псков и Новгород, да му окажат необходимата помощ срещу Лъжедмитрий. Шведите по това време воюват с Полша и полският крал Сигизмунд III нахлува на територията на Русия. След десетмесечна обсада поляците превземат Смоленск и настъпват към Москва. За да спасят столицата, болярите свалят Василий IV от престола. Царят е подстриган за монах и предаден като пленник на Сигизмунд III. Тленните му останки са върнати в Русия през 1635 г. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”.", "date": "2019.09.12", "title": "Денят 12 септември в световната история"}
{"url": "http://www.focus-news.net/news/2019/09/12/2697815/pernik-kmetat-d-r-vyara-tserovska-i-predstaviteli-na-riosv-shte-prisastvat-na-puskaneto-na-toplopodavaneto-na-grada.html", "text": "С цел възстановяване на топлоподаването за жителите на град Перник Регионалната инспекция по околната среда и водите (РИОСВ) - Перник издаде заповед, с която се преустановява принудителна административна мярка за спиране на дейността на парогенератори 4 и 5 на „Топлофикация Перник“. Това съобщиха от  Община Перник . Експерти на РИОСВ - Перник извършиха проверка, която установи, че е изпълнено предписанието на РИОСВ за почистване на площадката на ТЕЦ-а от съхраняваната слама.  \r\nОт 8.00 часа тази сутрин експерти на РИОСВ в присъствието на кмета Вяра Церовска ще премахнат поставените пломби към генераторите на ТЕЦ-а, за да може да бъде възстановено подаването на гориво.", "date": "2019.09.12", "title": "Перник: Кметът д-р Вяра Церовска и представители на РИОСВ ще присъстват на пускането на топлоподаването на града"}
{"url": "http://www.focus-news.net/news/2019/09/12/2697819/pernik-v-grada-shte-se-provede-zasedanie-na-oblastnata-komisiya-po-bezopasnost-na-dvizhenieto.html", "text": "Заседание на Областната комисия по безопасност на движението ще се проведе от 14.00 часа в зала „Струма” на Областна администрация – Перник. Това съобщиха от пресцентъра на  Областната администрация .  \r\nОчаква се в заседанието да вземе участие Малина Крумова – председател на Държавна агенция „Безопасност на движението по пътищата”.", "date": "2019.09.12", "title": "Перник: В града ще се проведе заседание на Областната комисия по безопасност на движението"}
{"url": "http://www.focus-news.net/news/2019/09/12/2697818/blagoevgrad-rakovoditeli-na-diplomaticheski-misii-i-predstavitelstva-na-mezhdunarodni-organizatsii-shte-badat-na-ofitsialno-poseshtenie-v-grada.html", "text": "Ръководители на дипломатически мисии и представителства на международни организации, акредитирани в Република България ще посетят Благоевград. Това съобщиха от пресцентъра на  Общината . \r\nДипломатическият корпус ще бъде посрещнат от кмета на Община Благоевград д-р Атанас Камбитов и от областния управител Бисер Михайлов в 17.30 часа на площад „Георги Измирлиев“.  \r\nПосещението е организирано със съдействието на Министерството на външните работи. То е с опознавателна цел, в основата на която е представяне на външнополитическите приоритети и запознаване с туризма, икономиката, образованието, културата и местното самоуправление.  \r\nПо време на визитата си в Благоевград представителите на Корпуса ще разгледат площад „Георги Измирлиев“, изграден през 1986 - 1987 г. за посещение на Ръководители на дипломатически мисии и представителства на международни организации. Сред местата, които ще разгледат, са центъра на Благоевград, възрожденски квартал „Вароша“ и храм „Въведение Богородично“.", "date": "2019.09.12", "title": "Благоевград: Ръководители на дипломатически мисии и представителства на международни организации ще бъдат на официално посещение в града"}
{"url": "http://www.focus-news.net/news/2019/09/12/2697822/plovdiv-nikolay-tabakov-shte-predstavi-noviya-si-roman-nula-vreme-v-gradskata-biblioteka-v-asenovgrad.html", "text": "Един от най-талантливите съвременни белетристи Николай Табаков ще представи последния си роман „Нула време” в Градската библиотека „Паисий Хилендарски” в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на библиотеката. Това е 11-ата книга на автора, който живее в близкото село Яврово. Литературният критик Никола Иванов казва за Николай Табаков, че той несъмнено е автентичен разказвач, който разчита на конкретните си преживявания и наблюдения върху живота в ежедневните му проявления, които умее да обобщи и универсализира. Той прави литература без маниерност, без да смуче от пръстите, защото е автор с биография. \r\nСъбитията в „Нула време” се развиват в северозападна България, на границата между трите съседски държави – България, Румъния и Сърбия, а действието съвпада с пускането на ферибота Видин – Калафат. Персонажите в творбата са представени с интересни имена, разкриващи техния характер – Кольо Бубалази, кметът Торлашки, Петър Иде-Му-Отръки, ромът Рушди, Сиси Запетайката, Барабан Капитански и други. Всеки един от тях търси сам за себе смисъла на своят живот на фона на събитията, които се случват. Това е и екзистенциалният въпрос, на който Николай Табаков търси отговори в своята последна творба. \r\nПремиерата в Асеновград ще бъде от 17.30 часа във фоайето на библиотеката с вход свободен.", "date": "2019.09.12", "title": "Пловдив: Николай Табаков ще представи новия си роман „Нула време” в Градската библиотека в Асеновград"}
{"url": "http://www.focus-news.net/news/2019/09/12/2697821/pregled-na-osnovnite-temi-v-dobrudzhanskiya-pechat.html", "text": "„АБВ и Цонко Цонев яхват кмета на Българево“,  съобщава на първа страница вестник  „Добруджанска трибуна“ .  Заедно на последните местни избори новата коалиция е имало 132 гласа, кметът е избран с над 400, битката е за общински съветници. Каварненското поделение на АБВ и новата коалиция „Надежда за Каварна“ с основен двигател бившия кмет Цонко Цонев ще издигнат за кмет на Българево настоящия Георги Янев. Зад обединението въпреки ясното неодобрение на лидера на АБВ към Цонев стои една цел - гласовете за Янев, който ще бъде и в листата за общински съветници, да прелеят в полза на новата коалиция. В това са категорични запознати с политическите планове в общината. В рубриката „Новини“ е поместен фоторепортаж за едно събитие, организирано от Младежкия център в Добрич. Той е провел зрелищен k-pop happening. Събитието е било по инициатива на модерния балет “K-dreamers със специално участие и на другия клуб по модерен балет “”Illusion. Още теми от региона –„Община Генерал Тошево работи активно за профилактика на общественото здраве“. Програмите са приети с мнозинство от Общинския съвет и имат за цел както превенция на социално значими заболявания, така и да подпомагат финансово дейността на местния медицински център. Общината е сключила договор с центъра за изпълнение на програмата.  Общият брой на приетите програми е шест. Те са свързани с профилактика на детското зрение, превенция на заболяванията на слуха в детска възраст, борбата с детско-юношеското затлъстяване, постигане на добър естетически вид и комфорт чрез профилактика и лечение на гръбначни изкривявания, профилактика на ракови заболявания, профилактика за ранно откриване на диабет и други. „Повече от 300 спортисти ще участват в Европейското първенство по петанк в Албена“, пише на първа страница другият регионален вестник  „Нова добруджанска трибуна“ . Мащабната проява, на която Албена е домакин, е едно от основните събития, част от богатата спортна програма на Европейския курорт на спорта. „Албена като Европейски курорт на спорта е домакин на едно световно и 7 европейски първенства. В момента концентрираме своите усилия в Европейското първенство по петанк, което за пореден път се провежда именно в Албена, благодарение на високото ниво на спортната база, с която разполагаме, и на добрата организация, която създаваме за всяко мащабно събитие“, това е заявил Денис Тахиров, мениджър на отдел „Спорт“ в Албена. „Общински детски комплекс Каварна открива новата учебна година“, съобщава изданието. На 3 септември от 16,00 часа комплексът ще открие новия сезон в педагогическото и обществено пространство на крайморския град. Общинският детски комплекс има своето престижно място като център за развитие на творческите заложби на децата, пълноценно осмисляне на свободното време и пълноправен участник в активния културен живот на града. Всекидневникът разказва за четири необикновени места в България, където се сбъдват всички мечти и желания. Цяла страница е посветена на темата. От спортната страница „Юндер Бейтула ще представя България на световното по вдигане на тежести“. Петима мъже и две жени ще пътуват за далечния Изток като сред тях е и състезателят на „Добруджа“ Юндер Бейтула. Възпитаникът на Тодор Кирчев е многократен републикански шампион и ще мери сили в категория до 81 кг.", "date": "2019.09.12", "title": "Преглед на основните теми в добруджанския печат"}
{"url": "http://www.focus-news.net/news/2019/09/12/2697823/burgas-v-grada-shte-bade-otkrita-traditsionnata-godishna-izlozhba-na-burgaska-fotografska-obshtnost.html", "text": "Традиционната годишна изложба на Бургаска фотографска общност (БФО) ще бъде открита за разглеждане от 18.00 часа. Мястото е Експоцентър „Флора“, съобщиха от пресцентъра на  Община Бургас . \r\nВече 11 години авторите от БФО са неразделна част от културния живот на града. До днес те са реализирани повече от 70 изложби и други фотографски проекти, които са били представени в Бургас, София, Габрово, Стара Загора, Казанлък, Благоевград и в чужбина. В Сдружението членуват 34 фотографи – професионалисти и любители, обединени от влечението си към това изкуство, но всеки от тях има свой собствен стил, технически похвати и естетически виждания. \r\nВ своите фотографии членовете на общността не само споделят уловените от тях мигове, но и усещането си за красотата и очарованието във всеки един детайл, както и своите творчески търсения. \r\nТази година в изложбата участват 19 автори с над 40 снимки, като отново са застъпени всички жанрове – портретна, пейзажна, улична, актова, абстрактна и минималистична фотография. Тя може да бъде разгледана в дните до 28 септември при вход свободен.", "date": "2019.09.12", "title": "Бургас: В града ще бъде открита традиционната годишна изложба на Бургаска фотографска общност"}
{"url": "http://www.focus-news.net/news/2019/09/12/2697817/burgas-vremenno-chast-ot-ulitsa-oborishte-shte-bade-zatvorena-za-dvizhenie-na-avtomobili-zaradi-remont-na-vodoprovod.html", "text": "От 09.00 часа днес до 09.00 часа на 14 септември ще бъде затворена за движение на автомобили част от улица „Оборище“ в Бургас в участъка от кръстовище с улица „Генерал Гурко“ до улица „Пиротска“. Това съобщиха от пресцентъра на  Община Бургас . Причината е изпълнението на връзка на водопровод и канал към съществуващите по ул. „Оборище“. Призовават се всички водачи на МПС да шофират внимателно и да се съобразяват със създадената временна организация на движението в споменатия пътен участък.", "date": "2019.09.12", "title": "Бургас: Временно част от улица „Оборище“ ще бъде затворена за движение на автомобили заради ремонт на водопровод"}
{"url": "http://www.focus-news.net/news/2019/09/12/2697814/sofiyska-voda-vremenno-shte-prekasne-vodosnabdyavaneto-v-chast-ot-zhk-mladost-4.html", "text": "„Софийска вода” временно ще прекъсне водоснабдяването в част от жк. „Младост 4“. Това съобщиха от пресцентъра на  дружеството .  \r\nВъв връзка с подмяна на сградно водопроводно отклонение на бул. „Александър Малинов“ в жк. „Младост 4“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Бизнес парк София“ №3 и №5, ул. „Околовръстен път“ от №253 до ул. „Бизнес парк”. С понижено налягане на водата ще бъдат високите етажи в района на ул. „Самара“, ул. „Проф. Александър Танев“, ул. „Околовръстен път“ и бул. „Александър Малинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бизнес парк София“ №3- срещу кино „Арена“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.12", "title": "„Софийска вода” временно ще прекъсне водоснабдяването в част от жк. „Младост 4“"}
{"url": "http://www.focus-news.net/news/2019/09/12/2697825/burgas-mobilna-laboratoriya-s-materiali-i-prekursori-za-proizvodstvo-na-visokoriskovo-narkotichno-veshtestvo-sa-otkriti-v-doma-na-35-godishen-mazh-ot-grada.html", "text": "„Мобилна лаборатория“ с материали и прекурсори за производство на високорисково наркотично вещество са открити в дома на 35-годишен мъж от Бургас. Това съобщиха от  ОДМВР – Бургас . На 11.09 т.г. служители от Четвърто Районно управление – Бургас извършили проверка на 35 годишен криминално проявен и осъждан бургазлия, като намерили и иззели бяло кристалообразно вещество / метамфетамин/. Извършено е претърсване в дома на бургазлията, разположен на ул. „Априлци“, като е намерена т.нар. „мобилна лаборатория“ с материали и прекурсори за производство на високорисково наркотично вещество / метамфетамин/ – стъклена колба, множество пластмасови бутилки с течност с мирис на ацетон, солна киселина, натриева основа, множество тампони, две кутии с червен фосфор и др. Бургазлията е задържан за срок до 24 часа. По случая е образувано бързо полицейско производство.", "date": "2019.09.12", "title": "Бургас: „Мобилна лаборатория“ с материали и прекурсори за производство на високорисково наркотично вещество са открити в дома на 35-годишен мъж от града"}
{"url": "http://www.focus-news.net/news/2019/09/12/2697826/razgrad-oblastnata-administratsiya-poluchi-izbiratelnite-spisatsi-za-mestnite-izbori-i-zapochna-predostavyaneto-im-na-obshtinite.html", "text": "Областна администрация-Разград получи от Главна дирекция „ГРАО“ в София предварителните избирателни списъци за изборите за общински съветници, кметове на общини и кметове на населени места. Това съобщиха от пресцентъра на  областната администрация . В следобедните часове вчера започна раздаването на запечатаните кашони с избирателни списъци на представители на седемте общински администрации в Разградска област. Главният секретар Михаил Тодоров връчи списъците първо на секретаря на Община Разград Нели Добрева, пожела й успешни и спокойни избори. Днес и останалите общини ще получат предварителните избирателни списъци. Според хронограмата за провеждане на изборите на 27 октомври общинските администрации трябва да обявят тези списъци на видно място в района на съответната избирателна секция и да ги публикуват на интернет страниците си в срок до 16 септември.", "date": "2019.09.12", "title": "Разград: Областната администрация получи избирателните списъци за местните избори и започна предоставянето им на общините"}
{"url": "http://www.focus-news.net/news/2019/09/12/2697824/kyustendil-obshtina-dupnitsa-shte-se-vklyuchva-traditsionno-v-natsionalnata-kampaniya-da-izchistim-balgariya-zaedno.html", "text": "Община Дупница ще се включва традиционно в националната кампания „Да изчистим България заедно”. Това съобщи за  Радио „Фокус” – Кюстендил  Христо Апостолов, пресаташе на Община Дупница. Кампанията ще се проведе на 14 септември. В голямото чистене могат да участват институции, организации, фирми, учреждения, училища и физически лица. За целта, от Община Дупница ще осигурят ръкавици и чували за всички желаещи, които могат да ги получат от 11 до 13 септември в сградата на Общината, като заявят мястото, където ще се ангажират да почистват. В този ден, кампанията е насочена и към доброволци, които могат и искат да обновят детски площадки и градинки. „Идеята за посочване на мястото за почистване е свързана с последващото събиране на натрупания отпадък, който да бъде извозван”, каза Христо Апостолов. \r\nВенцеслав ИЛЧЕВ", "date": "2019.09.12", "title": "Кюстендил: Община Дупница ще се включва традиционно в националната кампания „Да изчистим България заедно”"}
{"url": "http://www.focus-news.net/news/2019/09/12/2697830/stamen-yanev-bai-kitayskite-investitsii-na-balkanite-i-evropeyskoto-finansirane-mogat-da-se-dvizhat-paralelno-v-polza-na-stranite-ot-regiona.html", "text": "Китайските инвестиции на Балканите и европейското финансиране  могат да се движат паралелно, в полза на страните от региона. Това каза в сутрешния блок  „Добро утро, България“  на  Радио „Фокус“  изпълнителният директор на Българската икономическа агенция Стамен Янев. По думите му забавеният икономически растеж на страните от Западните Балкани създаде ниша за разширяване на китайския пазар към Европа. Не е изключено да има пресичане между европейските интереси и тези на азиатския ни партньор, но приетите регламенти играят ролята на гарант, добави още Янев. „ЕК стартира процес на приемане на нов регламент, който да създаде нов механизъм за скрининг на чуждестранни инвестиции извън ЕС в Общността – това е с цел защита ключови сектори за Съюза, за да не бъде засегната националната сигурност на държавите членки, а и на ЕС като цяло или по някакъв начин да не се увредят интересите на отделни държави членки. Сблъсък е възможен, но аз не бих го квалифицирал като някакъв огромен сблъсък между Европа и Китай“, обясни той. Постигнатото през миналата година споразумение за близо милиард и половина китайски пари би следвало да бъдат оперирани през България, коментира още Стамен Янев и добави, че ще се възползваме по всякакъв начин от това стратегическо партньорство с Китай.  \r\nВиктория МЕСРОБОВИЧ-КУВЕНДЖИЕВА", "date": "2019.09.12", "title": "Стамен Янев, БАИ: Китайските инвестиции на Балканите и европейското финансиране могат да се движат паралелно, в полза на страните от региона"}
{"url": "http://www.focus-news.net/news/2019/09/12/2697827/yambol-barabanisti-se-sabirat-za-unikalno-super-drumming-shou-na-rok-festa-v-grada.html", "text": "Барабанисти се събират за уникално „Super Drumming“ шоу на Рок феста в Ямбол. Това съобщиха от  пресцентъра на Община Ямбол . Трибюти на „Whitesnake“, „Bon Jovi“ и „Kiss“ са също акценти в програмата. Мега-събитието дава среща на повече от 40 световни и български музиканти. За поредна година Ямбол Рок Фест дава среща на мега-легенди от световната рок сцена. В 2019-а рок-маратонът ще бъде в четири поредни дни от 12 до 15 септември, отново на сцената в централния парк на града. Организатор е община Ямбол, а концертите са с вход свободен за публиката. \r\nСензацията този път е The „Super Drumming“ Show с трима от най-големите имена сред барабанистите на рока. Проектът е на Пит Йорк – един от създателите на  „Спенсър Дейвис груп“. В дръм шоуто ще му партнират Херман Реърбел („Скорпионс“) и Бернхард Велц (проекти с Джон Лорд, Иън Пейс и др.). Вечерта предвещава уникални емоции с култови парчета на „Спенсър Дейвис груп“, „Скорпионс“ и др., изпълнени едновременно от тримата барабанисти на сцената. В шоуто участват още Кайтнер Дока (китара), Дейв Маркс (бас), Ернесто Гези (клавир, „Готхард“), вокалните изпълнения са поверени на Мичъл Емс („The Voice of UK”). Концертът е на 14 септември, събота, от 21.30. \r\nПрограмата на Ямбол рок фест предлага още супер трибюти на: Whitesnake (13 септември, петък), Bon Jovi (14 септември, събота) и Kiss (15 септември, неделя). Хитовете на „Whitesnake“ ще прозвучат в изпълнение на „Bad Boys” - Тома Здравков, Иван Попов, Кирил Кожушков, Станислав Петров, Николай Николаев и Славин Славчев. В „Bon Jovi“ ще се превъплътят италианците от „New Jersey“, спечелили си славата като най-близки до оригинала. „Kiss Forever Band” (Унгария) пък са утвърдени като най-успешният и автентичен  трибют на „Kiss“ в Европа. \r\nРок-маратонът стартира на 12 септември, четвъртък, с една от най-обичаните клубни групи у нас: Casual Threesome. Бандата ще забие заедно с Николай Воденичаров-Никеца и още звезди от „Гласът на България“: Мария Величкова, Деница Петрова, Калоян Николов. \r\nСвободният достъп до концертите и култовите изпълнители отново превръщат Ямбол Рок Фест в гореща точка на фестивалния живот у нас през есента. В предишните му издания феновете се срещнаха с оригиналния китарист на „Whitesnake“ Бърни Марсдън, с Греъм Бонит и Дуги Уайт („Voises of Rainbow“) и още куп наши и световни рок-легенди.  \r\nПовече за програмата на Ямбол Рок Фест `2019 – на: www.yambol.bg .", "date": "2019.09.12", "title": "Ямбол: Барабанисти се събират за уникално „Super Drumming“ шоу на Рок феста в града"}
{"url": "http://www.focus-news.net/news/2019/09/12/2697828/el-pais-v-denya-na-kataluniya-separatistite-se-zarekoha-da-se-boryat-za-nezavisimost-ot-ispaniya.html", "text": "Привържениците на независимостта отбелязаха Деня на Каталуния, известен в региона като Диада, с демонстрация, с която организаторите искаха да покажат силата на движението преди предстоящата присъда по делото на сецесионистките лидери във Върховния съд на Испания, пише испанското издание  El Pais . \r\nОколо 600 хиляди души, според местната полиция, се събраха в Барселона в сряда вечерта по случай годишнината от падането на града през 1714 година в хода на Войната за испанското наследство. \r\nТехният лозунг беше: „Цел: независимост“, като това се случва две години след неуспешния опит за обявяване на такава, който завърши с временно отнемане на самоуправлението на автономния регион. \r\nДокато тогавашният каталунски лидер Карлес Пучдемон успя да избяга от Испания с няколко свои съмишленици и се установи в Брюксел, други членове на неговото правителство бяха арестувани и хвърлени в следствен арест, където са и досега. Върховният съд, където се води делото срещу 12-те лидери за нелегален опит за обявяване на независимост от февруари, очакват присъдите си през първата половина на октомври. \r\nВодещите членове на марша направиха публични изявления, в които обещаха да продължат да работят за независимост, въпреки факта, че сепаратисткото движение вече е политически разделено в сравнение с 2017-та, годината на нерегламентирания референдум и едностранното обявяване на независимост. \r\n„Днес, хиляди от нас излязоха под много простия лозунг: „Цел:независимост“ и това е нашето предизвикателство“, заяви Ким Тора, настоящият лидер на Каталуния, в края на митинга. „Днес приключва един период и започва отговорът ни към властите. Ще поставим целта за независимостта в центъра на политическите действия“. \r\n„Когато несправедливостта е законът, гражданското неподчинение е право и ние няма да се откажем от защитата на правата си чрез ненасилствена борба, за да променим реалността и несправедливите закони“, заяви Марсел Маури, вицепредседател на сецесионистката асоциация Omnium. \r\n \r\n Нов консенсус \r\n \r\nПо-рано през деня дъждът не попречи на традиционното предлагане на цветя в подножието на статуята на Рафаел Казанова, герой от обсадата на Барселона от 1714 година. \r\nГоворителят на каталунския парламент Роджър Торент подчерта, че предшественикът му Карме Форкадел остава в следствения арест, докато чака решението на Върховния съд. „Ние сме част от друга изключителна Диада поради съществуването на политически затворници“, каза той. \r\nТорент, от Каталунската републиканска партия (ERC), смята, че предстоящото решение на съда ще отвори нов политически цикъл, в който ще е необходимо да се „изграждат широки мнозинства, съществуващи в тази страна, които твърдят, че не искат репресии , че искат демократично общество и споделят републиканска програма“. \r\nКаталунската социалистическа партия (PSC) и Units per Avancar (Обединение за напредък) бяха единствените несепаратистки партии, които взеха участие в церемонията по полагане цветя, където поискаха „нов консенсус“ за преодоляване на разделението между каталунците, които са за и срещу независимостта. \r\nДруги ненационалистически партии направиха изявления в тази посока. \r\n„Уморени сме от това да бъдем изключвани от сепаратистите от празненствата, които трябва да бъдат за всички. Уморени сме да чуваме Тора и неговото правителство да говорят от името на всички каталунци. Нито Диадата нито Каталуния принадлежат само на тези, които искат да ни отделят от останалата част на Испания“, написа в „Туитър“ Лаура Вилчес от „Сиудаданос“ („Гражданите“). \r\n \r\nПревод и редакция:", "date": "2019.09.12", "title": "El Pais: В Деня на Каталуния сепаратистите се зарекоха да се борят за независимост от Испания"}
{"url": "http://www.focus-news.net/news/2019/09/12/2697816/hungary-today-zachitaneto-na-varhovenstvoto-na-zakona-shte-e-obvarzano-s-evropeyskoto-finansirane-prez-sledvashtite-godini.html", "text": "Въпреки че преди изборите за Европейски парламент оглавяваното от „Фидес“ унгарско правителство беше оптимистично настроено, че няма да бъде включено, дебатите за върховенството на закона и демокрацията в Унгария ще бъдат в дневния ред на предстоящата сесия на ЕП. Новият председател на Европейската комисия Урсула фон дер Лайен дори създаде нова длъжност за тези въпроси в своя кабинет, пише унгарското издание  Hungary Today . \r\nВъпреки че след първата си среща с премиера Виктор Орбан в края на юли, където двамата изглеждаха доволни и позитивни заедно, Фон дер Лайен даде да се разбере, че върховенството на закона е от първостепенно значение за нея. \r\nВ нейния кабинет ще има отделен ресор, посветен на тези въпроси, а отговорникът за „ценности и прозрачност“ ще бъде и заместник-председател на ЕК, тъй като новата Комисия ще има осем заместник-председатели, отговарящи за основните приоритети. \r\nТя назначи настоящия чешки комисар по въпросите на правосъдието, потребителите и равенството между половете за работата, която вероятно има специално значение. Мнозина смятат, че назначаването на Вера Йоурова е реверанс на Фон дер Лайен към страните от Вишеградската четворка (В4), тъй като някои централноевропейски лидери отдавна обвиняват напускащата комисия в нелоялност към региона, що се отнася до въпросите на върховенството на закона. \r\nЙоурова, между другото, е част от партията на чешкия премиер Андрей Бабиш, който е съюзник на Орбан, но Politico отбелязва, че тя по-скоро е независима от министър-председателя в много отношения и вече е критикувала Полша и Унгария във връзка с върховенството на закона. \r\nТака или иначе, Йоурова твърди: „Спомените ми за комунизма са твърде живи, за да се колебая пред предизвикателствата към основните свободи, медийната свобода или върховенството на закона“, като говорим за новата й работа. \r\nОсвен това ляво-либералното „Клуб Радио“ отбелязва, че другият, който ще се занимава с „непослушните страни“ е отговорникът за правосъдието Дидие Рейндерс, който е бил министър в правителството на Ги Верхофстад в Белгия и чиято партия е член на Алианса на либералите и демократите за Европа (АЛДЕ), докато Верхофстад и правителството на Орбан са враждебни един към друг от години. \r\nФон дер Лайен също обеща да подкрепи предложението за обвързване на финансирането от ЕС с критериите за върховенство на закона, нещо, което подкрепи и ротационният председател на Съвета на ЕС Финландия. Северната страна даде да се разбере, че ще използва председателството, за да настоява за приемането на спорните планове за намаляване на бюджетните плащания на държави, които нарушават върховенството на закона. Хелзинки също така разкри намерението да прокара процедурата по член 7 срещу Унгария, което води до продължаваща дипломатическа и комуникационна битка с правителството на Орбан. \r\n \r\nПревод и редакция:", "date": "2019.09.12", "title": "Hungary Today: Зачитането на върховенството на закона ще е обвързано с европейското финансиране през следващите години"}
{"url": "http://www.focus-news.net/news/2019/09/12/2697831/sport-balgariya-angliya-mozhe-da-se-igrae-pred-prazni-tribuni-zaradi-rasizam.html", "text": "Заради расизъм, проявен от български запалянко на битката в Лондон, България е застрашена от затваряне на стадиона за един двубой. Въпросната изцепка се е случила в последните минути на двубоя, когато 60-годишен българин, пропътувал разстоянието от София, за да гледа двубоя, се изправил и на чист английски изкрещял към Рахийм Стърлинг, че е маймуна. Дежурният делегат на УЕФА е бил информиран моментално за инцидента. Българският отбор вече е с две наказания за расизъм. Срещу англичаните на 14 октомври ще бъдат затворени 3000 места заради обиди в домакинството на Косово, когато се чу скандиране \"Убий шиптъра!\". В домакинството на Чехия в последния кръг на квалификациите, затворените места ще са 5000 заради издигнат националистически символ по време на двубоя в Прага през юни. Очаква се УЕФА да действа светкавично и да ни накаже сурово заради натрупване на провиненията. А това означава напълно празен \"Васил Левски\" в следващото домакинство, което е срещу Англия.", "date": "2019.09.12", "title": "Спорт: България-Англия може да се играе пред празни трибуни заради расизъм"}
{"url": "http://www.focus-news.net/news/2019/09/12/2697832/burgas-balgaro-italianski-biznes-forum-shte-nasarchava-vzaimnite-investitsii.html", "text": "Българо-италиански бизнес форум, насочен към добрите практики, възможностите за инвестиции и партньорство между България и Италия, ще се проведе на 12 септември в Бургас (Грандхотел \"Приморец\").Това съобщиха от пресцентъра на  община Бургас . Събитието е организирано от Индустриален и логистичен парк - Бургас, сп. Enterprise и Конфиндустрия България, с официалното партньорство на КРИБ - Бургас и под патронажа на Община Бургас. \r\nПо време на форума ще бъдат представени успешните инструменти за нови инвестиции и развитие на бизнеса между двете държави. В допълнение ще бъдат дискутирани и възможностите за партньорство в направление търговия и производство на текстилни стоки и машини, мебели, хранително-вкусова промишленост и др., както и формите за привличане на туристи от Италия в България и обратно. Специално участие ще вземат италиански фирми, предприемачи и инвеститори с интерес за бизнес в България и региона. \r\nИдеята на събитието е да бъде и платформа за организирани двустранни срещи между италиански и български фирми, които да допринесат за създаването на нови и утвърждаване на съществуващите контакти между бизнеса от двете страни. \r\nПо официални данни на Министерството на икономиката, Италия е един от основните търговско-икономически партньори на България, като заедно с Германия, Румъния, Гърция, Франция и Белгия приема 68 % от износа ни за единния пазар. От януари износът на български стоки за ЕС нараства с 11,1 %, достигайки близо 25 млрд. лв. \r\nНа форума ще бъдат представени актуални данни и анализ на инвестиционния климат в България от страна на Българската агенция за инвестиции, както и основните предимства и макроикономически показатели на България. \r\nСпециален гост на събитието ще бъде Н.Пр. Стефано Балди, посланик на Италия у нас. \r\nЗа участие като гост-лектори са поканени някои от най-големите италиански инвеститори в България. Събитието е насочено към представители на български и италиански фирми - собственици, управители и изпълнителни директори на компании от различни сектори и индустрии, предприемачи, инвеститори с интерес към развитие на съвместни проекти. \r\nРаботните езици са български италиански. \r\nOфициални партньори на форума са: УниКредит Булбанк, Бургас Трък Сервиз, Металсистем, Едоардо Миролио, Кафе Милани и Mac Port.", "date": "2019.09.12", "title": "Бургас: Българо-италиански бизнес форум ще насърчава взаимните инвестиции"}
{"url": "http://www.focus-news.net/news/2019/09/12/2697835/burgas-maksimalnata-skorost-na-dvizhenie-e-namalena-na-40-kmch-po-pat-iii-539-troyanovo-aytos-ot-km-23-do-km-25-poradi-dovarshitelni-remontni-deynosti.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е добра, няма затворени пътни участъци. Движението е интензивно по основните направления в областта. До 1 октомври движението по път III-539 Трояново – Айтос от км 23+900 до км 25+100 трябва да се осъществява с повишено внимание поради довършителни дейности, свързани с работа по банкети, поставяне на ОСП (мантинели), полагане на хоризонтална маркировка, вертикална сигнализация и други. Максималната скорост на движение в посочения участък е намалена на 40 км/ч. \r\nСтрупване на автомобили се наблюдава по входно-изходните пътни артерии на град Бургас. Натоварен е трафикът по пътя Бургас – кв. „Банево“, Бургас – кв. „Сарафово“, както и по някои участъци от бул. „Тодор Александров“ в посока центъра на града. Натоварено е движението и в районите на възловите кръстовища в централната градска част, около кръстовището с кръгово движение „Трапезица“, по улиците „Булаир“, „Иван Вазов“, „Гладстон“ и „Цар Симеон“. Струпване на автомобили се наблюдава и по някои участъци от бул. „Стефан Стамболов“, „Демокрация“ и „24-ти Черноморски пехотен полк“. \r\nМария ПОПЧЕВА", "date": "2019.09.12", "title": "Бургас: Максималната скорост на движение е намалена на 40 км/ч. по път III-539 Трояново – Айтос от км 23 до км 25 поради довършителни ремонтни дейности"}
{"url": "http://www.focus-news.net/news/2019/09/12/2697836/varna-meditsinskiyat-universitet-v-grada-e-ofitsialen-partnyor-na-darzhavno-parvenstvo-za-kilovi-yahti-2019.html", "text": "В периода 12 - 15 септември в акваторията на Варненския залив ще се проведе Държавно първенство за килови яхти. Това съобщиха от пресцентъра на  МУ - Варна . Организатор е Българската федерация по ветроходство, а домакини са ветроходен клуб „Понтос“ и спортен клуб „Черно море - Бриз“. Регатата се осъществява с любезното съдействие на МУ - Варна. Участниците ще се състезават в класове IRC и ORC.  \r\nЕкипажът на Варненския медицински университет ще се включи в състезанията с ветроходната яхта „Хигия“. \r\nРегистрацията за състезанията е на 12 септември. На 13 септември е първият състезателен ден, в който се очаква екипажите на над 25 лодки да премерят сили по водния маршрут. \r\nПрез втория състезателен ден (14 септември) участниците ще имат възможност да покажат своите умения по време на най-дългата състезателна дистанция от 30 мили, която ще включва различни курсове спрямо вятъра. \r\nМежду 12.00 и 18.00 часа на същия ден ще се проведе и интересна съпътстваща социална програма. Гостите ще могат да се запознаят със спецификата на ветроходния спорт в оформената фен зона. Ще бъдат излъчвани обучителни видеа, интервюта с ветроходци и шпикери, както и видеа от предния състезателен ден. Ще бъде направен и спортен коментар на живо на изминалите гонки.", "date": "2019.09.12", "title": "Варна: Медицинският университет в града е официален партньор на Държавно първенство за килови яхти 2019"}
{"url": "http://www.focus-news.net/news/2019/09/12/2697833/plovdiv-opasnost-ot-padashti-kamani-ima-po-napravleniyata-krichim-stamboliyski-bachkovo-narechenski-bani-i-yugovsko-hanche-yugovo-laki-zdravets.html", "text": "Натоварено е движението по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Най-интензивен трафик се отчита по пътищата Пловдив-Асеновград-Смолян, Пловдив-Пазарджик и Пловдив-Карлово. Засилено е автомобилното движение и по пловдивския участък на АМ „Тракия“. Пътищата на територията на областта са сухи и нормално проходими. Продължават ремонтите дейности по някои ключови пътни участъци. До 24 септември движението по пътя Пловдив-Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Кричим-Михалково-Девин, в участъка от км 88 до км 103 в областите Пловдив и Смолян, се осъществява с повишено внимание поради премахване на скална маса. Може да се използва обходен маршрут – пътя Асеновград-Смолян. Срокът на дейностите е до 30 ноември. Остава забранено движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. \r\nИнтензивен е трафикът и на територията на град Пловдив към този час. Най-засилено е автомобилното движение по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Марица“ и „Шести септември“, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.09.12", "title": "Пловдив: Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец"}
{"url": "http://www.focus-news.net/news/2019/09/12/2697840/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Привържениците на независимостта отбелязаха Деня на Каталуния, известен в региона като Диада, с демонстрация, с която организаторите искаха да покажат силата на движението преди предстоящата присъда по делото на сецесионистките лидери във Върховния съд на Испания, пише испанското издание  El Pais . \r\nОколо 600 хиляди души, според местната полиция, се събраха в Барселона в сряда вечерта по случай годишнината от падането на града през 1714 година в хода на Войната за испанското наследство. \r\nТехният лозунг беше: „Цел: независимост“, като това се случва две години след неуспешния опит за обявяване на такава, който завърши с временно отнемане на самоуправлението на автономния регион. \r\nДокато тогавашният каталунски лидер Карлес Пучдемон успя да избяга от Испания с няколко свои съмишленици и се установи в Брюксел, други членове на неговото правителство бяха арестувани и хвърлени в следствен арест, където са и досега. Върховният съд, където се води делото срещу 12-те лидери за нелегален опит за обявяване на независимост от февруари, очакват присъдите си през първата половина на октомври. \r\nВодещите членове на марша направиха публични изявления, в които обещаха да продължат да работят за независимост, въпреки факта, че сепаратисткото движение вече е политически разделено в сравнение с 2017-та, годината на нерегламентирания референдум и едностранното обявяване на независимост. \r\n„Днес, хиляди от нас излязоха под много простия лозунг: „Цел:независимост“ и това е нашето предизвикателство“, заяви Ким Тора, настоящият лидер на Каталуния, в края на митинга. „Днес приключва един период и започва отговорът ни към властите. Ще поставим целта за независимостта в центъра на политическите действия“. \r\n„Когато несправедливостта е законът, гражданското неподчинение е право и ние няма да се откажем от защитата на правата си чрез ненасилствена борба, за да променим реалността и несправедливите закони“, заяви Марсел Маури, вицепредседател на сецесионистката асоциация Omnium. \r\n \r\n Нов консенсус \r\n \r\nПо-рано през деня дъждът не попречи на традиционното предлагане на цветя в подножието на статуята на Рафаел Казанова, герой от обсадата на Барселона от 1714 година. \r\nГоворителят на каталунския парламент Роджър Торент подчерта, че предшественикът му Карме Форкадел остава в следствения арест, докато чака решението на Върховния съд. „Ние сме част от друга изключителна Диада поради съществуването на политически затворници“, каза той. \r\nТорент, от Каталунската републиканска партия (ERC), смята, че предстоящото решение на съда ще отвори нов политически цикъл, в който ще е необходимо да се „изграждат широки мнозинства, съществуващи в тази страна, които твърдят, че не искат репресии , че искат демократично общество и споделят републиканска програма“. \r\nКаталунската социалистическа партия (PSC) и Units per Avancar (Обединение за напредък) бяха единствените несепаратистки партии, които взеха участие в церемонията по полагане цветя, където поискаха „нов консенсус“ за преодоляване на разделението между каталунците, които са за и срещу независимостта. \r\nДруги ненационалистически партии направиха изявления в тази посока. \r\n„Уморени сме от това да бъдем изключвани от сепаратистите от празненствата, които трябва да бъдат за всички. Уморени сме да чуваме Тора и неговото правителство да говорят от името на всички каталунци. Нито Диадата нито Каталуния принадлежат само на тези, които искат да ни отделят от останалата част на Испания“, написа в „Туитър“ Лаура Вилчес от „Сиудаданос“ („Гражданите“). \r\n*** \r\n  Въпреки че преди изборите за Европейски парламент оглавяваното от „Фидес“ унгарско правителство беше оптимистично настроено, че няма да бъде включено, дебатите за върховенството на закона и демокрацията в Унгария ще бъдат в дневния ред на предстоящата сесия на ЕП. Новият председател на Европейската комисия Урсула фон дер Лайен дори създаде нова длъжност за тези въпроси в своя кабинет, пише унгарското издание  Hungary Today . \r\nВъпреки че след първата си среща с премиера Виктор Орбан в края на юли, където двамата изглеждаха доволни и позитивни заедно, Фон дер Лайен даде да се разбере, че върховенството на закона е от първостепенно значение за нея. \r\nВ нейния кабинет ще има отделен ресор, посветен на тези въпроси, а отговорникът за „ценности и прозрачност“ ще бъде и заместник-председател на ЕК, тъй като новата Комисия ще има осем заместник-председатели, отговарящи за основните приоритети. \r\nТя назначи настоящия чешки комисар по въпросите на правосъдието, потребителите и равенството между половете за работата, която вероятно има специално значение. Мнозина смятат, че назначаването на Вера Йоурова е реверанс на Фон дер Лайен към страните от Вишеградската четворка (В4), тъй като някои централноевропейски лидери отдавна обвиняват напускащата комисия в нелоялност към региона, що се отнася до въпросите на върховенството на закона. \r\nЙоурова, между другото, е част от партията на чешкия премиер Андрей Бабиш, който е съюзник на Орбан, но Politico отбелязва, че тя по-скоро е независима от министър-председателя в много отношения и вече е критикувала Полша и Унгария във връзка с върховенството на закона. \r\nТака или иначе, Йоурова твърди: „Спомените ми за комунизма са твърде живи, за да се колебая пред предизвикателствата към основните свободи, медийната свобода или върховенството на закона“, като говорим за новата й работа. \r\nОсвен това ляво-либералното „Клуб Радио“ отбелязва, че другият, който ще се занимава с „непослушните страни“ е отговорникът за правосъдието Дидие Рейндерс, който е бил министър в правителството на Ги Верхофстад в Белгия и чиято партия е член на Алианса на либералите и демократите за Европа (АЛДЕ), докато Верхофстад и правителството на Орбан са враждебни един към друг от години. \r\nФон дер Лайен също обеща да подкрепи предложението за обвързване на финансирането от ЕС с критериите за върховенство на закона, нещо, което подкрепи и ротационният председател на Съвета на ЕС Финландия. Северната страна даде да се разбере, че ще използва председателството, за да настоява за приемането на спорните планове за намаляване на бюджетните плащания на държави, които нарушават върховенството на закона. Хелзинки също така разкри намерението да прокара процедурата по член 7 срещу Унгария, което води до продължаваща дипломатическа и комуникационна битка с правителството на Орбан. \r\n*** \r\n  На 11 септември Европейската комисия прие документ, с който потвърждава ангажимента на ЕС за „ускорена амбиция за климата“, пише базираното в Брюксел издание  New Europe . \r\nЕС положи конкретни действия зад ангажиментите си в Парижкото споразумение, в съответствие с приоритета на Комисията Юнкер за създаване на Енергиен съюз с перспективна политика за изменение на климата. Съюзът успешно преминава към икономика с ниски емисии с оглед постигане на „климатичен неутралитет“ до 2050 г. Съгласно Парижкото споразумение всички страни трябва да представят дългосрочна стратегия до 2020 г. \r\nСпоред най-новото специално проучване на Евробарометър относно изменението на климата, 93% от европейците смятат, че изменението на климата е сериозен проблем, а 92% от тях подкрепят постигането на „климатичен неутралитет“ до 2050 г. \r\n*** \r\n  Европейският начин на живот е под сериозна заплаха – поне като име на ресор на вицепредседателя на Европейската комисия, пише европейската редакция на  Politico . \r\nВ сряда новоизбраният председател на ЕК Урсула фон дер Лайен бе поставена под силен натиск да промени името на ресора, който предложи за нови си заместник, който отговаря за миграционната политика, след вълна от критики от европейски депутати, смятащи, че това е дълбоко обидно и предполага, че мигрантите и бежанците са заплаха за европейския начин на живот. \r\nНякои от най-яростните критици твърдят, че името на позицията, заемана от гърка Маргаритис Схинас, е „свирка за кучета“, по-подходяща за крайно-десни екстремисти, отколкото за Комисията, която трябва да бъде защитник на либералните ценности и образец за приобщаване, многообразие и многостранност. \r\nКарима Дели, френски евродепутат и председател на комисията по транспорт, написа в „Туитър“, че мнозинство от членовете на ЕП са се съгласили на среща на високопоставени евродепутати да изпратят писмо до Фон дер Лайен с молба да промени името на портфолиото на Схинас. \r\n„Парламентът няма да допусне тази обида към европейските ценности да мине“, написа тя. \r\nФон дер Лайен обяви своя списък от предложени комисари във вторник, заедно с някои странни и подробни заглавия на портфолиото. Те включват не само вицепредседателя  за защита на европейския начин на живот, но и вицепредседател за икономика, която работи за хората. \r\nПредложението за миграция обаче беше онова, което се оказа най-противоречиво. И някои лидери в парламента предупредиха Фон дер Лайен в сряда, че тя трябва да промени името или да даде възможност на парламента да го направи вместо нея. (Всички кандидати на Комисията подлежат на потвърждение от парламента). \r\n„Ние мислим за всички аргументи, но със сигурност няма бързо решение“, заяви говорителят на председателя на ЕК. \r\nТой отбеляза, че бъдещите комисари са се събрали в сряда вечерта извън Брюксел за семинар за бъдещето на ЕС, където са засегнати „включително смели теми като изменението на климата, цифровизацията, силната Европа в света и т.н.“", "date": "2019.09.12", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/09/12/2697829/delegatite-na-gradskata-konferentsiya-na-bsp-sofiya-podrediha-listata-s-kandidatite-za-obshtinski-savetnitsi.html", "text": "Делегатите на петото заседание на XIII конференция на Софийската градска организация на БСП подредиха листата с кандидати за общински съветници късно снощи, съобщиха от пресцентъра на  БСП-София . Таен вот определи местата на номинираните от районните конференции. Получилите еднакъв брой гласове се явиха на балотаж и с явно гласуване на делегатите беше определено крайното им класиране. \r\nОсем от местата в листата бяха определени за коалиционните партньори и гражданска квота - 11-то, 16-то, 21-во, 31-во, 40-то, 45-то, 50-то и 55-то. \r\nВ първата десетка попаднаха шестима от общо седемте настоящи общински съветници. Водачът на листата Калоян Паргов, който в сегашния мандат е председател на групата на БСП в СОС, беше избран отделно и с явно гласуване и получи абсолютно мнозинство от 177 гласа. Вотът за него беше веднага след като делегатите гласуваха да подкрепят издигнатата от Инициативен комитет за кандидат за кмет на София Мая Манолова. Тя получи подкрепа от 175 от делегатите, а двама се въздържаха.  \r\nНастоящият заместник-председател на СОС от БСП Милка Христова получи второто място в листата със 155 гласа. Трети е заместник-председателят на Комисията по финанси и бюджет в СОС Иван Таков със 132 гласа. Владимир Данев е на 5-то място със 114, Альоша Даков е 8-ми със 102, а Николай Николов е 9-ти с 97. Борис Цветков се нареди на 19-то място, след като събра 76 гласа при тайния вот. \r\nШестото място в листата с кандидати на БСП за общински съветници беше отредено на юриста Диана Тонова - бивш областен управител на София. \r\nЛистата с кандидати на БСП за общински съветници: \r\n1. Калоян Драгомиров Паргов  \r\n2. Милка Христова Христова \r\n3. Иван Янчов Таков  \r\n4. Иван Максимов Пешев  \r\n5. Владимир Димитров Данев  \r\n6. Диана Нинова Тонова  \r\n7. Михаил Иванов Ставрев  \r\n8. Альоша Маков Даков  \r\n9. Николай Милчев Николов  \r\n10. Васко Любомиров Тодоров  \r\n11. - \r\n12. Иван Митьов Виделов  \r\n13. Албена Александрова Кръстева  \r\n14. Николай Вельов Велчев  \r\n15. Даниел Сергеев Тунчев  \r\n16. - \r\n17. Петко Емилов Димитров  \r\n18. Орлин Георгиев Ваташки  \r\n19. Борис Цветков Цветков  \r\n20. Евгений Николаевич Белий  \r\n21. -  \r\n22. Любка Георгиева Костова  \r\n23. Гергана Сашова Алексова  \r\n24. Пламен Стоилов Фердов  \r\n25. Николай Йорданов Белалов  \r\n26. Любомир Симеонов Черногорски  \r\n27. Райна Николаева Душкова  \r\n28. Цецка Димитрова Кочкова  \r\n29. Борислав Янков Борисов  \r\n30. Ленко Николов Петканин  \r\n31. -  \r\n32. Елеонора Георгиева Петрова  \r\n33. Мариана Неделчова Божкова  \r\n34. Александър Спасов Грозданов  \r\n35. Йордан Йорданов Христов  \r\n36. Миглена Китанова Иванова  \r\n37. Анатолий Христов Станкулов  \r\n38. Виолиона Николаева Стефанова  \r\n39. Ивайло Илиянов Павлов  \r\n40. -  \r\n41. Юлиян Асенов Генов  \r\n42. Атанас Нанов Минев  \r\n43. Явор Николов Димитров  \r\n44. Поля Тодорова Христова  \r\n45. -  \r\n46. Пламен Веселинов Пувков  \r\n47. Борислав Райчев Борисов  \r\n48. Валентина Василева Узунова  \r\n49. Мария Стоилова Димитрова  \r\n50. -  \r\n51. Кристина Любомирова Иванова  \r\n52. Тони Владов Попов  \r\n53. Димитър Пламенов Петров  \r\n54. Даниела Тодорова Гълъбова  \r\n55. - \r\n56. Елмира Иванова Котева  \r\n57. Радина Стойнова Гечева  \r\n58. Александър Любомиров Кьосевски  \r\n59. Марина Спасова Богданова  \r\n60. Станка Йорданова Калева  \r\n61. Стоян Рачев Ралев", "date": "2019.09.12", "title": "Делегатите на Градската конференция на БСП - София подредиха листата с кандидатите за общински съветници"}
{"url": "http://www.focus-news.net/news/2019/09/12/2697839/kardzhali-tsentarat-za-speshna-pomosht-shte-napravi-demonstratsiya-na-situatsiya-na-katastrofa-mezhdu-2-avtomobila-s-pozhar-i-5-postradali-choveka.html", "text": "Центърът за спешна помощ ще демонстрира действия при ситуация на катастрофа между 2 автомобила с пожар и 5 пострадали човека в рамките на трансграничен проект „Получаване на спешна медицинска помощ чрез насърчаване на иновациите в трансграничния регион Гърция – България“, който е с бюджет 1400 000 евро. Това съобщи за  Радио „Фокус“  д-р Атанас Митков, директор на ЦСМП - Кърджали. „Ще се разиграва ситуация с катастрофа между два автомобила с пет пострадали човека, като едната кола ще е силно смачкана, другата ще е в пожар. Ще се загаси пожарът на едната, ще се евакуират пострадалите и ще се реже другия автомобил, като се покажат техники на разпъване“, каза д-р Митков. \r\nДва дни ще продължи програмата на работната среща на ЦСМП - Кърджали с партньорите от Гърция, като започне с два семинара първия ден от 10.00 до 16.00 часа. „Това са специализирани семинари за управление на извънредни ситуации, които показват действието на Единната спасителна система - как се действа при инцидент в трансграничен регион. Едната ще бъде на тема „Реакция на ЦСМП - Кърджали при природни бедствия“, втората презентация ще бъде под наименованието „Реакция на силите на Единната спасителна система при действие при крупни производствени аварии“. Семинарите са днес, а на 13 септември от 10.00 часа е демонстрацията в центъра на града, на която ще бъде показана взаимодействието на Центъра за спешна медицинска помощ с телефон 112, службите на Полицията и Пожарна безопасност. Девет лекари от Гърция ще участват в работата на форума, който ще се проведе в сградата на болницата.", "date": "2019.09.12", "title": "Кърджали: Центърът за спешна помощ ще направи демонстрация на ситуация на катастрофа между 2 автомобила с пожар и 5 пострадали човека"}
{"url": "http://www.focus-news.net/news/2019/09/12/2697842/burgas-denonoshtieto-v-grada-e-preminalo-spokoyno-bez-polucheni-signali-za-narushenie-na-obshtestveniya-red-pozhari-ili-avarii.html", "text": "Денонощието в Бургас е преминало спокойно – без получени сигнали за нарушение на обществения ред, пожари или аварии. Това съобщиха за  Радио „Фокус“ – Бургас  от  общината . По информация на ОДМВР-Бургас няма нито едно обслужено от екипите на „Пътна полиция“ произшествие на територията на града през изминалото денонощие. \r\nМария ПОПЧЕВА", "date": "2019.09.12", "title": "Бургас: Денонощието в града е преминало спокойно – без получени сигнали за нарушение на обществения ред, пожари или аварии"}
{"url": "http://www.focus-news.net/news/2019/09/12/2697844/smolyan-zaradi-polagane-na-asfaltova-nastilka-dvizhenieto-po-patya-churekovo-mihalkovo-se-osashtestvyava-s-povisheno-vnimanie.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а пътните настилки са сухи. През нощта не са получавани сигнали за инциденти по пътищата в областта. \r\nЗаради машинно полагане на асфалтова настилка движението по пътя Чуреково – Михалково от км 50 + 700 до 52 + 700 се осъществява с повишено внимание. Крайният срок е 17.30 часа на 15 септември. \r\nДо 13 септември, от 22:00 ч. до 6:00 ч. сутринта, ще се спира движението през тунел „Кричим“ на третокласния път IIІ-866 Кричим – Михалково. Обходният маршрут е по път II-86 Пловдив – Асеновград – Смолян. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.09.12", "title": "Смолян: Заради полагане на асфалтова настилка движението по пътя Чуреково – Михалково се осъществява с повишено внимание"}
{"url": "http://www.focus-news.net/news/2019/09/12/2697841/predsedatelyat-na-ns-tsveta-karayancheva-kampaniyata-za-mestnite-izbori-se-ochertava-oshte-ot-parvite-dni-kato-obshti-prikazki-bez-konkretika-po-problemite.html", "text": "Кампанията за местните избори се очертава още от първите дни като общи приказки без конкретика по проблемите. Това каза председателят на Народното събрание Цвета Караянчева в сутрешния блок на  БНТ . \r\n„Кандидатите за кметове на ГЕРБ за местните избори в големите градове са кметове, които са от няколко мандата и са направили много за градовете си. Те са утвърдени като личности. Пожелавам им успех. Не се съмнявам в успеха им, защото това, което са направили за градовете си, е видимо и се надявам хората да го оценят“, посочи тя. \r\nНа въпрос ще работи ли парламентът нормално заради изборите, Караянчева посочи, че предстои да се види колко депутати ще бъдат кандидат-кметове и ще се направи анализ с колегите ѝ от другите парламентарни групи на председателски съвет. „За сега сме говорили евентуално една или две седмици преди изборите парламентът да не работи, но все още предстои да се обсъжда“ каза още Караянчева. \r\nПо повод критиките на Мая Манолова към работата на Народното събрание Караянчева посочи, че ще видим кампания на критики. „Аз отговорих на критиките на Мая Манолова, защото винаги сме съдействали. Количеството на законите не отговаря на качеството, защото дори народни представители от опозицията не припознаха нейните закони, но това, което е добро, сме го внесли в Народното събрание. Това сътрудничество между парламента и Манолова беше много динамично и аз се учудвам на нейната реакция. Не ѝ прави чест да говори по този начин, но тя вече влезе в предизборна кампания и виждаме \r\nкаква кампания се очертава още от първите дни – общи приказки без конкретика по проблемите на София, защото тя няма представа какво се случва през последните години. Тя се изправя срещу един кандидат като г-жа Йорданка Фандъкова, която има изключителен опит и много ясна представа за бъдещето на София, защото това, което е направено за града, не е никак малко“, добави тя. По думите й не може да се прави кампания с общи приказки и това ще се види в хода на кампанията. \r\n„Участвала съм в много кампании и съм видяла как се водят – без аргументи и с общи приказки. За евроизборите през цялата кампания и много преди нея имаше много нападки, черен ПР и скандали, които приключиха веднага след изборите. Интересът спадна. Всичко е кампанийно, за да се фокусира общественото внимание и да се вдигне нивото на лошото отношение към кандидата“, каза още Караянчева.  \r\n„Властта изморява, но през всички тези години, в които управляваме, сигурно сме допускали грешки. Но на много места аз казвам, че ние сме близо до хората и знаем какви са техните проблеми. Така дори да се допусне грешка, може да бъде коригирана. Няма по-добър коректив от хората. Те знаят какво искат и ти можеш да им обясниш какво може да стане.  \r\nЯвяването на избори и търсенето на доверие от хората, което винаги сме получавали, е важно. Надявам се да получим доверието им, защото сме били винаги честни към тях. Никога не сме поемали ангажименти, които не може да изпълним“, допълни тя. По думите ѝ местните избори са мажоритарни и кметовете са най-близо до своите избиратели и трябва да знаят какво те искат. „Аргументите са основното нещо, защото, обещанията не винаги могат да се изпълнят. Когато имат ясни аргументи и ясно изграден план докъде можеш да стигнеш и какво можеш да направиш без да лъжеш и да влизаш в популистки обяснения, нещата се получават“, каза още тя. = \r\n„Не бива да свързваме кметските избори с управлението в страната. Сигурна съм че г-жа Фандъкова ще покаже добър резултат и ГЕРБ спечели София. Управлението е стабилно. То е във възходяща позиция и икономическият ръст, инвестициите и дори заплатите се променят Всяко тримесечие имаме увеличение на средните работни заплати. Безработицата също е ниска. Не бива да се свързва с местните избори управлението“ посочи Караянчева.", "date": "2019.09.12", "title": "Председателят на НС Цвета Караянчева: Кампанията за местните избори се очертава още от първите дни като общи приказки без конкретика по проблемите"}
{"url": "http://www.focus-news.net/news/2019/09/12/2697845/mvr-dvama-dushi-sa-zaginali-a-drugi-29-sa-postradali-pri-katastrofi-stanali-v-stranata-prez-izminaloto-denonoshtie.html", "text": "Двама души са загинали, а други  29 са пострадали при катастрофи, станали в страната през изминалото денонощие. Това съобщиха от пресцентъра на  МВР . Общо в страната са станали 27 тежки пътнотранспортни произшествия. В София са регистрирани 31  леки и четири тежки катастрофи, при които са пострадали четирима души, загинали няма.", "date": "2019.09.12", "title": "МВР: Двама души са загинали, а други  29 са пострадали при катастрофи, станали в страната през изминалото денонощие"}
{"url": "http://www.focus-news.net/news/2019/09/12/2697843/vrachansk-a-sveta-mitropoliya-organizira-tarzhestveni-chestvaniya-na-godishnini-svarzani-s-zhivota-i-deloto-na-sv-sofroniy-vrachanski.html", "text": "Врачанска света митрополия съобщава, че след броени дни във Враца ще бъдат отбелязани три годишнини, свързани с небесния покровител на епархията – св. Софроний Врачански: 280-та годишнина от рождението на светеца, 225-та годишнина от ръкоположението му за епископ и 55-та годишнина от неговата канонизация, предаде репортер на  Агенция „Фокус“ . Честванията са под патронажа на председателя на Народното събрание Цвета Караянчева, а организатори на събитието са: Врачанската света митрополия, Община Враца и Областна администрация – Враца. За тържествата в града ще пристигнат Негово Светейшество Българският патриарх Неофит, членове на Светия Синод, духовници от други Поместни православни църкви, както и други официални лица и гости. \r\nДуховният празник ще започне на 16 септември, когато в 17.00 ч. във Възнесенския храм „Св. Софроний Врачански” ще пристигне честната глава на св. Климент Охридски. Тя се съхранява в гръцкия манастир „Св. Йоан Кръстител”, близо до град Верия. Светинята ще бъде донесена от митрополита на Верия, Науса и Кампания Пантелеймон. Тя ще бъде посрещната от Врачанския митрополит Григорий, след което ще бъде отслужено празнично вечерно богослужение. Гражданите ще могат да се поклонят пред мощите на светеца и да изпросят молитвеното му застъпничество до 19 септември в същия храм. \r\nНа 17 септември, за първи път във Враца, ще бъдат представени пред обществеността три от най-ценните и известни ръкописи на св. Софроний Врачански, които се съхраняват в Националната библиотека „Св. св. Кирил и Методий”. Това са: Първият Софрониев препис на „История славянобългарска”, направен през 1765 г. в гр. Котел; Часословец от 1768 г. и Поучения и словосказания за празниците Господни (Първи видински сборник) от 1802 г. Експозицията ще бъде открита в 10.00 ч. в Регионалния исторически музей. Ръкописите ще могат да бъдат разглеждани до 16.00 ч. същия ден. Входът е свободен. \r\nОт 14.00 ч. до 16.30 ч. в Градската концертна зала на Община Враца ще се проведе Свети-Софрониева лектория. В нея ще вземат участие: проф. Андрей Пантев, проф. Румяна Дамянова, проф. Пламен Митев, проф. Даринка Караджова, проф. Кирил Топалов, доц. Красимира Александрова и доц. Павел Павлов. Входът е свободен.  \r\nВ 17.00 ч. във Възнесенския храм „Св. Софроний Врачански” ще започне празнично вечерно богослужение. \r\nВ 19.00 ч. в Градската концертна зала ще се състои тържествен концерт с изпълнители: Kамерен ансамбъл „Св. Йоан Кукузел – Ангелогласният”, Симфониета – Враца, Дамски хор при Възнесенски храм „Св. Софроний Врачански”, ученици от НУ „Св. Софроний Врачански” – Враца. По време на проявата ще бъдат наградени победителите в конкурса за детско творчество на тема: „Св. Софроний Врачански – ярък духовен пример от миналото към настоящето и бъдещето”. Входът е свободен. \r\nЧестванията ще завършат на 18 септември с празнична света литургия и молебен, в които ще вземат участие Негово Светейшество Българският патриарх Неофит, членове на Светия Синод и духовници от други Поместни православни църкви. Богослужението ще започне в 9.30 ч. във Възнесенския храм „Св. Софроний Врачански”.  \r\nНикола ПЕТКОВ", "date": "2019.09.12", "title": "Врачанск а света митрополия организира тържествени чествания на годишнини, свързани с живота и делото на Св. Софроний Врачански"}
{"url": "http://www.focus-news.net/news/2019/09/12/2697846/blagoevgrad-intenziven-na-izhod-za-lekite-i-tovarni-avtomobili-e-trafikat-na-gkpp-kulata-promahon.html", "text": "Интензивен на изход за леките и товарни автомобили е трафикът на ГКПП „Кулата – Промахон“. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ движението е нормално натоварено. Във връзка с извършване на ремонтно строителни дейности на ГКПП „Златарево“ до 14. октомври движението през пункта ще бъде затруднено. На другия пункт между България и Р Северна Македония в Област Благоевград преминаването е нормално натоварено. \r\n \r\nЛивия НИНОВА", "date": "2019.09.12", "title": "Благоевград: Интензивен на изход за леките и товарни автомобили е трафикът на ГКПП „Кулата – Промахон“"}
{"url": "http://www.focus-news.net/news/2019/09/12/2697838/cnbc-tramp-otlozhi-uvelichavaneto-na-mitata-v-zhest-na-dobra-volya-kam-kitay.html", "text": "Президентът Доналд Тръмп съобщи в „Туитър“, че САЩ отлагат увеличаването на митата върху китайски стоки на стойност 250 милиарда долара от 25% на 30% от 1 за 15 октомври в „жест на добра воля“ към Пекин, предава американският телевизионен канал  CNBC . \r\nЛидерът на САЩ пояснява, че отлагането се случва „по молба на вицепремиера на Китай Лиу Хе и заради факта, че Китайската народна република ще празнува 70-тата си годишнина“. \r\nМитата трябваше да бъдат увеличени от 25% на 30%.  \r\nПрезидентът Тръмп искаше да удвои тарифните ставки за китайски стоки миналия месец след последното отмъщение на Пекин в търговската война, преди да се примири с по-малко увеличение, казаха източници пред CNBC. Той беше възмутен, след като научи на 23 август, че Китай е формализирал плановете си да наложи мита върху 75 милиарда долара в американски продукти в отговор на новите тарифи от Вашингтон на 1 септември. \r\nСлед това министърът на финансите Стивън Мнучин и американският търговски представител Робърт Лайтизър  убедиха няколко изпълнителни директори да се обадят на Тръмп и да го предупредят за въздействието, което подобен ход би имал върху фондовия пазар и икономиката. \r\nСлед това държавният глава се съгласи на 5-процентово увеличение върху китайски стоки на стойност 550 милиарда долара, което бе обявено на 23 август. \r\nПо-рано този месец  Мнучин заяви, че САЩ и Китай имат „концептуално“ споразумение относно проблемите на прилагането, като подчерта положителния напредък в търговските преговори, които ще бъдат възобновени на високи нива през следващия месец. Освен това той предупреди: Президентът Доналд Тръмп няма проблем да запази високите мита, ако не бъде постигната сделка с Пекин. \r\n \r\nПревод и редакция:", "date": "2019.09.12", "title": "CNBC: Тръмп отложи увеличаването на митата в жест „на добра воля“ към Китай"}
{"url": "http://www.focus-news.net/news/2019/09/12/2697848/kmetat-na-sofiya-yordanka-fandakova-shte-proveri-rabotata-po-buferniya-parking-na-metrostantsiya-stadion-vasil-levski.html", "text": "От 12.00 часа кметът на София Йорданка Фандъкова ще провери работата по буферния паркинг на метростанция „Стадион Васил Левски“, съобщиха от пресцентъра на  Столична община . Паркингът се подготвя за въвеждане в експлоатация и ще разполага с над 190 паркоместа, очаква се да заработи в началото на октомври тази година.", "date": "2019.09.12", "title": "Кметът на София Йорданка Фандъкова ще провери работата по буферния паркинг на метростанция „Стадион Васил Левски“"}
{"url": "http://www.focus-news.net/news/2019/09/12/2697820/shumen-suhi-i-normalno-prohodimi-sa-patishtata-v-grada-i-oblastta.html", "text": "Сухи и нормално проходими са пътищата в Шумен и областта, предаде репортер на  Радио „Фокус“- Шумен . Времето е облачно, температурата на въздуха е около 16 градуса. Видимостта е нормална. Натоварен е трафикът в централната градска зона на Шумен, по бул. „Симеон Велики“, бул. „Мадара“, бул. „Славянски“, в района на кръговото кръстовище на Руски паметник, по ул. „Марица“, ул. „Васил Друмев“, в района на Хирургическия блок и др. Светофарните уредби в града функционират без промяна. Нява въведени нови промени в организацията на движение по републиканската пътна мрежа. С нормална интензивност е движението по АМ „Хемус“ в посока Варна. Спокойно се пътува по главния път Шумен- Силистра. Камера за постоянно видеонаблюдение е разположена в района на бензиностанцията на 7-ми км., по главния път за Варна. \r\n \r\nИвелина ИВАНОВА", "date": "2019.09.12", "title": "Шумен: Сухи и нормално проходими са пътищата в града и областта"}
{"url": "http://www.focus-news.net/news/2019/09/12/2697847/haskovo-v-grada-shte-bade-otkrita-vtorata-za-stranata-solna-staya-izgradena-v-detska-gradina.html", "text": "В града ще бъде открита втората за страната солна стая, изградена в детска градина. Това съобщиха от  Община Хасково . Церемонията е насрочена за 10.00 часа. Средствата за изграждането на стаята са от бюджета на Общината и бюджета на детската градина.", "date": "2019.09.12", "title": "Хасково: В града ще бъде открита втората за страната солна стая, изградена в детска градина"}
{"url": "http://www.focus-news.net/news/2019/09/12/2697834/vesela-lecheva-bsp-shte-vodi-pozitivna-chestna-otkrita-kampaniya.html", "text": "Познавам Мая Манолова като един енергичен човек, изключително фокусиран върху каузи и проблеми и даващ решения. Тя е човек, който не дели гражданите на цвят - сини и червени. Това заяви пред БНТ членът на ИБ на БСП и зам.-председател на ПГ на „БСП за България“ Весела Лечева, съобщиха от пресцентъра на  партията . \"Виждаме как тя получава изключителна подкрепа от гражданите, някои политически сили са я подкрепили. Тя прави политиката, и създава увереност в хората заявените ангажименти да бъдат изпълнени\", коментира Лечева.Тя отбеляза, че има шанс София да смени модела на управление и да се сложи край на пропуснатите ползи за софиянци. \"Нагледахме се на некачествено изпълнени проекти. Дори и заявените намерения за нов екип показват, че сегашният екип не се е справил с проблемите и предизвикателствата пред софиянци\", категорична бе Лечева. Според нея Манолова като омбудсман е доказала, че може да бъде представител на гражданите.  \r\n\"БСП ще води позитивна и честна кампания. Ние отчитаме нашите грешки и заставаме пред хората открито. Надявам се на честна предизборна кампания, за да не се подменя вота на българския народ\", изрази мнение социалистът. \r\nОтносно кандидатурата й за кмет на Велико Търново, Лечева коментира: \"Аз съм израснала в този град. Основното си възпитание, образование съм получила в града. Почетен гражданин съм на града, така че заставам с увереност пред българските и търновски граждани, че мога да им дам верни и нови решения за перспективите на града\". Тя посочи и опита си на ръководни длъжности: \"4 години бях председател на Държавната агенция по младежта и спорта. Това изисква управленски решения. Периода ми като народен представител ми дава увереност, че мога да бъда човек, който да управлява и общината, и процесите в местната власт. Когато съм заставала с ангажименти пред българските граждани, не съм ги разочаровала. \"Искам да обещая на гражданите от Велико Търново, че ще направя всичко възможно да не ги разочаровам\", завърши Весела Лечева. \r\n\"Надявам се да има толерантна кампания.  Напредъкът на България е почти незабележим. На последно място сме по доходи, съществува огромно социално разделение. Време е България най-после да се отлепи от дъното. Едноличният модел на управление е вреден за България. То носи само негативи в перспективата за България\", категорична бе Лечева.", "date": "2019.09.12", "title": "Весела Лечева: БСП ще води позитивна, честна, открита кампания"}
{"url": "http://www.focus-news.net/news/2019/09/12/2697851/to-vima-gartsiya-krazhbata-na-protivotankovi-raketi-neutochnen-broy-drugi-raketi-granati-i-snaryadi-ot-gratska-baza-raztresoha-armiyata-na-gartsiya.html", "text": "Разкритието, че от военноморска база на Гърция на остров Лерос са откраднати противотанкови ракети и неустановен брой други ракети, гранати и снаряди разтресе гръцката армия, пише електронното издание на вестник  „То Вима“ . \r\nКакто припомня ежедневникът, подобни събития са се случвали, когато бяха основани гръцките терористични групи и когато бяха реформирани, за да увеличат силата си. \r\nПреди около 30 години, на Коледа през 1989 година, прословутата терористична организация „17 ноември“ открадна от военни складове в Сикурио, Лариса, ракети и материали, които след това използва за редица атаки. \r\nПреди това от военната база Елефтеруполис, в Кавала, баха откраднати огнестрелни оръжия, включително 45 милиметровия пистолет, с който после „17 ноември“ извърши повечето от убийствата си. \r\nПо-късно има многобройни сценарии за кражбата на оръжие от егейския остров Кос, но все още не се знае кой е извършил деянието и с каква цел. \r\nВоенните бази на островите винаги са били цел на други сили, които могат да бъдат свързани с контрабандна търговия, която процъфтява на граничните острови или просто с обичайни престъпления. \r\nКаквато и да е ситуацията, властите вече са в готовност и се проучват всички възможности. \r\nСилите за борба с тероризма са изпратени в Лерос. \r\nДруг повод за безпокойство е, че напрежението се увеличи многократно напоследък в определени райони заради намерението на правителството да установи полицейско присъствие там. Поради тези усилия различни групи и сили изпращат предупредителни сигнали и заплашителни съобщения. \r\nНезависимо от сценариите за отговорните за кражбата, нарушаването на сигурността на военноморска база повдига по-големи въпроси относно условията, преобладаващи във въоръжените сили, особено в отдалечени гранични райони като остров Лерос. \r\nВсеки може да разбере важността на този въпрос в момент, когато въоръжените сили са във висока степен на готовност в Егейско море заради постоянните турски провокации, посочва изданието. \r\n \r\nПревод и редакция:", "date": "2019.09.12", "title": "„То Вима“ (Гърция): Кражбата на противотанкови ракети, неуточнен брой други ракети, гранати и снаряди от гръцка база разтресоха армията на Гърция"}
{"url": "http://www.focus-news.net/news/2019/09/12/2697837/hristo-prodanov-bsp-ako-manolova-specheli-pechelyat-vsichki-sofiyantsi-na-koito-im-e-omraznal-porochniyat-model-na-upravlenie.html", "text": "Ако Манолова спечели, печелят всички софиянци, на които им е омръзнал порочният модел на управление - преди чрез Борисов, сега чрез Фандъкова като лице.\" Това заяви зам.-председателят на ПГ на \"БСП за България\" Христо Проданов пред БНТ, съобщиха от пресцентъра на  партията . „Нашата основна цел е да сменим модела. За кандидат за кмет на София се спряхме на надпартийна кандидатура, която да обедини недоволните от този модел на управление, които стават повече и повече”, коментира той. Проданов подчерта, че освен политически партии, доста неправителствени организации и сдружения, които са работили успешно с Манолова като омбудсман, също подкрепят нейната кандидатура. „Подкрепата, която ние сме дали е при условие, че основните параметри в нейната програма съвпадат с нашите. Не можем да направим компромиси с политиките, защото в миналото БСП е правела такива компромиси и е плащала тежка цена”, каза той. Христо Проданов подчерта, че левицата е направила своите изводи. „Анонсите, които досега е направила Мая Манолова в публичното пространство, съвпадат с голяма част от тезите в нашата програма”, допълни социалистът. \r\nПроданов сподели, че очаква мръсна и компроматна кампания, виждайки какво се случва в публичното пространство. „Много от общините са превърнати във феодални владения и хората живеят в страх. Промяната на този модел е средство, с което да се постигне основната цел – да се промени животът на хората. Очакваме тежка битка и ще я проведем”, заяви той. \r\nПо темата за шпионския скандал, Проданов изрази мнение, че той е свързан с предизборната кампания. ”Да се разпали темата русофили и русофоби и да се нагнети омраза и разделение в обществото. Това започна още с декларацията на Външно министерство по повод 75 години от 9 септември и продължи с тези показни арести”, коментира Христо Проданов. Той подчерта, че засега няма конкретна информация, за да се правят изводи.", "date": "2019.09.12", "title": "Христо Проданов, БСП: Ако Манолова спечели, печелят всички софиянци, на които им е омръзнал порочният модел на управление"}
{"url": "http://www.focus-news.net/news/2019/09/12/2697850/vidin-natovaren-e-trafikat-po-glaven-pat-e-79-v-posoka-za-gkpp-dunav-most-2.html", "text": "Натоварен е  трафикът по главен път Е 79 в посока за ГКПП „Дунав мост 2“, пътуват предимно тежкотоварни автомобили, съобщиха за  Радио „Фокус“ – Видин  от Областно пътно управление. Най много автомобили се движат в участъка Видин – Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\n \r\nАнна ЛОЗАНОВА", "date": "2019.09.12", "title": "Видин: Натоварен е  трафикът по главен път Е 79 в посока за ГКПП „Дунав мост 2“"}
{"url": "http://www.focus-news.net/news/2019/09/12/2697855/pregled-na-temite-v-burgaskiya-pechat.html", "text": "„Учители и спортисти от страната избират Бургас за работа“ е водещото заглавие в днешния брой на бургаския ежедневник  „Черноморски фар“ . Вътрешната миграция на млади семейства към Бургас накара просветния министър Красимир Вълчев, със своя заповед да увеличи броя на първолаците в паралелка с още по едно дете. Така от 24, за училищата в Община Бургас те станаха по 25. Това се случва по мотивирано искане от Общината, което бе потвърдено от Регионалното управление на образованието, пояснява статията. Впечатление прави и фактът, че доста спортисти, трениращи различен спорт от футбол, са сред новопристигналите да живеят край морето, пише още вестникът. Друго заглавие от първа страница е „Недостиг на съдебни заседатели, магистрати зоват критиците за участие“. Проблемите идват от промените в Закона за съдебната власт от 2016-а. Сега за първи път се налага да се наемат съдебни заседатели според новите изисквания. Според председателят на Апелативен съд – Бургас Деница Вълкова се оказва, че проблемите идват от завишените изисквания за техния избор, от завишения брой документи, който трябва да представят и може би от това, че недостатъчно информация е предоставена на всички кандидати за съдебни заседатели. В Бургас се търсят близо 50 души, в Несебър едва двама са пожелали да правораздават, допълва изданието. В страницата „Моето училище“ е поместена статията „Две бургаски училища станаха оператори на Международна награда на Единбург – България“. Професионалната гимназия по компютърно програмиране и иновации и ОУ „Александър Георгиев – Коджакафалията“, са първите две училища в Бургас, които станаха оператори на наградата на Херцога на Единбург. Общият брой на училищата в страната, които притежават този сертификат, са около 40 от 24 града. Международната награда на херцога на Единбург – България е престижна програма за личностно развитие. Тя дава добавена стойност на образователния процес, като валидира и сертифицира всички знания и умения, придобити в извънкласните дейности и утвърждава училищата в привлекателно място и среда за развитие на младите хора, пише още вестникът. „Читалището в село Дебелт ще придобие модерен вид“ и „Търсят шест души персонал за лодкостоянката в Крайморие“ са още материали в днешния брой, а „Тема на деня“ е „Изграждат паркинг, пасарелка и заведение край „Деултум“.", "date": "2019.09.12", "title": "Преглед на темите в бургаския печат"}
{"url": "http://www.focus-news.net/news/2019/09/12/2697854/dobrich-hudozhestvenata-galeriya-predstavya-izlozhba-grafika-na-stoyan-tsanev-ot-razlichni-periodi-na-tvorchestvoto-mu.html", "text": "Художествената галерия (ХГ) представя изложба графика на Стоян Цанев от различни периоди на творчеството му, предаде кореспондентът на  Радио „Фокус” – Варна . Днес от 17,30 часа в Зали 1 и 2 на Художествената галерия ще бъде открита изложба с графични творби на автора от различни периоди на творчеството му от фондовете на ХГ – Добрич, ГХГ „Борис Георгиев“ – Варна, ХГ - Силистра и Галерията за графично изкуство – Варна. Стоян Цанев е роден  през 1946 г. в Бургас. Завършва графика в Художествената академия във Варшава при проф. Анджей Руджински през 1973 г. В зората на неговото творчество досегът му с различна социокултурна среда слага отпечатък върху усещането му за граница и компромис. Наред с използването на разнообразни графични техники, още тогава художникът се изявява и в полето на живописта и керамиката. Той не се съобразява с повелите на времето, а със законите на душевната си хармония и изискана артистичност. Творчеството му е забелязано веднага, открояващо се сред неговото поколение с перфектното владеене на графичните техники. От 1973 г. участва в представителни изложби на Съюза на българските художници в Русия, САЩ, Канада, Япония, Мексико, Франция, Германия, Италия, скандинавските страни, Гърция, Куба, Малта, Чехия, Полша, Люксембург и др. Творбите му са показвани в над 40 самостоятелни изложби във Виена, Париж, Осло, Торонто, Ню Делхи, Гьотеборг, Токио, Есен, Москва, София, Варна, Бургас и други градове по света. През последните години от живота си художникът твори в село Лъка, Бургаско, в своето ателие – къща, с малка галерия към нея, а графиката е изместена от живописта и керамиката като продължение на творческото му развитие. \r\nЖулиета НИКОЛОВА", "date": "2019.09.12", "title": "Добрич: Художествената галерия представя изложба графика на Стоян Цанев от различни периоди на творчеството му"}
{"url": "http://www.focus-news.net/news/2019/09/12/2697853/blagoevgrad-bez-zabavyaniya-se-izvarshva-preminavaneto-po-osnovnite-patni-napravleniya-v-oblastta.html", "text": "Без забавяния се извършва преминаването по основните пътни направления в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През нощта обстановката е била спокойна и няма регистрирани тежки пътни инциденти. По първокласната, второкласната и третокласната пътна мрежа не се извършват ремонтни дейности, заради които да са наложени ограничения за преминаването на леки и товарни автомобили. Остава повишена опасността от падащи камъни в района на Кресненското дефиле и проходите „Предел“ и „Папаз Чаир“. \r\n \r\nЛивия НИНОВА", "date": "2019.09.12", "title": "Благоевград: Без забавяния се извършва преминаването по основните пътни направления в областта"}
{"url": "http://www.focus-news.net/news/2019/09/12/2697852/predsedatelyat-na-ns-tsveta-karayancheva-tova-che-ima-problemi-mezhdu-partii-v-malkata-koalitsiya-nyama-da-poprechi-na-upravlenieto-na-stranata.html", "text": "Това, че има проблеми между партии в малката коалиция няма да попречи на управлението на страната. Това каза председателят на Народното събрание Цвета Караянчева в сутрешния блок на  БНТ . „Това, че малката коалиция се разпадна не е проблем, защото партиите продължават да подкрепят управляващото мнозинство. Четирите партии сме подписали едно коалиционно споразумение, с което сме поели ангажимент да управляваме страната за период от 4 години. Това, че има проблеми между партии в малката коалиция няма да е проблем за управлението на страната. Подкрепа няма да търсим“, посочи тя. По думите ѝ има съвпадение понякога на политиките на ГЕРБ с политиките на някои от другите партии като „Воля“, ДПС, понякога от БСП и всичко се решава в залата на НС. „Такива бяха темите за плоския данък, договорите за закупуване на F-16 и др. Това са теми, по които се обединяваме. Предстоят дебати за Наказателния кодекс. Имаме вече предложения от „Обединени патриоти“ и от БСП и от ГЕРБ. Аз съм разпределила тези законопроекти в Правна комисия. Нека да дадем възможност на колегите и на специалистите да се произнесат. Не бива да се търси евтин популизъм, защото темата е много чувствителна и трябва да се даде възможност на специалистите да се произнесат. Мисля, че можем да се обединим по тази тена. Тази или другата седмица тази тема ще бъде разгледана в Правна комисия и тогава ще можем да коментираме в конкретика“, каза още Караянчева.  \r\nПо думите ѝ „Обединени патриоти“ ще продължи да съществува, защото парламентарните групи се съставят от народни представители и тези, които членуват в „Обединени патриоти“, са тези, които са сформирали тази група. „Това, че няколко народни представители са излезли от тази група, не е проблем групата „Обединени патриоти“ да  запази своето място. Това не противоречи на правилника на Народното събрание. Моите експерти юристи разгледаха внимателно казуса. ПП „Атака“ ще запазят местата си в парламентарните комисии. Автоматизъм има само, когато народен представител напусне парламентарна група и той не може да бъде зам.-председател на парламента или на комисия. Той може да остане член на комисията, ако парламентарна група не предяви претенции да го изкара от тази група. Засега няма такива индикации от групата на „Обединени патриоти“, така че групата на „Атака“ си запазва членовете в комисиите“, коментира тя.", "date": "2019.09.12", "title": "Председателят на НС Цвета Караянчева: Това, че има проблеми между партии в малката коалиция няма да попречи на управлението на страната"}
{"url": "http://www.focus-news.net/news/2019/09/12/2697849/burgas-ognebortsi-otbelyazvat-s-valnuvashti-demonstratsii-v-sedmitsata-na-pozharnata-bezopasnost.html", "text": "Бургаски огнеборци ще се включат с вълнуващи демонстрации в Седмицата на пожарната безопасност. Това съобщиха от  пресцентъра на Общината . Събитието ще се състои на  12 септември от 18.00 часа пред  Пантеона. Спортен клуб по пожароприложен спорт - Бургас ще покаже рекордьорски умения в \"Бойно разгръщане на мотопомпа\", а служители на Сектор \"СОД\" с участието на Станислав Райчев ще направят демонстрация на височинно спасяване. Организатори на проявата са РДПБЗН- Бургас и НСПС \" Огнеборец\" Бургас.", "date": "2019.09.12", "title": "Бургас: Огнеборци отбелязват с вълнуващи демонстрации в седмицата на пожарната безопасност"}
{"url": "http://www.focus-news.net/news/2019/09/12/2697856/blagoevgrad-rakovoditeli-na-diplomaticheski-misii-i-predstavitelstva-na-mezhdunarodni-organizatsii-pristigat-v-grada.html", "text": "Ръководители на дипломатически мисии и представителства на международни организации, акредитирани в Република България, ще посетят Благоевград днес и утре. Това съобщиха от пресцентъра на  община Благоевград . Дипломатическият корпус ще бъде посрещнат от кмета на община Благоевград д-р Атанас Камбитов и от областния управител Бисер Михайлов на 12 септември в 17.30 часа на площад „Георги Измирлиев“. \r\nПосещението е организирано със съдействието на Министерството на външните работи. То е с опознавателна цел, в основата на която е представяне на външнополитическите приоритети и запознаване с туризма, икономиката, образованието, културата и местното самоуправление. По време на визитата си в Благоевград, представителите на Корпуса ще разгледат площад „Георги Измирлиев“, изграден през 1986-1987 г., за посещение на Ръководители на дипломатически мисии и представителства на международни организации. Сред местата, които ще разгледат са центъра на Благоевград, възрожденски квартал „Вароша“, храм „Въведение Богородично“.", "date": "2019.09.12", "title": "Благоевград: Ръководители на дипломатически мисии и представителства на международни организации пристигат в града"}
{"url": "http://www.focus-news.net/news/2019/09/12/2697857/kardzhali-chastichni-remontni-deynosti-na-asfaltovata-nastilka-i-vodostotsite-se-izvarshvat-po-pat-krumovgrad-haskovo-ot-36-km-do-55-km.html", "text": "Частични ремонтни дейности на асфалтовата настилка и водостоците се извършват по път Крумовград-Хасково от 36 км до 55 в срок до 30.09.2019 г., движението да става с повишено внимание поради извършване още на подокопен дренаж, преоткосиране, облицоване окопи, реголи. Това съобщиха за  Радио \"Фокус\"  от ОПУ-Кърджали. По път Хасково-Кърджали III-5009 от изхода на село Козлец до 26 км движението е ограничено за МПС над 12 т По път Хасково-Кърджали III-5009 от изхода на село Козлец до 26 км движението е ограничено за МПС над 12 т. Движението за МПС над 12 т е ограничено по третокласен път ІІІ-5009 Зорница – Бели пласт – Стремци– Кърджали. Обходният маршрут е по път I-5 Хасково–Кърджали за МПС до 15 тона или по път III-507 Кърджали–Мост през село Мост за всички МПС, в срок до края на тази година.  \r\nПо републикански път Хасково-Кърджали–Маказа е ограничено предвижването в участъка Надлез Кирково – ГКПП „Маказа за МПС над 3,5 т. до края на годината.   \r\nДарина ДЕЕНИЧИНА", "date": "2019.09.12", "title": "Кърджали: Частични ремонтни дейности на асфалтовата настилка и водостоците се извършват по път Крумовград-Хасково от 36 км до 55 км"}
{"url": "http://www.focus-news.net/news/2019/09/12/2697858/nikolay-mladenov-organizator-misiyata-na-mezhdunarodniya-festival-na-mladite-v-izkustvoto-via-pontika-e-da-razvie-esteticheski-vkus-v-auditoriyata-si.html", "text": "Мисията на Международният фестивал на младите в изкуството „Виа Понтика“ е да развие естетически вкус в аудиторията си. Това каза за сутрешния блок  „Добро утро България“  на  Радио „Фокус“  организаторът на фестивала Николай Младенов във връзка със старта на XII-то издание на събитието в Балчик. По думите му участниците тази година са 180, като 120 са студенти в горни курсове от различни академии по изкуствата – такива, които учат театър, изобразително и кино изкуство. По този начин се дава възможност на публиката да се срещне с различен тип изкуства, които не биха могли да видят в ежедневието, а участниците създават полезни за бъдещето контакти, обменяйки опит помежду си, добави Младенов. „В рамките на събитието открихме изложба по живопис на студенти от академии по изкуствата от София, Букурещ и Ниш. Продължаваме със смесена програма в следващите 7-8 дни. За уикенда сме отделили специално внимание на музиката – имаме три концерта. Единият е в неделя на квартет „Класически китари“ на Университета в Ниш, в събота има камерен концерт на студенти НМУ „Проф. Панчо Владигеров“. В понеделник ще се състои концерт на Дуо „Кулаж“, които са специални гости последните няколко години на фестивала, тъй като публиката изключително много се радва да се среща с тях“, обясни организаторът. Николай Младенов коментира още, че свободният вход на всички планирани събития, позволява да не се залага на комерсиалния характер в програмата. Международният фестивал на младите в изкуството ще продължи до 18 септември.  \r\nВиктория МЕСРОБОВИЧ- КУВЕНДЖИЕВА", "date": "2019.09.12", "title": "Николай Младенов, организатор: Мисията на Международния фестивал на младите в изкуството „Виа Понтика“ е да развие естетически вкус в аудиторията си"}
{"url": "http://www.focus-news.net/news/2019/09/12/2697859/predsedatelyat-na-ns-tsveta-karayancheva-prizovavam-prezidenta-rumen-radev-da-bade-konkreten-v-predlozheniyata-i-kritikite-si.html", "text": "Призовавам президента Румен Радев да бъде конкретен в предложенията и критиките си. Това каза председателят на Народното събрание Цвета Караянчева в сутрешния блок на  БНТ . „Когато президентът Румен Радев дойде в парламента, много приятно се изненадах и мислех, че ще има конструктивен тон и съвети, които не са размахване на пръст. Нищо ново не чухме от президента. Не чухме нищо конкретика, нито нещо, което би било полезно да си сътрудничим и дори неговите експерти да ни съветват как някои закони да се поправят. Няма диалог за съжаление“, посочи тя.  \r\n„Когато Мария Габриел получи ресора си, чухме добри думи от президента Румен Радев и това ме насърчава, че може да се проведе диалог, но още един път го призовавам да бъде конкретен в предложенията и критиките си. Няма нужда от общи приказки. Той иска да бъде опозиционен президент, но да не забравяме, че той е президент на всички български граждани, дори на тези, които са членове на ГЕРБ“, каза още тя.  \r\nПо думите ѝ Радев има право да налага вето, но трябва да бъде по-прецизен и неговите експерти да са по-прецизни. „За две години той е наложил 18 пъти закони, които са влезнали за подпис в Президентството. За F-16 мотивите у бяха в рамките на 37 реда, което е крайно несериозно за тема, която година и половина се коментира. Ако наистина има аргументи, те трябваше да бъдат изложени в много по-сериозен вид. Имаше в мотивите, че нямало достатъчно диалог и бързо сме приели ратификацията, искам да уточня, че всички ратификации се приемат по този начин“, допълни Караянчева. \r\nПо думите ѝ никой не печели от ветото и връщането за ново гласуване. „Тава девалвира авторитета и на двете институции. От парламента не искаме да показваме надмощие. Ние водим много сериозни дебати, защото ветото се дебатира и в зала, и в комисиите. Не мисля, че от страна на парламента има някакво заяждане. Ние имаме аргументи, които е добре да има кой да чуе. \r\nДоверието се губи и в Президентството, и в Министерски съвет, и в Парламента, когато аргументите, които се изтъкват, не са съществени“, заяви тя. Според нея хората долавят когато се прави за спорта и се търси елементарен популистки елемент.  \r\n„Парламентът във всички години назад е бил с нисък рейтинг. Сега нека не забравяме, че Парламентът е най-прозрачната институция и всяко движение на народните представители се показва на народа. Понякога, ако показвате и дребните заяждания, това също бие по рейтинга. Държанието на депутатите влияе на рейтинга. Няма начин да няма сблъсъци между различните парламентарни групи, идеологии и политики.  \r\nНяма междуинституционална война. Има разменени остри реплики, но не и война“, посочи Караянчева.", "date": "2019.09.12", "title": "Председателят на НС Цвета Караянчева: Призовавам президента Румен Радев да бъде конкретен в предложенията и критиките си"}
{"url": "http://www.focus-news.net/news/2019/09/12/2697862/plovdiv-20-dka-orehovi-nasazhdeniya-i-sistema-za-kapkovo-napoyavane-sa-unishtozheni-pri-pozhar-v-zemlishteto-na-selo-bolyartsi.html", "text": "20 дка орехови насаждения и система за капково напояване са унищожени при пожар в землището на село Болярци. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигнал за възникнали пламъци в сухи треви е подаден в 15.50 часа вчера. При пристигане на място на екипа от пожарната служба в Садово се установява, че пожарът е обхванал и част от орехова гора. Към мястото на пожара са изпратени още два противопожарни екипа от Пловдив и Асеновград. Няма пострадали.", "date": "2019.09.12", "title": "Пловдив: 20 дка орехови насаждения и система за капково напояване са унищожени при пожар в землището на село Болярци"}
{"url": "http://www.focus-news.net/news/2019/09/12/2697860/burgas-kontsertat-obicham-burgas-shte-se-provede-na-stsenata-na-letniya-teatar.html", "text": "Обичаните бургаски звезди Тони Димитрова, Стефан Илчев, Георги Дюлгеров, Димитър & Христо, Стефан Лалчев, 5-те сезона, „Фортисимо“, Ажда Чаушева, Вениамин Димитров и ДВГ „Изгревчета“, КСТ „Бургас 1975″, Клуб по спортна акробатка „Нефтохимик – 2011“, Балет „Кабарет“ и Балет „Елктра“ ще вземат участие в емоционален концерт, с който ще бъде закрит летният сезон. Това съобщиха от пресцентъра на  Община Бургас . Над 90 изпълнители ще излязат на сцената на Летния театър. Концертът „Обичам Бургас“ ще започне в 20.00 часа. \r\nТова, което обединява участниците в мащабната проява, е любовта към морето и града. Всички участници и присъстващи ще получат флагче с надпис „Обичам Бургас“. Входът е свободен.", "date": "2019.09.12", "title": "Бургас: Концертът „Обичам Бургас“ ще се проведе на сцената на Летния театър"}
{"url": "http://www.focus-news.net/news/2019/09/12/2697865/kyustendil-dvizhenieto-v-uchastak-ot-patya-pastra-rilski-manastir-se-regulira-ot-svetofarna-uredba-poradi-avariyno-vazstanovitelni-deynosti.html", "text": "Движението в участък от пътя Пастра – Рилски манастир се регулира от светофарна уредба поради аварийно-възстановителни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък от 250 метра от пътя движението трябва да се извършва с повишено внимание и съобразена скорост поради аварийно-възстановителни дейности за преодоляване на възникнали срутищни процеси: падащи камъни, свлачище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилски манастир. Срокът е до 30 септември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница - Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.12", "title": "Кюстендил: Движението в участък от пътя Пастра – Рилски манастир се регулира от светофарна уредба поради аварийно-възстановителни дейности"}
{"url": "http://www.focus-news.net/news/2019/09/12/2697864/smolyan-pozharnikari-i-dobrovoltsi-organizirat-detski-praznik-i-demonstratsii-po-povod-sedmitsata-na-protivopozharnata-bezopasnost.html", "text": "От 16:00 до 18:30 часа на площад „Свобода“ служители от група „Пожарогасене и спасителни дейности, както и доброволно формирование при Община Смолян и доброволци на БЧК-МДО ще участват в детски празник и демонстрация на пожарна и спасителна техника. Това съобщиха от пресцентъра на  ОДМВР – Смолян . Събитието е част от проявите, посветени на Седмицата на противопожарната безопасност. Желаещите ще станат свидетели на провеждане на спасителна акция с участието на доброволни формирование от Община Смолян, Младежки доброволен отряд и БЧК. \r\nОтбелязването на Седмицата на противопожарната безопасност започна от началото на седмицата с дни на отворените врати и посещение на граждани в РС ПБЗН – Смолян, които ще продължат през цялото седмица, на които гражданите могат да се запознаят с професията на пожарникаря всеки ден между 08:30 часа и 17:30часа. \r\nИ днес между 09:30 часа и 13:00 часа  на площад „Свобода“ ще бъдат провеждани разяснителни беседи по пожарна безопасност. На 13 септември от 10:00 часа ще бъдат поднесени на венци на Паметник- костница кв. Райково в памет на загиналите при изпълнение на служебния си дълг пожарникари и спасители.", "date": "2019.09.12", "title": "Смолян: Пожарникари и доброволци организират детски празник и демонстрации по повод Седмицата на противопожарната безопасност"}
{"url": "http://www.focus-news.net/news/2019/09/12/2697866/deputatite-prieha-na-vtoro-chetene-promeni-v-zakona-za-lova-i-opazvane-na-divecha-svarzani-s-afrikanskata-chuma-po-svinete.html", "text": "Парламентът прие промени в Закона за лова и опазване на дивеча на второ четене, предаде репортер на  Агенция „Фокус“  Промените са внесени от ПГ на „Обединени патриоти“ и са свързани с увеличаване на запасите на дивеча и усложняването на епизоотичната обстановка, свързана с разпространение на африканската чума по свинете, която води след себе си икономически загуби. Целта на промените е да може да се реагира адекватно на тези проблеми. Вносителите посочват, че за целта е необходимо да бъде предвидена възможността със заповед на министъра на земеделието, храните и горите да бъдат променяни сроковете за ловуване на някои видове дивеч според конкретната обстановка след съгласуване с министъра на околната среда и водите като част от мерките за профилактики, ограничаване и ликвидиране на болестите по животните. \r\nДеница КИТАНОВА", "date": "2019.09.12", "title": "Депутатите приеха на второ четене промени в Закона за лова и опазване на дивеча, свързани с африканската чума по свинете"}
{"url": "http://www.focus-news.net/news/2019/09/12/2697861/nezavisen-makedoniya-v-praga-shte-se-sastoi-sreshta-mezhdu-liderite-na-stranite-ot-vishegradskata-grupa-i-zapadnite-balkani.html", "text": "В Прага ще се състои среща между лидерите на страните от Вишеградската група и Западните Балкани, домакин на която е министър-председателят на Чешката република Андрей Бабиш, съобщава електронното издание на македонския вестник  „Независен“ . \r\nТова е първа среща между премиерите на Вишеградската четворка (Чешка република, Словакия, Унгария и Полша) и колегите им от Западните Балкани. Темата на срещата ще бъде засилването на цялостното политическо и икономическо сътрудничество между двата региона, със специален акцент върху въпросите, свързани с инфраструктурата, образованието, финансовата стабилност и изменението на климата. \r\nЧешката република, като ротационен председател на Вишеградската четворка, определи като един от приоритетите по време на мандата си насърчаването на присъединяването на Западните Балкани към Европейския съюз. \r\n \r\n Тереза Герова", "date": "2019.09.12", "title": "„Независен“ (Македония): В Прага ще се състои среща между лидерите на страните от Вишеградската група и Западните Балкани"}
{"url": "http://www.focus-news.net/news/2019/09/12/2697869/sport-martin-petrov-vkara-za-manchestar-siti-v-benefisa-na-kompani.html", "text": "Бившият национал Мартин Петров отново се разписа за Манчестър Сити по време на бенефиса на легендарния капитан на тима Венсан Компани, който в момента е играещ треньор на белгийския Андерлехт. Самият Компани не успя да излезе на терена в собствения си бенефис заради контузия в бедрото. За сметка на това игра синът му Франсоа. Петров откри още във 2-ата минута след марков пробив по крилото и свиреп удар в мрежата на сборен отбор на звездите на английската Висша лига. Мартин Петров изкара 3 години в Сити от 2007 до 2010 година, като в 59 мача вкара 9 гола за тима. Мачът се игра на стадион \"Етихад\" пред 51 602 зрители. В стартовия състав на Сити бяха имена като Серхио Агуеро и Давид Силва, които са звездите на първия отбор на \"гражданите\".", "date": "2019.09.12", "title": "Спорт: Мартин Петров вкара за Манчестър Сити в бенефиса на Компани"}
{"url": "http://www.focus-news.net/news/2019/09/12/2697870/burgas-informatsionna-kampaniya-po-programa-kulturno-predpriemachestvo-nasledstvo-i-satrudnichestvo-na-ministerstvoto-na-kulturata-shte-se-provede-v-grada.html", "text": "Министерството на културата стартира информационна кампания по програма „Културно предприемачество, наследство и сътрудничество“ от 10 септември в различни градове на страната. В град Бургас събитието ще се проведе в културен център „Морско казино“ от 13.30 часа, като за целта е необходимо да се попълни заявка за участие на този интернет адрес. Това съобщиха от пресцентъра на  Община Бургас . В рамките на събитието експерти от Министерството на културата ще представят Условията за кандидатстване по програмата, а потенциалните бенефициенти ще имат възможност да зададат въпросите си във връзка с кандидатстването и подготвянето на проектни предложения. Програма PA 14 „Културно предприемачество, наследство и сътрудничество“ се фокусира върху ролята на културата и културното наследство като ресурси за местно и регионално развитие. Резултат 2 „Подобрен достъп до култура и изкуства“ ще подкрепи проекти, позволяващи организирането на разнообразни артистични и творчески събития, фестивали, пърформанси, изложби и инициативи, които ще съживят периферните пространства, ще вдъхнат нов живот в по-малки градове и села и не на последно място – ще привлекат и ангажират нови публики. Целта на информационните дни е поканата да достигне до най-широк кръг потенциални кандидати и заинтересованите страни да бъдат запознати с възможностите за финансиране по Резултат 2 „Подобрен достъп до култура и изкуства“ по Програма „Културно предприемачество, наследство и сътрудничество“, финансирана по Финансовия механизъм на Европейското икономическо пространство 2014-2021 г. \r\nФинансовият механизъм на Европейското икономическо пространство 2014-2021 г. предоставя средства, осигурени от Кралство Норвегия, Република Исландия и Княжество Лихтенщайн. Целта е намаляване на икономическите и социалните различия в Европа и засилване на двустранните отношения между страните-донори и страните-бенефициенти чрез финансиране на няколко приоритетни сектора, сред които култура, гражданско общество, добро управление, основни права и свободи.", "date": "2019.09.12", "title": "Бургас: Информационна кампания по програма „Културно предприемачество, наследство и сътрудничество“ на Министерството на културата ще се проведе в града"}
{"url": "http://www.focus-news.net/news/2019/09/12/2697873/pleven-dvizhenieto-po-patya-milkovitsa-somovit-ot-km-196000-do-km-206000-e-regulirano-v-edna-lenta-poradi-remontni-deynosti-s-chastichno-asfaltirane.html", "text": "Движението по път II-11 Милковица-Сомовит от км 196+000 до км 206+000 е регулирано в една лента  поради ремонтни дейности с частично асфалтиране. Tова съобщиха  за  Радио „Фокус“  от Областно пътно управление – Плевен. Срокът е до 13 септември. Пътните настилки са сухи. Максималните температури ще бъдат между 27°и 30°. Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.09.12", "title": "Плевен: Движението по пътя  Милковица-Сомовит от км 196+000 до км 206+000 е регулирано в една лента  поради ремонтни дейности с частично асфалтиране"}
{"url": "http://www.focus-news.net/news/2019/09/12/2697863/ria-novosti-kiev-shte-poiska-ot-rusiya-14-miliarda-dolara-v-sluchay-na-promyana-na-usloviyata-na-tranzita-na-gaz.html", "text": "Киев ще поиска от Русия компенсация в размер на 11-14 милиарда долара в случай, че „Газпром“ продължи да настоява на позицията си за сключване на нов договор за транзит на газ при сегашните условия. Това заяви на пресконференция в Киев изпълнителният директор на „Нафтогаз“ Юрий Витренко, цитиран от  РИА Новости . \r\n„Ако транзитът през Украйна продължи, ние няма да преразгледаме тарифите и тогава на „Газпром“ няма да му се наложи да компенсира тези 11-14 милиарда долара. Но ако те настояват на сегашната си позиция, която ще доведе до прекратяване на транзита на газ през Украйна от 1 януари 2020 година, тогава ще ги принудим да платят, да компенсират нашите загуби“, заяви Витренко. \r\nПрез октомври миналата година заяви, че Украйна вече се е обърнала към Международния арбитраж с иск към Русия да компенсира загубите, които уж са причинени в резултат от пускането на газопровода „Северен поток 2“ и изпразването на украинската газотранспортна мрежа. Загубите, според оценките на Киев, ще бъдат 12 милиарда долара. Както твърди Витренко, в този случай ще става въпрос „просто за компенсация за недополучени тарифни такси“. \r\nСъществуващите договори за доставка и транзит на руски газ през Украйна изтичат в края на 2019 г. Засега няма яснота по отношение на тяхното бъдеще. Въпросът за ново споразумение се обсъжда на тристранните срещи на Русия, Украйна и Европейската комисия, като последната се проведе в Брюксел през януари. Нов кръг от преговори е планиран за септември. \r\nСпоред министъра на енергетиката на Русия Александър Новак, Москва е готова да удължи договора за транзит на газ през Украйна при съществуващите условия и да възобнови доставките за Киев. \r\nВ същото време Новак определи разрешаването на съдебния спор между „Газпром“ и „Нафтогаз“ като една от ключовите точки за постигане на споразумение. \r\n \r\nПревод и редакция:", "date": "2019.09.12", "title": "РИА Новости: Киев ще поиска от Русия 14 милиарда долара в случай на промяна на условията на транзита на газ"}
{"url": "http://www.focus-news.net/news/2019/09/12/2697875/die-welt-zeleni-nastoyaha-za-zabrana-na-balonite.html", "text": "От партията „Зелени“ във федералната германска провинция Долна Саксония настояха за въвеждане на забрана за използване на балони. Според тях попадането на толкова голямо количество отпадъци на пластмасова основа не са полезни за природата, отбелязват в редакцията на германския национален ежедневник  Die Welt . \r\nВеднъж пуснати във въздуха, в повечето случаи балоните попадат сред природата. „Птици и други животни изяждат меките останки от балоните и след това не могат да се хранят нормално, обикновено гладуват до смърт с пълен стомах“, подчерта местният лидер на „Зелени“ Анне Кура.  \r\nБалоните, изработени от естествен латекс, също не са алтернатива. Решение да се избягва употребата на балони с хелий бе прието в град Гютерсло в съседната на Долна Саксония провинция Северен Рейн-Вестфалия. То бе прието в понеделник, а аргументите за налагането му отново са свързани с опазването на околната среда. Засегнати са всички общински мероприятия, включително детски градини и училища. \r\nВ Нидерландия също все по-често забраняват балоните. В 17 процента от общините в страната има действаща разпоредба, показва проучване на екологичната организация De Noordzee. \r\n„От едната страна е мимолетната красива картина на цветни балони във въздуха, от другата - мъртвите птици\", подчерта Кура. Но Министерството на околната среда в Долна Саксония отхвърли изискването на „Зелени“ за налагане на забрана. \r\n„Издигащите се в небето балони винаги са били свързвали с мечти и надежди“, заяви говорителят на регионалния министър на околната среда Олаф Лиез (ГСДП). „Забраната на балоните със сигурност няма да спаси света“, допълни той. \r\n \r\n Тереза Герова", "date": "2019.09.12", "title": "Die Welt: „Зелени“ настояха за забрана на… балоните"}
{"url": "http://www.focus-news.net/news/2019/09/12/2697872/dots-d-r-georgi-kyuchukov-abv-zdravnoto-ministerstvo-nyama-mehanizmi-za-prestrukturirane-na-bolnitsite-ot-targovski-druzhestva-a-imenno-tam-e-klyuchat-kam-reshavaneto-na-mnogo-problemi.html", "text": "Искането за промяната в системата на здравеопазването, засягаща търговските дружества, е разковничето на решаването на проблемите в сектора. Това каза за сутрешния блок  „Добро утро, България“  на  Радио „Фокус“  доц. д-р Георги Кючуков, член на НС на АБВ и член на Изпълнителното бюро на партията във връзка с протеста на медицинските сестри за по достойно заплащане. По думите му всичките лечебни заведения могат да станат предприятия с особен статут в рамките на търговския закон. Към момента здравното министерство няма никакви механизми за влияние върху възнагражденията на медицинските служители, освен колективен трудов договор, добави Кючуков. „Тази промяна би довела до цялостна структурна реорганизация на здравеопазването. Държавата и общините ще могат да преценят необходимостта от дадено лечебно заведение и неговите функции, и обществените средства ще бъдат насочвани към тези лечебни заведения, които оказват реална медицинска помощ. От там вече ще бъде повишено и заплащането и възможностите за обновяване на апаратура за привличане на по-добри специалисти. Не е тайна, че има лечебни заведения, които само източват НЗОК и в момента няма механизъм, по който те да бъдат лишени от достъп до обществени средства“, обясни той. Доц. д-р Георги Кючуков коментира още, че промяна не се осъществява, заради силата на лобитата, които източват Здравната каса. Това се вижда от ръководните кадри в здравеопазването, включително от ресорното министерство, но те нямат механизъм, който да помогне да се преструктурират. \r\nВиктория МЕСРОБОВИЧ- КУВЕНДЖИЕВА", "date": "2019.09.12", "title": "Доц. д-р Георги Кючуков, АБВ: Здравното министерство няма механизми за преструктуриране на болниците от търговски дружества, а именно там е ключът към решаването на много проблеми"}
{"url": "http://www.focus-news.net/news/2019/09/12/2697874/pregled-na-osnovnite-temi-vav-varnenskiya-pechat.html", "text": "Ученици и студенти ще пътуват с карти за 15 лв. по всички линии, пише на първата си страница в днешният брой в.  „Черно море“ . Ученици, студенти, пенсионери и хора с увреждания ще пътуват при ниски цени на картите по всички линии на градския транспорт във Варна. Това предлага кметът Иван Портних с проект за изменения в Наредбата за реда и условията за пътуване на преференциални цени в обществения транспорт. Учащи се в учебни заведения ще заплащат 15 лв. месечно за абонаментна карта за всички линии в чертите на града. Пенсионерите при условията на гл. VІ от Кодекса за социално осигуряване, навършили възраст по чл. 68, ал. 1 – 3, с постоянен адрес на територията на община Варна ще ползват карти по 8 лв. за цялата градска мрежа. „Населението и институциите във Варна са много по-подготвени в сравнение с останалата част от страната по отношение на масови бедствия и тероризъм – заяви за сутрешния блок на тв „Черно море“ проф. д-р Красимир Методиев, почетен консул на Израел в България и организатор на Международния семинар по контратероризъм у нас. – След събитията в Бургас с ръководството на Медицинския университет организираме седма година уъркшоп по тази тема. Редно е да се проведе и национален семинар. Експертите и за него трябва да са от Израел и НАТО.“ \r\nОбщина Варна публикува три проектодокумента, свързани с въвеждането на нови правила за достъп в Морската градина. Така чрез актуализацията на Генералния план за организация на движението на територията на община Варна, приета от Общинския съвет, се въвежда забрана за достъп посредством поставяне на пътни знаци В2 „забранено е влизането на пътни превозни средства в двете посоки“ и Т17 „контролиран достъп“. Съгласно чл. 50 от правилника за прилагане на Закона за движение по пътищата и чл. 68 от наредба 18/23.VІІ.2001 г. за сигнализация на пътищата с пътни знаци изключения от тази забрана има за пътни превозни средства собственост на лица, живеещи в зоната, и за лица, притежаващи документ за инвалидност. По утвърден ред и график ще могат да се обслужват и обекти в Приморския парк. Достъпът ще се осъществява въз основа на специално издадени за целта пропуски от община Варна със срок на валидност максимум 1 година. Те ще бъдат вписани в актуален публичен регистър, който ще се публикува на сайта на общината.", "date": "2019.09.12", "title": "Преглед на основните теми във варненския печат"}
{"url": "http://www.focus-news.net/news/2019/09/12/2697876/pss-dobri-sa-usloviyata-za-turizam-v-planinite.html", "text": "Добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. На повечето места има разкъсана облачност. Температурите са между 6 и 10 градуса. Има лек до умерен вятър във високите части на Стара планина. На Пампорово работят три от седалковите съоръжения – 1,2 и 4 линия. На Боровец работи кабинковият лифт и седалковият „Ситняково“. На Банско работи кабинковият лифт. Вчера има регистрирани три инцидента. Единият е станал към 09:30 ч сутринта – паднал от кон човек с травма на ребрата  в района на връх Паскал. Участвали са трима планински спасители, които са предали пострадалия на Спешна помощ. Вторият инцидент е станал към 11 ч в района на Разлог – израелски гражданин с травма на коляното. Екип на Планинска спасителна служба му е помогнал и го е транспортирал. Третият е станал към 15:20 ч в района на Сопот – екип от петима планински спасители е оказал помощ на паднала парапланеристка.  \r\n \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.09.12", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/12/2697877/plovdiv-1400-artikula-sa-izzeti-pri-spetsaktsiya-sreshtu-nezakonnoto-razprostranenie-na-falshivi-stoki-v-grada.html", "text": "Спецакция срещу незаконното разпространение на фалшиви стоки е проведена от служители на отдел „Икономическа полиция“ в Пловдив. Това съобщиха за  Радио „Фокус“ – Пловдив  от Областната дирекция на МВР. Проверките са извършени в рамките на вчерашния ден в два магазина в търговски център в квартал „Столипиново“, други два на ул. „Напредък“ и по един на бул. „Васил Априлов“ и ул. „Георги Измирлиев“. При процесуално-следствените действия общо са конфискувани близо 1400 артикула – якета, спортни дрехи, блузи, бельо, маратонки, шапки и колани. Като съпричастни към нерегламентираната търговска дейност за срок да 24 часа са задържани три жени и двама мъже на възраст между на 31 и 46 години. Образувани са досъдебни производства по чл. 172б от НК. Работата по цялостното документиране на случаите продължава под наблюдение на Районна прокуратура – Пловдив.", "date": "2019.09.12", "title": "Пловдив: 1400 артикула са иззети при спецакция срещу незаконното разпространение на фалшиви стоки в града"}
{"url": "http://www.focus-news.net/news/2019/09/12/2697878/kardzhali-zapochna-mezhdunarodnata-sreshta-mezhdu-balgariya-i-gartsiya-v-oblastta-na-speshnata-meditsinska-pomosht.html", "text": "С два семинара по надслов „Реакция на Спешна медицинска помощ при природни бедствия“ и „Действия на Единната спасителна система при крупни производствени аварии“ в трансграничен район започва международната среща България-Гърция днес по проект на ИНТЕРРЕГ „Получаване на спешна медицинска помощ,  чрез насърчаване на иновациите в трансграничния регион Гърция – България“, съобщи за  Радио „Фокус“  д-р Атанас Митков, директор на Център за Спешна медицинска помощ-Кърджали. От 10.00 часа първият семинар, от 16 .00 ч. ще бъде изнесен вторият, като девет лекари от Гърция ще участват в работата на форума, който ще се проведе в сградата на болницата. „Това са специализирани семинари за управление на извънредни ситуации, които показват действието на Единната спасителна система - как се действа при инцидент в трансграничен район“, каза д-р Митков.  \r\nНа 13 септември ще продължи програмата на работната среща на ЦСМП-Кърджали с партньорите от Гърция с демонстрации на новите линейки с уникална техника, съвместно с Пожарна безопасност от 10 часа в центъра на града, като се покаже взаимодействието на Центъра за спешна медицинска помощ с телефон 112, службите на Полицията и Пожарна безопасност.  \r\nДарина ДЕЕНИЧИНА", "date": "2019.09.12", "title": "Кърджали: Започна международната среща между България и Гърция в областта на спешната медицинска помощ"}
{"url": "http://www.focus-news.net/news/2019/09/12/2697879/varna-167-detsa-shte-se-obuchavat-v-parvi-klas-v-uchebnite-zavedeniya-na-teritoriyata-na-obshtina-aksakovo.html", "text": "167 деца ще се обучават в първи клас в учебните заведения на територията на община Аксаково. Това съобщиха за  Радио „Фокус“ – Варна  от кметската администрация. В подготвителна група са записани 150 деца, от които в училища са 72 малчугани. Подготвителни групи ще има и в ДГ „Детство мое“ и ДГ „Дружба“ в град Аксаково, както и в ДГ „Мир“ в град Игнатиево. През учебната 2019/2020 година на територията на общината функционират 6 училища, в които ще се обучават общо 1589 ученици. От тях 695 ще учат в Средно училище „Свети Климент Охридски“ в Аксаково, 416 – в Средно училище „Свети Свети Кирил и Методий“ в Игнатиево, 88 – в Основно  училище „Свети Климент Охридски“ в село Изворско, 68 – в Основно училище „Свети Климент Охридски“ в село Кичево, 216 – в Основно училище  „Иван Вазов“ в село Любен Каравелово, 106 – в Основно училище „Христо Смирненски“ в село Въглен. Материално-техническата база на всички учебни заведения е в отлично състояние и отговаря на санитарно-хигиенните и противопожарни изисквания за организация на образователно-възпитателния процес. В училищата, разположени на територията на Община Аксаково, няма недостиг на персонал. Всички  директори и по – голяма част от учителите имат квалификационна степен, а повишаването на професионалната им компетентност се осъществява чрез квалификационни форми, организирани от Регионално управление по образование, Министерството на образованието и науката, както и по различни програми и проекти. \r\n \r\nДиана СТОЕВА", "date": "2019.09.12", "title": "Варна: 167 деца ще се обучават в първи клас в учебните заведения на територията на община Аксаково"}
{"url": "http://www.focus-news.net/news/2019/09/12/2697867/gazeta-express-kosovo-fatmir-limay-shte-bade-nominiran-za-ministar-predsedatel-na-kosovo.html", "text": "Коалицията между „Социалдемократическата инициатива за Косово“ (НИСМА), „Нов алианс за Косово“ и „Партия на справедливостта“ ще издигнат официално номинацията на Фатмир Лимай за следващ премиер на най-младата държава на Балканите, съобщава електронното издание на прищинския ежедневник  Gazeta Express . \r\nИнформацията бе потвърдена от НИСМА, като уточниха, че трите партии ще проведат среща в рамките на деня, след което ще обявявят номинацията си за премиерския пост – лидера на „Социалдемократическата инициатива за Косово“. Срещата ще започне в 18:00 часа местно време (19:00 часа българско време).  \r\nКоалицията между трите партии се счита за определяща за изграждането на институции след изборите на 6 октомври, подчертават от редакцията. \r\n \r\n Тереза Герова", "date": "2019.09.12", "title": "Gazeta Express (Косово): Фатмир Лимай ще бъде номиниран за министър-председател на Косово"}
{"url": "http://www.focus-news.net/news/2019/09/12/2697882/afp-kosovo-otkaza-uchastie-v-sreshtata-v-praga-zaradi-izyavlenie-na-cheshkiya-prezident.html", "text": "Косово отмени присъствието на регионална среща на върха в Прага между лидерите на страните от Вишеградската четворка и Западните Балкани заради изявленията на чешкия президент Милош Земан, предава  AFP . \r\nДържавният глава на Чешката република, който бе на посещение в Сърбия по-рано тази седмица, определи лидерите на Косово като „военнопрестъпници“. Земан бе категоричен, че „страни, водени от военнопрестъпници, нямат място в общността на демократичните държави“. \r\n„Косово изпрати дипломатическа нота, в която се извини за отсъствието, след като преди това потвърди участието си\", обяви говорителят на правителството в Прага Яна Адамчова. \r\nВъв вторник медиите съобщиха, че Земан е уверил сръбския президент Александър Вучич по време на посещението си в Белград, че харесва Сърбия и сръбския народ, но не харесва Косово. На съвместна пресконференция Земан подчерта, че ще преразгледа възможността Прага да оттегли признаването на независимостта на Косово. Но чешкият външен министър Томаш Петричек заяви в сряда, че Прага няма интерес да отменя решението си от 2008 г. за признаване на Косово като независима държава. „Ние признахме Косово през 2008 г. де юре и е в интерес на сигурността и прозрачността на външната ни политика да не променяме решението си“, заяви Петричек пред AFP. \r\nВ Прага ще се състои среща между лидерите на страните от Вишеградската група и Западните Балкани, домакин на която е министър-председателят на Чешката република Андрей Бабиш. \r\nТова е първа среща между премиерите на Вишеградската четворка (Чешка република, Словакия, Унгария и Полша) и колегите им от Западните Балкани. Темата на срещата ще бъде засилването на цялостното политическо и икономическо сътрудничество между двата региона, със специален акцент върху въпросите, свързани с инфраструктурата, образованието, финансовата стабилност и изменението на климата. \r\nЧешката република, като ротационен председател на Вишеградската четворка, определи като един от приоритетите по време на мандата си насърчаването на присъединяването на Западните Балкани към Европейския съюз. \r\n \r\n Тереза Герова", "date": "2019.09.12", "title": "AFP: Косово отказа участие в срещата в Прага заради изявление на чешкия президент"}
{"url": "http://www.focus-news.net/news/2019/09/12/2697868/kaloyan-pargov-bsp-klyuchovata-duma-za-bsp-na-predstoyashtite-izbori-e-konsolidatsiya-maya-manolova-e-tochno-takava-konsolidatsionna-figura.html", "text": "Ключовата дума за БСП на предстоящите избори е консолидация, Мая Манолова е точно такава консолидационна фигура. Това каза лидерът на БСП – София Калоян Паргов, в интервю за предаването „Тази сутрин“ по  бТВ . „Моделът на управление на София очевидно, че достигна таванът на своята компетентност. За да може да се промени нещо в София, има нужда от консолидация на  онази част от обществото, което иска тази промяна. Думата консолидация е ключова – консолидация на лявото, консолидация на партията и консолидация на онази част от обществото, която иска промяна. Манолова е точно такава консолидационна фигура“, допълни Паргов. \r\nСоциалистът каза, че Мая Манолова ще бъде подкрепена от БСП и според устава на партията това решение е окончателно. До решението се стигна след дълга процедура, социологически проучвания. „Имаше 18 кандидата, от тях 17 се отказаха и остана Манолова като единствен кандидат. Включително в залата се правеха отводи в полза на Манолова“, допълни Калоян Паргов. \r\nТой добави, че за 30 г. в София БСП не може да пробие със собствена кандидатура и за това чисто стратегически надпартиен кандидат би бил успешната формула за спечелване на изборите. \r\nТри са основните приоритета, с които БСП влиза в битката за София. „Първият е прозрачността и начинът, по който се взимат решенията. Вторият е експертността и компетентността. Тези два проблема създават трети – сблъсъкът между институцията Община и между гражданите, свидетели на масови недоволства, на които сме свидетели през последните няколко години“, каза лидерът на БСП – София. \r\nКалоян Паргов уточни, че БСП ще разчита на общинските съветници от всички политически групи и партии, които са подкрепили тази визия за София, която Мая Манолова ще предложи като платформа. „Това, което взе като решение градската конференция е другата седмица Изпълнителното бюро на Градската организация с новата група да проведе среща с госпожа Манолова, за да можем да представим нашата платформа и да видим допирните точки. Убеден съм, че доста политики, които предлагаме там, ще бъдат споделени и от нея“, добави Паргов.", "date": "2019.09.12", "title": "Калоян Паргов, БСП: Ключовата дума за БСП на предстоящите избори е консолидация, Мая Манолова е точно такава консолидационна фигура"}
{"url": "http://www.focus-news.net/news/2019/09/12/2697883/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.09.12", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/09/12/2697871/predsedatelyat-na-ns-tsveta-karayancheva-resorat-koyto-beshe-daden-na-balgariya-v-ek-e-izklyuchitelen-zhest-za-stranata-ni.html", "text": "Ресорът, който беше даден на България в ЕК, е изключителен жест за страната ни. Това каза председателят на Народното събрание Цвета Караянчева в сутрешния блок на  БНТ . „Ресорът, който беше даден на България в ЕК, е третият по големина на бюджета. Той е обединен от два ресора. Програмата „Хоризонт Европа“ има над 100 млрд. евро бюджет. Отделно програмата „Еразъм“, която е 16 млрд. и ще бъде три пъти увеличена, ще стане 145 млрд. Какво по-добро от това България да води иновациите в Европейския парламент. Това е продължение на ресора на Габриел преди това“, посочи тя. По думите ѝ ресорът на дигитализацията при Мария Габриел се е развил като ресор и е станал известен и работещ във всички европейски страни. \r\n„В програма „Хоризонт Европа“ имаме възможности в областта на киберсигурността и информационно обучение в образованието. В този ресор има две мега дирекции с над 6000 човека. Това е изключителна отговорност. Този ресор е изключителен жест към България. Не бива да омаловажаваме отношението, което има Европа към България с този ресор. Сигурна съм, че ще можем да се възползваме от възможностите на този ресор“, допълни Караянчева.", "date": "2019.09.12", "title": "Председателят на НС Цвета Караянчева: Ресорът, който беше даден на България в ЕК, е изключителен жест за страната ни"}
{"url": "http://www.focus-news.net/news/2019/09/12/2697885/varna-dva-rayona-na-grada-sa-bez-voda-zaradi-avarii.html", "text": "Два района на града са без вода заради аварии. Това съобщиха за  Радио „Фокус“ – Варна  от водоснабдителното дружество. Без вода остават абонатите между ул. „Никола Вапцаров“, бул. „Ал. Стамболийски“, бул. „8-ми Приморски полк“ и бул. „Княз Борис 1-ви“ до около 12.00 часа. Без вода ще бъдат и абонатите около ул. „Плевен“ и ул. „Павел Милюков“ до около 14.00 часа. \r\nБез вода ще бъде и  част от село Тополи абонатите около ДГ „Ран Босилек“ до около 14.00 часа. \r\nДесислава ВАСИЛЕВА", "date": "2019.09.12", "title": "Варна: Два района на града са без вода заради аварии"}
{"url": "http://www.focus-news.net/news/2019/09/12/2697881/ministar-temenuzhka-petkova-shte-predsedatelstva-17-ata-sesiya-na-mezhdupravitelstvenata-balgaro-ruska-komisiya.html", "text": "В периода 16 - 17 септември 2019 г. в резиденция „Евксиноград“ във Варна ще се проведе 17-ото заседание на Българо-руската междуправителствена комисия за икономическо и научно-техническо сътрудничество. Това съобщиха от пресцентъра на  Министерство на енергетиката . Съпредседатели на комисията са министърът на енергетиката на Република България Теменужка Петкова и министърът на промишлеността и търговията на Руската Федерация Денис Мантуров. \r\nВ рамките на сесията двете страни ще обсъдят въпроси от взаимен интерес в областта на търговията, енергетиката, туризма, инвестициите, околната среда, транспорта, селското стопанство и други. Успоредно със заседанието на междуправителствената комисия ще се проведе и българо-руски бизнес форум. \r\nСлед приключване на заседанието се предвижда изявление пред медиите на 17 септември след 15.45 ч.", "date": "2019.09.12", "title": "Министър Теменужка Петкова ще председателства 17-ата сесия на Междуправителствената българо-руска комисия"}
{"url": "http://www.focus-news.net/news/2019/09/12/2697888/politika-sarbiya-sarbiya-i-zapadnite-balkani-sa-izpusnali-momentuma-na-razshiryavaneto-na-es.html", "text": "Генералният секретар на „Европейското движение в Сърбия“ Сузана Грубешич смята, че Сърбия и регионът са изпуснали моментума на разширяването на ЕС и припомня, че след присъединяването на Хърватия през 2013 година няма да има ново разширяване в течение на много години, пише белградският ежедневник  „Политика“ . \r\n„Бившият европейски комисар по разширяването Оли Рен казваше „уловете моментума“, но ние не успяхме да го направим, да използваме голямото разширяване през 2004-та година, след това Румъния и България и накрая Хърватия през 2013 година“, подчерта политикът на конференцията „Пет години преговори: Колко далеч от членство в ЕС е Сърбия“. \r\nВ коментар за новия състав на Европейската комисия, както и за избора на Жозеп Борел за нов ръководител на европейската дипломация, Грубешич отбеляза, че те ще трябва да възприемат позициите на общата външна политика и политиката на сигурност на ЕС. \r\nЩо се касае до преговорите между Белград и Прищина, лидерът на „Европейското движение“ заяви, че не може да се каже предварително каква ще бъде формата на този диалог, ако изобщо бъде възобновен и посочи възможността за назначаване на специален пратеник, по пример на САЩ. \r\nТя смята, че, когато на предишната среща на върха на ЕС през юни, когато Северна Македония и Албания не получиха дата за преговори, Черна гора не отвори глава, докато Сърбия отвори само една, а Босна не получи статут на кандидат, съобщение, Брюксел е изпратил послание до региона на Западните Балкани. \r\n„За петте години от отварянето на преговорния процес важи това, което казах, а то е „бързаме бавно“, но изглежда, че сега всички се движат с това темпо – и Брюксел, и ние“, заяви Грубешич. \r\nПо нейните думи, Сърбия и Черна гора са в най-добра ситуация, когато става въпрос за присъединяване към ЕС. \r\nПолитикът добавя, че преговорният процес не е технически, а по-скоро става въпрос за политически процес, който преди всичко се диктува от Брюксел. \r\n„Тази динамика за отваряне на преговори, чийто успех се измерва с динамиката на затваряне, вероятно пасва на всички“,  заключи Грубешич. \r\nВицепрезидентът на Европейското движение в Сърбия Владимир Меджак засегна аспекта за изпълнение на необходимите критерии по европейския път, като каза, че решението на косовския въпрос и връзката на Сърбия с Руската Федерация не са единствените „препъни камъни“ за интеграцията в ЕС. \r\n„Възможно е Косово (КиМ) и Русия да бъдат бариери пред ЕС, ако всичко останало бъде разрешено. Какво общо има КиМ със Общия закон за безопасност на продуктите? Защо от години не е приет регламентът за безопасност на играчките? Политическият въпрос е, че Сърбия няма да влезе, докато не разреши косовския въпрос, но Сърбия също няма да е готова за влизане, докато не изпълни критериите. Нека първо приключим всичко, а след това ще решим проблема с Косово“, каза Меджак. \r\nПрограмният директор на Центъра за европейски политики Милена Лазаревич смята, че е положително, че всеки член на Комисията не представя възгледите на своята страна на произход, а политиката на Европейския съюз. \r\nПо отношение на разширяването на ЕС тя каза, че в Сърбия няма истински ангажимент да се трансформира обществото и държавата и попита защо е по-важно властите да се справят с исканията отвън, а не с местните проблеми в обществото. \r\nТя смята, че днес Сърбия не може да влезе в ЕС по начина, по който влязоха Хърватия, България и Румъния. \r\n„Днес за разширение се преговаря повече и по друг начин. Мисля, че ще се говори за разширяването и процеса, но не и за действително разширяване на ЕС, защото това вече не е политически привлекателна тема за политиците и техните избиратели в страните от ЕС“, каза експертът. \r\nТя добави, че страните, които са в процес на присъединяване, би трябвало да се съсредоточат върху интегрирането в „мейнстрийма“ на европейската политика, да следват неговото политическо развитие и онова, което е във фокуса, „тъй като, според мен, традиционният начин на разширяване, какъвто го познаваме, е завършен, става въпрос за влак, който вече е напуснал гарата“. \r\nСърджан Майсторович от Центъра за европейска политика заяви, че не е реално Сърбия да стане член на ЕС до 2025 година, но все пак оставя теоретична възможност това да се случи. \r\n„Процесът на интеграция на Сърбия в ЕС ще бъде изучаван в теорията на политическата наука, тъй като от самото начало е натоварен с тежки политически въпроси“, подчерта експертът, като добави, че отварянето на една глава през тази година говори за това, че Сърбия не е готова да отвори повече глави. \r\nТой казва, че дигитализацията, зелената икономика и устойчивостта са част от платформата на новата Европейска комисия, която говори много за интереса на гражданите на ЕС и за това колко е далеч Сърбия, която разглежда въпроси от XIX век и гранични въпроси. \r\n„Урсула фон дер Лайен предлага да се създаде всеобхватен механизъм за зачитане на върховенството на закона и в страните от ЕС, защото виждаме, че и в тези страни има проблеми. Това ще бъде условие над всички условия и за нашите страни по пътя към ЕС“, завърши той на конференцията на ЕЗБ - Пет години преговори: Колко далеч е Сърбия от членството в ЕС?“. \r\n \r\nПревод и редакция:", "date": "2019.09.12", "title": "„Политика“ (Сърбия): Сърбия и Западните Балкани са изпуснали моментума на разширяването на ЕС"}
{"url": "http://www.focus-news.net/news/2019/09/12/2697887/vidin-nivoto-na-reka-dunav-se-e-povishilo-sas-17-sm-kray-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило със 17 см и водният стоеж е 78 см, съобщиха от местната  Хидрометеорологична станция . Нивото на реката край Видин е 125 см, повишението за последното денонощие е от 16 см. Край Лом водният стоеж е 127 см, повишението е от 12 см. Нивото на реката край Оряхово е 14 см, там е регистрирано повишение за последното денонощие от 10 см. Температурата на водата край Ново село е 23,6 градуса, край Оряхово е 24,2 градуса.", "date": "2019.09.12", "title": "Видин: Нивото на река Дунав се е повишило със 17 см край Ново село за последното денонощие"}
{"url": "http://www.focus-news.net/news/2019/09/12/2697889/kyustendil-v-grada-shte-bade-otkrita-traditsionnata-izlozhba-priyateli.html", "text": "В града ще бъде открита традиционната изложба „Приятели”. Това съобщиха за  Радио „Фокус” – Кюстендил  от Художествена галерия „Владимир Димитров – Майстора”. Откриването на двадесет и четвъртото издание на изложбата ще бъде от 18.00 часа в галерията. Художниците Недко Каблешков, Ценка Бакърджиева, Иван Пенев, Георги Велинов – Гопи и Матей Матеев ще представят заедно своето изкуство. В продължение на години те се опитват да създават общност, която да расте и да крепне, която да остане след тях. И други приятели някога, някъде, да събират и показват творбите си заедно. \r\nВенцеслав ИЛЧЕВ", "date": "2019.09.12", "title": "Кюстендил: В града ще бъде открита традиционната изложба „Приятели”"}
{"url": "http://www.focus-news.net/news/2019/09/12/2697892/sport-elitsa-kostova-i-izabella-shininova-se-klasiraha-za-chetvartfinala-v-meytar.html", "text": "Елица Костова и Изабелла Шининова се класираха за четвъртфинала на турнира в израелския град Мейтар. \r\nПетата в схемата Костова победи с 6:2, 6:3 южноафриканката Шанел Симондс в двубой, продължил малко повече от един час. За място на полуфиналите българката ще играе срещу Курине Лемойне от Холандия. \r\nШиникова победи Юлия Хатоука от Беларус със 7:6, 6:3 и на четвъртфиналите ще играе срещу Клара Таусон от Дания. Тя се класира на четвъртфиналс и в тунира по двойки.", "date": "2019.09.12", "title": "Спорт: Елица Костова и Изабелла Шининова се класираха за четвъртфинала в Мейтар"}
{"url": "http://www.focus-news.net/news/2019/09/12/2697880/milka-hristova-stolichen-obshtinski-savet-spravyaneto-s-dosegashniya-model-e-silata-na-maya-manolova.html", "text": "Справянето с досегашния модел е силата на Мая Манолова. Тя е човек с изявени позиции. Познаваме нейния мироглед и виждания. Това заяви по БНР заместник-председателят на Столичен общински съвет и член на ИБ на БСП Милка Христова, съобщиха от пресцентъра на  БСП . „Ще търсим общото между нашата и нейната платформа и ще работим по приоритети. Мая Манолова е с изграден и доказан социален профил, и досега изразяваните от нея позиции и поведение съвпадат до голяма степен с нашето  виждане за развитие на града”, каза Христова. Тя отбеляза, че БСП и Манолова ще набележат общи действия за реализация на двете платформи. \r\n„Разчитаме преди всичко на платформата, ангажиментите и предложенията, които отправяме към гражданите на София. Постарали сме се да идентифицираме недостатъците на досегашното управление и в 12 направление правим нашите предложения към софиянци за по-доброто управление на нашия град”, каза Христова. Тя подчерта, че в листата за общински съветници на БСП за София има голяма степен на приемственост, като 6 от досегашните кандидати са включени в нея. „Целта ни  е да удвоим кметовете и да увеличим общинските съветници с 30 процента. Надявам се тези резултати не само да се постигнат, а и да се надминат”, заяви Милка Христова.", "date": "2019.09.12", "title": "Милка Христова, Столичен общински съвет: Справянето с досегашния модел е силата на Мая Манолова"}
{"url": "http://www.focus-news.net/news/2019/09/12/2697884/sliven-obshtinata-razkriva-protsedura-za-nominatsii-za-nagrada-milosardie.html", "text": "Процедура за номинации за носител на наградата за 2019 година разкрива Обществената комисия за избор на носители на награда „Милосърдие” на община Сливен за мандат 2015- 2019 г. Това съобщиха от пресцентъра на  Общината . Наградата се присъжда за дългогодишна дейност и проявен професионализъм, за научни достижения, за висока гражданска отговорност в областта на здравеопазването и социалната политика на община Сливен. Предложения за връчване на наградата могат да се правят от лечебни и социални заведения, неправителствени организации, общински съветници и граждани.Те трябва да са в писмен вид, съпроводени с творческа (трудова биография на предложените лица). Предложенията се приемат в деловодството на Общински съвет – Сливен, в срок до 10 октомври включително.За предложения изпратени по пощата, важи датата на пощенското клеймо. Носителят на награда „Милосърдие” се обявява на тържествена церемония, в навечерието на празника на Сливен – Димитровден.", "date": "2019.09.12", "title": "Сливен: Общината разкрива процедура за номинации за награда ,,Милосърдие”"}
{"url": "http://www.focus-news.net/news/2019/09/12/2697891/mzhg-14-balgarski-predpriyatiya-iznasyat-mlechni-produkti-za-kitay.html", "text": "14 български предприятия изнасят млечни продукти за Китай. Това съобщиха от пресцентъра на   Министерството на земеделието, храните и горите . Първите четири от тях бяха одобрени от Генералната митническа администрация на Китайската Народна Република (КНР) през месец юли 2019 г. В началото на месец септември тази година одобрение за износ получиха още 10 български предприятия.  \r\nПрез месец септември 2016 г. по време на първи мандат на Десислава Танева като министър на земеделието и храните бе подписан Протокол между Министерството на земеделието и храните на Република България и Генералната администрация за надзор на качеството, инспекция и карантина на КНР за ветеринарните и здравни изисквания за износ на млечни продукти.  По това време Генералната администрация за надзор на качеството, инспекция и карантина на КНР беше китайският национален компетентен орган.  От 20 април 2018 г. това е Генералната митническа администрация на КНР. След подписването на документа 21 български фирми изявиха желание да изнасят своите млечни продукти за Китай.  \r\nПрез последните три години Българската агенция по безопасност на храните (БАБХ)  изпращаше попълнени изискваните от китайската страна въпросници и допълнителна информация за тези български предприятия.  МЗХГ и БАБХ полагат всички усилия за възможно най-скорошно одобряване от страна на Генералната митническа администрация на КНР и на останалите 7 български предприятия.   \r\nСписъкът с 14-те одобрени до момента български предприятия е публикуван на интернет-страницата на Генералната митническа администрация на КНР и е достъпен  \r\n>тук.", "date": "2019.09.12", "title": "МЗХГ: 14 български предприятия изнасят млечни продукти за Китай"}
{"url": "http://www.focus-news.net/news/2019/09/12/2697893/blagoevgrad-dete-i-zhena-sa-postradali-pri-paten-intsident-v-razlog.html", "text": "Дете и жена са пострадали при пътен инцидент в Разлог. Това съобщиха от  ОДМВР - Благоевград . Инцидентът се е случил на 11 септември около 18.50 часа на ул. „Екзарх Йосиф“ в Разлог. Лек автомобил „Ситроен Ксара“ с 45-годишна водачка се е движил с несъобразена с пътните условия скорост. Автомобилът е напуснал пътното платно в дясно по посока на движение и се е блъснал в отводнителна канавка, след което същият поднася, навлиза в лявата пътна лента и се блъска в електрически стълб. При инцидента са пострадали пътниците в автомобила: 13-годишно момче от Разлог, което е с фрактура на десен крак, и 49-годишна жена от Разлог, която е с фрактура на ляв крак. Пробата за наличие на алкохол в издишания въздух на водачката на автомобила е отрицателна.", "date": "2019.09.12", "title": "Благоевград: Дете и жена са пострадали при пътен инцидент в Разлог"}
{"url": "http://www.focus-news.net/news/2019/09/12/2697890/pernik-shte-bade-vazstanoveno-spiraneto-v-grada-na-barzite-vlakove-po-napravlenieto-sofiya-blagoevgrad.html", "text": "Областният управител на Перник Ирена Соколова, заедно с кмета на кметство Батановци Радослав Банчев проведоха среща с ръководството на БДЖ във връзка с промени в разписанието на бързите влакове по направлението София - Благоевград - София. Това съобщиха от пресцентъра на  Областната администрация . На срещата бяха обсъдени необходимостите от спирането на влаковете на гара Батановци, които се ползват редовно от местното население.  \r\nНа база на получената информация от областния управител и кмета бе взето обосновано решение да бъде възстановено спирането на композициите в града, като технологичното време за това е до 7 дни. \r\nКорекциите във времепътуването на двата влака бяха направени с цел удобство и повишаване на конкурентоспособността на двата бързи влака, които превозват пътници на дълго разстояние между няколко областни града и за тях приоритетно е по-бързото придвижване със спиране на по-малко места, като за обслужване на регионалните превози са осигурени редовни пътнически композиции. \r\nВ качеството си на обществен железопътен превозвач БДЖ търси най-доброто решение за осигуряване на по-добра услуга на своите клиенти във всички области на страната.", "date": "2019.09.12", "title": "Перник: Ще бъде възстановено спирането в града на бързите влакове по направлението София - Благоевград"}
{"url": "http://www.focus-news.net/news/2019/09/12/2697894/parlamentat-prie-promeni-v-zakona-za-chistotata-na-atmosferniya-vazduh-na-parvo-chetene.html", "text": "Парламентът прие промени в Закона за чистотата на атмосферния въздух на първо четене, предаде репортер на  Агенция \"Фокус\" . Измененията са внесени от Министерски съвет.  \"За\" тях гласуваха 90 народни представители, \"против\" - 0 и \"въздържали се\" -28, с което те бяха приети. Целта на законопроекта е изпълнение на одобрените мерки за трасформация на модела на административно обслужване в България в законодателството по опазване на чистотата на амтосферния въздух. Чрез законопроекта се въвеждат мерки за опростяване и привеждане на услугите за бизнеса в съответствие със Закона за ограничаване на административното регулиране и административния контрол върху стопанската дейност. Регламентират се изискванията и особените правила за издаването на Решение за освобождаване от задължение за спазване на норми за неорганизирани емисии (ННЕ) за летливи органични съединения и определяне на нови ННЕ, които в момента са установени в подзаконов нормативен акт – Наредба № 7 от 2003 г. С текстовете се урежда по-дълъг срок за оправомощаване от Българския институт по метрология (БИМ) на лица за проверка на ефективността на улавяне на бензиновите пари (УБП) на бензиностанциите.  \r\nДеница КИТАНОВА", "date": "2019.09.12", "title": "Парламентът прие промени в Закона за чистотата на атмосферния въздух на първо четене"}
{"url": "http://www.focus-news.net/news/2019/09/12/2697896/ivanitsa-boyadzhieva-upravitel-obshtinska-firma-pleven-podmenyat-se-svetofarni-sektsii-na-krastovishte-v-grada.html", "text": "Подменят се светофарни секции на кръстовище в Плевен. Това каза за  Радио „Фокус“  Иваница Бояджиева, управител общинска фирма  Плевен.\"Подмяна на светофарни секции на кръстовището на ул. ,,Гренадирска” и  бул. \"Георги Кочев” в град Плевен ще се извърши на 14 септември, събота. Дейностите ще са за времето от 08.00 до 12.00 часа“, каза Иваница Бояджиева. Тя допълни, че светофарната уредба ще бъде изключена и в кръстовището ще бъде разположена автовишка. \"Ще бъде изключена и част от захранващата мрежа на тролейбусния транспорт. Отправя се апел към водачите на МПС да бъдат внимателни при преминаване през кръстовището и да се движат с намалена скорост“, призова още Иваница Бояджиева. \r\n \r\nВиолета КРЪСТЕВА", "date": "2019.09.12", "title": "Иваница Бояджиева, управител общинска фирма-Плевен: Подменят се светофарни секции на кръстовище в града"}
{"url": "http://www.focus-news.net/news/2019/09/12/2697886/kyustendil-29-godishen-mototsikletist-e-zaginal-pri-intsident-na-patya-kyustendil-sofiya-pri-razklona-za-selo-zhabokrat.html", "text": "29-годишен мотоциклетист е загинал при инцидент на пътя Кюстендил – София при разклона за село Жабокрът, съобщиха от  Областна дирекция на МВР – Кюстендил . Пътният инцидент е станал на 11 септември. Младият мъж е управлявал мотоциклет, загубил е контрол над него и при падането тялото му се е ударило в насрещно движещ се лек автомобил. Лекият автомобил е управляван от 62-годишен водач, тестът му за употреба на алкохол е отрицателен. Пристигналият на място медицински екип е констатирал смъртта на мотоциклетиста, тялото е закарано за аутопсия в кюстендилската болница. По случая е започнато досъдебно производство в Районно управление на МВР – Кюстендил, уведомен е дежурен прокурор.", "date": "2019.09.12", "title": "Кюстендил: 29-годишен мотоциклетист е загинал при инцидент на пътя Кюстендил – София при разклона за село Жабокрът"}
{"url": "http://www.focus-news.net/news/2019/09/12/2697897/razgrad-53-godishen-mazh-e-namushkan-s-nozh-ot-priyatelkata-si-v-grad-loznitsa.html", "text": "21-годишна жена от Лозница е намушкала с нож мъжа, с когото живее на семейни начала. Това съобщиха от  ОДМВР - Разград .  Случката се разиграла около 22.00 часа на 11 септември при скандал между нея и 53-годишния мъж. С кухненски нож жената нанесла порезна рана в областта на гърдите му. Пострадалият е откаран в МБАЛ - Разград, където е установено проникване в гръдната кухина и частично засегнат бял дроб. Води се проверка по чл.129, ал.1 от НК.", "date": "2019.09.12", "title": "Разград: 53-годишен мъж е намушкан с нож от приятелката си в град Лозница"}
{"url": "http://www.focus-news.net/news/2019/09/12/2697903/gabriela-hitova-koordinator-bchk-pleven-na-14-septemvri-dobrovoltsite-ot-bmchk-pleven-shte-stanat-chast-ot-kampaniyata-da-izchistim-balgariya-zaedno.html", "text": "На 14 септември доброволците от БМЧК - Плевен ще станат част от кампанията \"Да изчистим България заедно\". Това каза за  Радио „Фокус“  Габриела Хитова, координатор БЧК-Плевен по повод участието на доброволците от БЧК и БМЧК- Плевен. \"Това ще се случи от 8:00 часа пред централния вход на УМБАЛ \"Д-р Георги Странски\". Ще почистим двора на болницата и ще боядисаме някои от пейките“, каза Габриела Хитова. Тя помоли желаещите, да си носят четка за боядисване. \"Всеки е поканен да се включи заедно с нас, включваме се вече за трета поредна година и  сме удовлетворени от постиганото“, каза още Габриела Хитова.  \r\n \r\nВиолета КРЪСТЕВА", "date": "2019.09.12", "title": "Габриела Хитова, координатор БЧК-Плевен: На 14 септември доброволците от БМЧК-Плевен ще станат част от кампанията \"Да изчистим България заедно\""}
{"url": "http://www.focus-news.net/news/2019/09/12/2697895/razgrad-33-godishen-mazh-e-zaginal-pri-katastrofa-na-patya-isperih-duhovets.html", "text": "33-годишен мъж е загинал при катастрофа на пътя Исперих – Духовец. Това съобщиха от  ОДМВР - Разград . Тежкият инцидент станал около 9.00 часа днес. Мъжът управлявал лек автомобил „Ауди А3“. При спускане на завой излязъл от пътното платно и се преобърнал в дере. Загинал е на място. В момента се извършва оглед на местопроизшествието.", "date": "2019.09.12", "title": "Разград: 33-годишен мъж е загинал при катастрофа на пътя Исперих – Духовец"}
{"url": "http://www.focus-news.net/news/2019/09/12/2697900/dragomir-stoynev-bsp-darzhavata-se-upravlyava-taka-che-vseki-edin-problem-se-prevrashta-v-kriza.html", "text": "За пореден път гледаме законопроект, който не е внесен от Министерски съвет. За пореден път Министерски съвет прехвърля топката към парламента, който няма никаква вина за разразилата се африканска чума. Това заяви зам.-председателят на ПГ на „БСП за България” Драгомир Стойнев от парламентарната трибуна по време на дебатите за Закона за лова и опазване на дивеча, съобщиха от пресцентъра на  БСП . Той добави, че всичко, което се е случило, е изцяло по вина на Министерството на земеделието и ГЕРБ, защото по думите му държавата се управлява така, че всеки един проблем се превръща в криза. „Преди няколко години министерството  проспа момента за превенция. В продължение на четири години се знае, че африканската чума настъпва към България, но не бяха предприети никакви мерки, освен да се построи една телена ограда. Не бяха предупредени стопаните в Северна България, не им бе забранено да отглеждат свине, не бяха предприети и никакви мерки за изграждане на нужните екарисажи”, коментира народният представител. Той добави, че когато се е създал хаосът, правителството както винаги е дотичало в парламента, за да  иска от народните представители да решат проблема. „Отново се прави законодателство набързо, когато кризата вече е факт и това се превръща в практика”, каза още Драгомир Стойнев. \r\n„Създава се усещането за бърза реакция, за опасност, за да влезе законът в сила“. Това заяви  секретарят на ПГ на левицата Филип Попов . По думите му  дори не могат да се спазят трите дни по Закона за нормативните актове, за да се запознае обществото със закона и той да влезе в сила нормално. „Защо се прави това бързане? Защо след като НС прие закон, с който възложи на министъра удобни правомощия той се отказа от тях, влезе африканската чума у нас и сега постфактум бързаме с този закон?“, попита социалистът.  \r\nТой подчерта, че ПГ на „БСП за България“ принципно подкрепя закона, но не е навременен. „Не се знае дали министърът и този път ще издаде заповед за удължаване на ловния сезон на дива свиня. Дори и да бъде издадена тази заповед, всичко вече е след дъжд качулка“, заключи Филип Попов.", "date": "2019.09.12", "title": "Драгомир Стойнев, БСП: Държавата се управлява така, че всеки един проблем се превръща в криза"}
{"url": "http://www.focus-news.net/news/2019/09/12/2697899/narodnoto-sabranie-prie-promeni-v-zakona-za-elektronnite-saobshteniya-na-vtoro-chetene.html", "text": "Народното събрание прие промени в Закона за електронните съобщения на второ четене, предаде репортер на  Агенция „Фокус“ . Те са внесени от Министерски съвет и са изготвени в изпълнение на ангажиментите на Република България като държава - членка на Европейския съюз, за въвеждане на мерки за привеждане на българското законодателство в съответствие с изискванията на европейски регламент. Промените са свързани с влезлите в сила от 15 май 2019 г. нови правила, ограничаващи цените, които доставчиците на обществено достъпни междуличностни съобщителни услуги с номера могат да налагат на потребителите за мобилни и фиксирани гласови и текстови съобщителни услуги в рамките на ЕС. Със законопроекта се цели своевременно в националното законодателство да се въведе система от ефективни, пропорционални и възпиращи санкции за нарушаването на тези правила. \r\nДеница КИТАНОВА", "date": "2019.09.12", "title": "Народното събрание прие промени в Закона за електронните съобщения на второ четене"}
{"url": "http://www.focus-news.net/news/2019/09/12/2697906/montana-nezakonen-pistolet-i-patroni-sa-izzeti-pri-proverka-na-dva-imota-v-selo-medkovets.html", "text": "Незаконен пистолет и патрони са иззети при проверка на два имота в село Медковец. Това съобщиха от  ОДМВР - Монтана . Проверката е извършена на 11 септември 2019 г. след сигнал, че 65-годишен жител на село Медковец притежава незаконно оръжие. Криминалисти от ОДМВР Монтана са извършили претърсвания и изземвания на два адреса в селото, обитавани от 65-годишния. В имотите са иззети пистолет „Firebird Magnum SWX” и 100 патрона от различен калибър. Местопроизшествията са посетени от оперативно-следствена група на ОДМВР - Монтана. По случая е образувано досъдебно производство в ОДМВР - Монтана.", "date": "2019.09.12", "title": "Монтана: Незаконен пистолет и патрони са иззети при проверка на два имота в село Медковец"}
{"url": "http://www.focus-news.net/news/2019/09/12/2697904/der-spiegel-v-berlin-vizhdat-vazmozhnost-za-ikonomichesko-chudo-chrez-politikata-za-zashtita-na-klimata.html", "text": "Лидерът на регионалната група на Християнсоциалния съюз (ХСС) Алекандер Добринд вижда възможност за повторение на икономическото чудо в страната чрез прилагане на политика за защита на околната среда и климата, отбелязват в редакцията на германското издание  Der Spiegel . \r\nДобринд смята, че ново икономическо чудо в Германия е възможно тъкмо чрез защита на климата. „Тя представлява реална възможност за екологично икономическо чудо в страната\", цитира изданието думите му от дебата за бюджета в Бундестага. Предпоставка е коалицията да успее да състави „бъдещ пакет“ от мерки за защита на климата и икономическото развитие, което трябва да се случи в рамките на заседанието на кабинета по климата, насрочено за следващата седмица. \r\nХСС многократно издигаха предложения за опазване на климата. Тя бе първата от трите партии в голямата коалиция, която прие „стратегия за климата“ миналия уикенд, насочена към постигане на намаляване на парниковите газове. На по-битово ниво документът насърчава ремонти на сгради с цел енергийна ефективност и закупуването на енергийно ефективни домакински уреди. \r\n„Бъдещ пакет“  по проблема на федералното правителство ще трябва да се създаде без натрупването на нов дълг, поиска политикът от ХСС. „Който трупа националния дълг, краде парите от следващото поколение\", предупреди Добринд. \r\n \r\n Тереза Герова", "date": "2019.09.12", "title": "Der Spiegel: В Берлин виждат възможност за икономическо чудо чрез политиката за защита на климата"}
{"url": "http://www.focus-news.net/news/2019/09/12/2697905/kyustendil-taksimetrov-shofyor-i-patnik-sa-postradali-pri-katastrofa-v-kocherinovo.html", "text": "Таксиметров шофьор и пътник са пострадали при катастрофа в Кочериново, съобщиха от  Областна дирекция на МВР – Кюстендил . Инцидентът е настъпил на 11 септември между таксиметров лек автомобил, управляван от 65-годишен мъж от Благоевград, и друг лек автомобил, управляван от 24-годишен мъж от Кочериново. При произшествието са пострадали водачът на таксиметровия автомобил, който е със счупени ребра и други наранявания и е настанен в отделението за реанимация на благоевградската болница, както и пътникът в таксито – 75-годишен мъж, който е настанен в отделението по травматология със счупен таз. По случая е започнато досъдебно производство в Районно управление на МВР – Рила, уведомен е дежурен прокурор.", "date": "2019.09.12", "title": "Кюстендил: Таксиметров шофьор и пътник са пострадали при катастрофа в Кочериново"}
{"url": "http://www.focus-news.net/news/2019/09/12/2697902/dobrich-8-slitatsi-napodobyavashti-moneti-sa-izzeti-pri-proverka-na-kashta-v-grad-tervel.html", "text": "8 слитъци, наподобяващи монети, са иззети при проверка на къща в град Тервел. Това съобщиха от  ОДМВР - Добрич . На 11 септември служители на РУ МВР - Тервел и служители на ГПУ - Силистра извършват проверка на къща в град Тервел, обитавана от 48-годишен мъж. В хода на проверката са установени 8 броя слитъци, наподобяващи монети и 2 броя метални корозирали халки. Установено е, че същите са били открити на териториите на областите Силистра и Добрич с помощта на специален уред – металотърсач. По случая е уведомена ОП Добрич. Образувано е досъдебно производство.", "date": "2019.09.12", "title": "Добрич: 8 слитъци, наподобяващи монети, са иззети при проверка на къща в град Тервел"}
{"url": "http://www.focus-news.net/news/2019/09/12/2697901/shumen-647-pozhara-sa-registrirani-v-oblastta-ot-nachaloto-na-godinata.html", "text": "647 пожара са регистрирани в областта от началото на годината. Това заяви на пресконференция комисар Иван Иванов, директор на РДПБЗН, предаде репортер на  Радио „Фокус“ - Шумен . „Годината беше тежка,  в пикови моменти сме имали до 28 пожара едновременно на ден. Цялата налична техника е била на терен. След пожарите в сухи треви, последваха дъждове и наводнения и и сега отново със засушаването зачестиха пожарите в сухи треви\", заяви комисар Иванов. В горския фонд са възникнали 11 пожара на площ 600 да, изгоряла е 90 дка гора. За мината седмица екипите са гасили 49 пожара. Средностатистически на ден огнеборците се отзовават на 8 пожара, а през периода февруари - март на 18 пожара. Като най-голям проблем комисар Иванов отчете недокомплект при изпълнителския състав - държавни служители с висше образование. \r\nИвелина ИВАНОВА", "date": "2019.09.12", "title": "Шумен: 647 пожара са регистрирани в областта от началото на годината"}
{"url": "http://www.focus-news.net/news/2019/09/12/2697907/vidin-pet-naseleni-mesta-ot-oblastta-shte-sa-s-narusheno-vodopodavane-zaradi-avarii.html", "text": "Пет населени места от областта ще са с нарушено водоподаване, съобщиха за  Радио „Фокус“ – Видин  от водоснабдителното дружество. Отстраняване на авария на уличен водопровод Ф80  е причина за спиране на водоподаването в центъра на град Дунавци до 14.00 часа. В квартал „Гурково“ на Дунавци водоподаването ще бъде спряно от 14.0 часа до 17.00 часа. \r\nВ село Бела Рада за ниската зона на населеното място ще бъде спряна водата до 13.00 часа – до тогава ще бъде отстранена авария в уличната мрежа. Отново заради авария на уличен водопровод без вода до 14.00 часа ще бъдат живеещите в село Черно поле, а до 15.00 часа водоподаването ще бъде нарушено в село Гара Орешец. В село Иново поради изграждане на ново сградно водопроводно отклонение ще има частично спиране на водата до 14.00 часа. \r\nАнна ЛОЗАНОВА", "date": "2019.09.12", "title": "Видин: Пет населени места от областта ще са с нарушено водоподаване заради аварии"}
{"url": "http://www.focus-news.net/news/2019/09/12/2697912/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Традиционният общ дебат Бундестага, ползите от политиката за опазване на климата и резутатите от проучване за това кои са най-големите заплахи за демокрацията в страната са част от основните теми, върху които акцентират водещите печатни издания в Германия.  . \r\n \r\n \r\n*** \r\n  Лидерът на регионалната група на Християнсоциалния съюз (ХСС) Алекандер Добринд вижда възможност за повторение на икономическото чудо в страната чрез прилагане на политика за защита на околната среда и климата, отбелязват в редакцията на германското издание  Der Spiegel . \r\nДобринд смята, че ново икономическо чудо в Германия е възможно тъкмо чрез защита на климата. „Тя представлява реална възможност за екологично икономическо чудо в страната\", цитира изданието думите му от дебата за бюджета в Бундестага. Предпоставка е коалицията да успее да състави „бъдещ пакет“ от мерки за защита на климата и икономическото развитие, което трябва да се случи в рамките на заседанието на кабинета по климата, насрочено за следващата седмица. \r\nХСС многократно издигаха предложения за опазване на климата. Тя бе първата от трите партии в голямата коалиция, която прие „стратегия за климата“ миналия уикенд, насочена към постигане на намаляване на парниковите газове. На по-битово ниво документът насърчава ремонти на сгради с цел енергийна ефективност и закупуването на енергийно ефективни домакински уреди. \r\n„Бъдещ пакет“  по проблема на федералното правителство ще трябва да се създаде без натрупването на нов дълг, поиска политикът от ХСС. „Който трупа националния дълг, краде парите от следващото поколение\", предупреди Добринд. \r\n \r\n*** \r\n  От партията „Зелени“ във федералната германска провинция Долна Саксония настояха за въвеждане на забрана за използване на балони. Според тях попадането на толкова голямо количество отпадъци на пластмасова основа не са полезни за природата, отбелязват в редакцията на германския национален ежедневник  Die Welt . \r\nВеднъж пуснати във въздуха, в повечето случаи балоните попадат сред природата. „Птици и други животни изяждат меките останки от балоните и след това не могат да се хранят нормално, обикновено гладуват до смърт с пълен стомах“, подчерта местният лидер на „Зелени“ Анне Кура.  \r\nБалоните, изработени от естествен латекс, също не са алтернатива. Решение да се избягва употребата на балони с хелий бе прието в град Гютерсло в съседната на Долна Саксония провинция Северен Рейн-Вестфалия. То бе прието в понеделник, а аргументите за налагането му отново са свързани с опазването на околната среда. Засегнати са всички общински мероприятия, включително детски градини и училища. \r\nВ Нидерландия също все по-често забраняват балоните. В 17 процента от общините в страната има действаща разпоредба, показва проучване на екологичната организация De Noordzee. \r\n„От едната страна е мимолетната красива картина на цветни балони във въздуха, от другата - мъртвите птици\", подчерта Кура. Но Министерството на околната среда в Долна Саксония отхвърли изискването на „Зелени“ за налагане на забрана. \r\n„Издигащите се в небето балони винаги са били свързвали с мечти и надежди“, заяви говорителят на регионалния министър на околната среда Олаф Лиез (ГСДП). „Забраната на балоните със сигурност няма да спаси света“, допълни той. \r\n \r\n*** \r\n  Според около половината от гражданите на ФРГ демокрацията в страната е в риск. Това показва проучване на института YouGov, цитирано от националния ежедневник  Die Frankfurter Allgemeine Zeitung . \r\nРезултатите показват, че според 53% от германците има риск за демокрацията. Най-голямата заплаха според мнозинството от анкетираните в момента произтича от десните екстремисти.Около четири на десет респонденти също вярват, че демокрацията ще функционира по-лошо през следващите десет години, отколкото днес. \r\nПо партийна принадлежност привържениците на „Алтернатива за Германия“ (АзГ) в момента са най-недоволни от демокрацията в страната (79 процента). Само малка част от привърженици на „Зелени“ споделят същото мнение (19 процента). Като цяло демокрацията е оценена ясно от мнозинството анкетирани като най-малко добра (83 процента). Въпреки това малко над половината (54 процента) заявиха, че са доволни от демокрацията във Федералната република. \r\nПонастоящем десните екстремисти са най-голямата заплаха за германската демокрация, според около половината от анкетираните (47 процента). Десните популисти и мигранти са на второ място в проучването с 27 процента. Левите екстремисти и САЩ също са основна заплаха, според 22 процента от респондентите. \r\n \r\n***", "date": "2019.09.12", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/09/12/2697914/varna-meditsinskiyat-universitet-v-grada-shte-otkrie-novata-akademichna-godina-na-16-septemvri.html", "text": "Ректорът на Медицински университет - Варна проф. д-р Красимир Иванов, д.м.н. и академичното ръководство на университета организират тържествена церемонията за откриване на новата академична 2019/2020 година. Това съобщиха от пресцентъра на  Медицинския университет . Събитието ще се проведе на 16 септември 2019 г. от 10:00 часа в двора на МУ - Варна на ул. „Марин Дринов“ 55.", "date": "2019.09.12", "title": "Варна: Медицинският университет в града ще открие новата академична година на 16 септември"}
{"url": "http://www.focus-news.net/news/2019/09/12/2697909/mvr-utre-pozharnikarite-shte-otbelezhat-profesionalniya-si-praznik.html", "text": "Пожарникарите ще отбележат професионалния си празник утре. Това съобщиха от пресцентъра на  МВР . Тържеството ще започне от 11.00 часа в двора на ГД \"Пожарна безопасност и защита на населението\" на ул. \"Пиротска\", № 17А. За поредна година българските пожарникари ще отбележат професионалния си празник. Церемонията, в рамките на която ще бъде отслужен водосвет и ще бъдат поднесени венци и цветя пред мемориалната плоча на загиналите при изпълнение на служебните си задължения служители на ГДПБЗН, ще започне в 11 часа. На нея ще присъстват ръководствата на вътрешното министерство и на главната дирекция.", "date": "2019.09.12", "title": "МВР: Утре пожарникарите ще отбележат професионалния си празник"}
{"url": "http://www.focus-news.net/news/2019/09/12/2697911/chez-razpredelenie-proveri-vsichki-saorazheniya-v-blizost-do-uchilishta-i-detski-gradini.html", "text": "ЧЕЗ Разпределение България извърши профилактика на съоръженията от електроразпределителната мрежа, които се намират в близост до учебни заведения. Това съобщиха от пресцентъра на  ЧЕЗ . Проверени са съоръженията около всички училища и детски градини, които се намират на обслужваната от ЧЕЗ Разпределение територия в Западна България. Кампанията се осъществява по повод началото на учебната година. Тя има за цел да потвърди, че съоръженията по електроразпределителната мрежа са в перфектно техническо състояние. \r\n„Правим подобни проверки в началото на всяка учебна година, за да се уверим, че сме взели всички необходими мерки, за да гарантираме безопасността на нашите деца. Профилактиката е необходима и за да минимизираме риска от смущения на учебния процес, заради евентуални прекъсвания на електрозахранването“, каза Васил Василев, директор „Експлоатация и поддържане“ в ЧЕЗ Разпределение България. \r\nСигнали при забелязани нередности по съоръжения на компанията могат да бъдат подавани на денонощната информационна линия 0700 10 010, на имейл адрес klienti@cez-rp.bg и в центровете за обслужване на клиенти на дружеството.", "date": "2019.09.12", "title": "ЧЕЗ Разпределение провери всички съоръжения в близост до училища и детски градини"}
{"url": "http://www.focus-news.net/news/2019/09/12/2697910/dobrich-prodalzhava-muzikalnata-atraktsiya-na-fontana-na-ploshtad-demokratsiya.html", "text": "Фонтанът на площад „Демокрация“ продължава да радва жителите и гостите на Добрич с музикален фон. През тази седмица звучат произведения на добричкия композитор и диригент Милен Апостолов.Това съобщиха от пресцентъра на  Община Добрич . В професионалната си кариера, той участва в множество проекти както в България така и в чужбина. Влиза в селекцията на Форбс България 30 под 30 за влиятелни хора в сферата на изкуството, а негови композиции звучат на едни от най-престижните фестивали за съвременна музика. Има номинация за Икар 2019 за музика към театрален спектакъл, както и две награди за най-добра филмова музика в Лос Анджелис и Сейнт Луис. Участва, като лектор в множество събития а през 2017, заедно с неговия колега Иван Стайков основават първия независим камерен оркестър в България Independent Chamber Orchestra. Ето и композициите, които звучат като музикален фон на Площад „Демокрация“.  \r\nKoмпозиции: \r\nПетте Елемента - композиция в 5 части разкриваща историята на петте елементи съставящи света ни огън, въздух, земя, вода и етер, както и какво съществува отвъд тях. \r\nМалка Класическа Увертюра - композиция в класическа форма отдаваща омаж към великите творци на виенската класика, посветена на баща му. \r\nPieces/Фрагменти - композиция по поръчка за отркиването на музея на София. \r\nИгра за пиано - Една от първите композиции на автора. Тя бива включена в програмта на фестивала pianissimo fest в София за съвременна класическа клавирна музика. \r\nОт утре започва седмица с песни и мелодии на Професионален фолклорен ансамбъл „Добруджа“ по музика на Живко Желев.", "date": "2019.09.12", "title": "Добрич: Продължава музикалната атракция на Фонтана на площад „Демокрация“"}
{"url": "http://www.focus-news.net/news/2019/09/12/2697908/faz-mnozinstvoto-germantsi-vizhdat-risk-za-demokratsiyata-v-stranata-pokazva-prouchvane.html", "text": "Според около половината от гражданите на ФРГ демокрацията в страната е в риск. Това показва проучване на института YouGov, цитирано от националния ежедневник  Die Frankfurter Allgemeine Zeitung . \r\nРезултатите показват, че според 53% от германците има риск за демокрацията. Най-голямата заплаха според мнозинството от анкетираните в момента произтича от десните екстремисти.Около четири на десет респонденти също вярват, че демокрацията ще функционира по-лошо през следващите десет години, отколкото днес. \r\nПо партийна принадлежност привържениците на „Алтернатива за Германия“ (АзГ) в момента са най-недоволни от демокрацията в страната (79 процента). Само малка част от привърженици на „Зелени“ споделят същото мнение (19 процента). Като цяло демокрацията е оценена ясно от мнозинството анкетирани като най-малко добра (83 процента). Въпреки това малко над половината (54 процента) заявиха, че са доволни от демокрацията във Федералната република. \r\nПонастоящем десните екстремисти са най-голямата заплаха за германската демокрация, според около половината от анкетираните (47 процента). Десните популисти и мигранти са на второ място в проучването с 27 процента. Левите екстремисти и САЩ също са основна заплаха, според 22 процента от респондентите. \r\n \r\n Тереза Герова", "date": "2019.09.12", "title": "FAZ: Мнозинството германци виждат риск за демокрацията в страната, показва проучване"}
{"url": "http://www.focus-news.net/news/2019/09/12/2697916/varna-38-nezakonni-postroyki-se-sabaryat-v-tsiganskata-mahala-maksuda-v-grada.html", "text": "38 незаконни постройки се събарят в момента в циганската махала „Максуда“ във Варна. Това каза за  Радио „Фокус“ – Варна  Христо Христов, кмет на район „Младост“ в града. По думите му в момента няма напрежение сред жителите на махалата. Христов добави, че повечето от обитателите на незаконните постройки са били предупредени и повечето от тях са намерили къде да се преместят. Само за един човек с увреждания е предвидено да бъде настанен в СУПЦ – Варна. „Имаме още много постройки за събаряне, като в момента разчистваме една част от района“, добави Христов. \r\nДесислава ВАСИЛЕВА", "date": "2019.09.12", "title": "Варна: 38 незаконни постройки се събарят в циганската махала „Максуда“ в града"}
{"url": "http://www.focus-news.net/news/2019/09/12/2697915/haskovo-v-topolovgrad-se-provezhda-blagotvoritelnata-initsiativa-podari-nadezhda-vmesto-tsvete.html", "text": "„Подари надежда вместо цвете!“ е поредната благотворителна инициатива за подпомагане лечението на малкия Ици от Тополовград. Това съобщиха от пресцентъра на  Общината . Тя се организира по идея на неговата възпитателка Валентина Кирова. Призивът ѝ е към родителите на учениците и децата от детската градина: „Предвидените средства за букети, дарете за лечението на Ици!\" \r\nВ училищата и в детската градина ще бъдат поставени кутии за дарения.", "date": "2019.09.12", "title": "Хасково: В Тополовград се провежда благотворителната инициатива „Подари надежда вместо цвете!“"}
{"url": "http://www.focus-news.net/news/2019/09/12/2697913/liderat-na-abv-rumen-petkov-iztaknatiyat-ruski-shpionin-moni-pasi-sasipa-amerikanskite-i-britanski-sluzhbi.html", "text": "Изтъкнатият руски шпионин Мони Паси съсипа американските и британски служби. Това каза лидерът на АБВ Румен Петков по повод шпионския скандал, съобщиха от пресцентъра на  партията . „Той се оказа по-информиран от тях и назова число на руските шпиони в България, в което усложливо не включи себе си.  Всички предстоящи кадрови промени на шпионлъка на Щатите и Британия, се дължат на това, че Мони изнесе информация, която генерално се разминава с тяхната. Не е нужно да си много тъп, за да говориш такива работи, достатъчно е да носиш червени маратонки. Съболезнования на колегите от Щатите и Британия, които разчитат на хора, които се смеят без да знаят защо“, посочва още лидерът на АБВ.", "date": "2019.09.12", "title": "Лидерът на АБВ Румен Петков: Изтъкнатият руски шпионин Мони Паси съсипа американските и британски служби"}
{"url": "http://www.focus-news.net/news/2019/09/12/2697917/premierat-boyko-borisov-dobroto-partnyorstvo-s-dolna-avstriya-e-primer-za-nasarchavane-na-po-tyasno-regionalno-satrudnichestvo-mezhdu-gradove-obshtini-i-kompanii.html", "text": "Не си представям по-добри приятелски отношения между Долна Австрия и България, заяви премиерът Бойко Борисов след срещата си с министър-председателя на Федерална провинция Долна Австрия Йоханна Микл-Лайтнер, съобщиха от  правителствената информационна служба . „С Йоханна сме приятели от много години, била е на нашата граница. България е държавата, която има нула миграция благодарение на всички взети мерки, спазвайки всички европейски правила“, изтъкна още премиерът Борисов. Българският министър-председател подчерта също отличните си отношения с федералния канцлер на Австрия Себастиан Курц и огромния обем работа, свършен по време на председателствата и на двете страни на Съвета на ЕС. „Имаме много идеи, които обсъдихме сега във връзка с бъдещето на Западните Балкани и на региона“, добави премиерът Борисов.  \r\nПо време на срещата си с Йоханна Микл-Лайтнер, министър-председателят Борисов отбеляза, че доброто партньорство с Долна Австрия е пример за насърчаване на по-тясно регионално сътрудничество между градове, общини и компании. По думите му има реални възможности за задълбочаване на търговско-икономическото партньорство. „В България има много австрийски инвеститори, огромен стокооборот“, подчерта премиерът. Борисов акцентира върху интереса на страната ни от увеличаване на инвестициите от Долна Австрия, особено в проекти с висока производствена и високотехнологична стойност. Според българския министър-председател конкретни резултати може да даде сътрудничеството в областта на цифровизацията на икономиката, внедряването на иновации и информационните технологии. Друга сфера с потенциал за взаимодействие е производството на резервни части и компоненти за водещи световни производители на автомобили и предприятия в сферата на услугите със значителна добавена стойност. Борисов посочи също предимствата на индустриалните зони и технологичните паркове в България. \r\nМинистър-председателят Борисов специално обърна внимание на общото разбиране за огромното значение, което има връзката между науката и бизнеса за икономическия просперитет. Българският премиер добави, че страната ни изключително цени австрийския опит, който е много полезен при утвърждаването на дуалната система на професионално образование в България.  \r\nВ рамките на срещата министър-председателят Бойко Борисов изрази удовлетворение от отличните двустранни отношения с Австрия и от активния политически диалог на всички нива. Премиерът отбеляза конструктивното сътрудничество с Австрия и близките позиции по важни въпроси от дневния ред на Европейския съюз като европейската перспектива на Западните Балкани, миграцията, сигурността, Дунавската стратегия. Отношенията ни с Австрия са близки и приятелски, заяви премиерът Бойко Борисов и подчерта, че Австрия е традиционно важен политически и икономически партньор на България.", "date": "2019.09.12", "title": "Премиерът Бойко Борисов: Доброто партньорство с Долна Австрия е пример за насърчаване на по-тясно регионално сътрудничество между градове, общини и компании"}
{"url": "http://www.focus-news.net/news/2019/09/12/2697920/nsi-prez-perioda-yanuari-yuni-2019-g-iznosat-na-balgariya-za-es-narastva-s-51-spryamo-sashtiya-period-na-2018-g.html", "text": "През периода януари - юни 2019 г. износът на България за ЕС нараства с 5.1% спрямо същия период на 2018 г. и е в размер на 19 029.6 млн. лева. Това сочи  статистика на Националния статистически институт (НСИ) .  \r\n Основни търговски партньори на България са Германия, Румъния, Италия, Гърция, Франция и Белгия, които формират 67.1% от износа за държавите - членки на ЕС. През юни 2019 г. износът за ЕС намалява с 3.6% спрямо същия месец на предходната година и е в размер на 3 085.8 млн. лева. \r\nПри износа на България за ЕС, разпределен според Стандартната външнотърговска класификация, през периода януари - юни 2019 г. в сравнение със същия период на предходната година най-голям ръст е отбелязан в сектор „Минерални горива, масла и подобни продукти“ (95.9%). Най-голям спад се наблюдава в сектор „Мазнини, масла и восъци от животински и растителен произход“ (18.2%). \r\nВносът на България от ЕС през периода януари - юни 2019 г. се увеличава с 1.6% спрямо същия период на предходната година и достига 20 102.0 млн. лв. (по цени CIF). Най-голям е стойностният обем на стоките, внесени от Германия, Италия, Румъния, Гърция и Испания. \r\nПрез юни 2019 г. вносът на България от държавите - членки на ЕС, намалява с 4.8% спрямо същия месец на предходната година и е в размер на 3 272.5 млн. лева.  \r\nПри вноса от ЕС, разпределен според Стандартната външнотърговска класификация, през периода януари - юни 2019 г. в сравнение със същия период на 2018 г. най-голямо процентно увеличение е отчетено в сектор „Безалкохолни и алкохолни напитки и тютюн“ (29.6%). Най-голямо намаление се наблюдава в сектор „Необработени (сурови) материали, негодни за консумация (изкл. горивата)“ (31.7%). \r\nВъншнотърговското салдо (износ FOB - внос CIF) на България с ЕС за периода януари - юни 2019 г. е отрицателно и е на стойност 1 072.4 млн. лева.", "date": "2019.09.12", "title": "НСИ: През периода януари - юни 2019 г. износът на България за ЕС нараства с 5.1% спрямо същия период на 2018 г."}
{"url": "http://www.focus-news.net/news/2019/09/12/2697918/nsi-prez-perioda-yanuari-yuli-2019-g-iznosat-na-stoki-ot-balgariya-za-treti-strani-narastva-s-30-v-sravnenie-sas-sashtiya-period-na-predhodnata-godina.html", "text": "През периода януари - юли 2019 г. износът на стоки от България за трети страни нараства с 3.0% в сравнение със същия период на предходната година и е на стойност 10 510.3 млн. лева. Това сочи  статистика на Националния статистически институт (НСИ) . Основни търговски партньори на България са Турция, Китай, Сърбия, Руската федерация, Съединените американски щати и Република Северна Македония, които формират 50.3% от износа за трети страни. \r\nПрез юли 2019 г. износът на стоки от България за трети страни нараства с 2.2% спрямо същия месец на предходната година и е в размер на 1 682.9 млн. лева. \r\nПрез периода януари - юли 2019 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение със същия период на предходната година е отбелязан в секторите „Минерални горива, масла и подобни продукти“ (30.4%) и „Мазнини, масла и восъци от животински и растителен произход“ (24.0%). Най-голям спад се наблюдава в сектор „Артикули, класифицирани главно според вида на материала“ (16.8%). \r\nВносът на стоки в България от трети страни през периода януари - юли 2019 г. намалява с 2.6% в сравнение със същия период на 2018 г. и е на стойност 12 265.3 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. \r\nПрез юли 2019 г. вносът на стоки в България от трети страни намалява с 9.3% спрямо същия месец на предходната година и е в размер на 1 843.6 млн. лeвa. \r\nПри вноса на стоки от трети страни, разпределен според Стандартната външнотърговска класификация, през периода януари - юли 2019 г. най-голямо увеличение спрямо същия период на предходната година е отчетено в секторите „Мазнини, масла и восъци от животински и растителен произход“ (27.9%) и „Храни и живи животни“ (24.0%). Най-голям спад се наблюдава в сектор „Минерални горива, масла и подобни продукти“ (19.4%). \r\nВъншнотърговското салдо (износ FOB - внос CIF) на България с трети страни през периода януари - юли 2019 г. е отрицателно и е в размер на 1 755.0 млн. лева.  \r\nПрез юли 2019 г. външнотърговското салдо (износ FOB - внос CIF) с трети страни е отрицателно и е на стойност 160.7 млн. лева. \r\n Търговия със стоки на България с трети страни и ЕС - общо \r\nПрез периода януари - юли 2019 г. от България общо са изнесени стоки на стойност 33 130.4 млн. лв., което е с 4.2% повече в сравнение със същия период на предходната година. През юли 2019 г. общият износ на стоки възлиза на 5 273.4 млн. лв. и нараства с 2.5% спрямо същия месец на предходната година. През периода януари - юли 2019 г. общо в страната са внесени стоки на стойност 36 100.6 млн. лв. (по цени CIF), или с 0.4% повече спрямо същия период на 2018 година. През юли 2019 г. общият внос на стоки намалява с 0.4% спрямо същия месец на предходната година и възлиза на 5 576.9 млн. лева.  \r\nОбщото външнотърговско салдо (износ FOB - внос CIF) е отрицателно през периода януари - юли 2019 г. и е на стойност 2 970.2 млн. лева. През юли 2019 г. общото външнотърговско салдо (износ FOB - внос CIF) е отрицателно и е на стойност 303.5 млн. лева.", "date": "2019.09.12", "title": "НСИ: През периода януари - юли 2019 г. износът на стоки от България за трети страни нараства с 3.0% в сравнение със същия период на предходната година"}
{"url": "http://www.focus-news.net/news/2019/09/12/2697921/varna-ogranicheno-e-preminavaneto-na-mps-nad-10-tona-po-patya-zlatni-pyasatsi-kranevo.html", "text": "Забранено е преминаването на моторни превозни средства с маса над 10 тона по пътя Златни пясъци – Кранево, предаде репортер на  Радио „Фокус“ – Варна . Обходният маршрут е през селата Кичево и Оброчище. Движението по част от магистрала „Хемус“ в района на Девня се осъществява двупосочно в едно платно поради ремонтни дейности. Участъкът, в който се работи, е между село Неофит Рилски и Девня от км 393+500 до км 400+100. Ограничено е движението към Варна поради ремонтни дейности. Трафикът се осъществява двупосочно в платното в посока София. Движението към Варна се отклонява в платното за София от км 393+500 до км 401+100. \r\nДиана СТОЕВА", "date": "2019.09.12", "title": "Варна: Ограничено е преминаването на МПС над 10 тона по пътя Златни пясъци – Кранево"}
{"url": "http://www.focus-news.net/news/2019/09/12/2697919/georgi-gyokov-bsp-nyamam-otgovor-na-vaprosa-zashto-upravlyavashtite-izbyagvat-debati-po-temi-kato-bednost-neravenstvo-i-marginalizatsiya-te-nyama-da-izcheznat-ako-ne-govorim-za-tyah.html", "text": "Нямам отговор на въпроса защо управляващите избягват дебати по теми като бедност, неравенство и маргинализация - тези проблеми няма да изчезнат, ако не говорим за тях. Това каза народният представител от ПГ на \"БСП за България\" и председател на Комисията по взаимодействието с неправителствените организации и жалбите на гражданите Георги Гьоков по време на дебатите по доклада за състоянието на националната сигурност за 2018 г., предаде репортер на  Агенция \"Фокус\" . Той призова управляващите да се вслушат в БСП, които са предлагали решения на тези въпроси. \"Първо ще изразя учудването си, че този доклад не беше разпределен на Комисията по взаимодействие с НПО и жалбите на гражданите. Съобщава ни се още в мотивите, че основна цел на доклада е да представи оценките на изпълнителната власт за рисковете и опасностите, и заплахите за ефективността и ефикасността за политиките на националната сигурност и за действията, които институциите на държавата планират да предприемат за следващия период и че той има съществено значение за информирането на публичните институции и на гражданските организации, включително и с други държави, относно политиката за сигурност на Република България. Не намираме за добре този доклад да бъде обсъден за комисията, която осъществява връзка с тези граждански и неправителствени организации. Едва ли някой в тази зала има съмнение, че развитието на гражданското общество в България и значението на това развитие на националната ни сигурност, както и всички свързани с това рискове, заслужават вниманието на българския парламент. Не по-малко значение има тук в тази зала да се чуе становището на това гражданско общество в лицето на неправителствените организации, от обществения живот към комисията както по отношение на доклада за националната сигурност, така и по отношение за самата национална сигурност. Ще си позволя да направя препоръка към председателя на Народното събрание да разпределя такива важни за страната ни документи към Комисията по взаимодействие с НПО и жалбите на гражданите\", допълни Гьоков. Той препоръча на съставителите на доклада да отделят малко място и за националната сигурност в аспекта на развитие на гражданското общество. \"Докладът съдържа изключително много информация, в това число и социална. Така събрана на едно място няма къде другаде да се намери. Той обективно показва тежки проблеми, които действително са заплаха за националната сигурност. Прави впечатление, че тези проблеми присъстват в по-малка или по-голяма степен във всички доклади в години наред назад във времето във всяка една сфера: в здравеопазване, социална политика, вътрешна сигурност, отбрана и т.н. Това правителство, което управлява повече от 10 години страната ни вижда проблемите, но трудно намира решения по тях. В голяма степен се опитва да ги представи в розова светлина. Въпреки че съм се информирал по всички направления на доклада, ще си позволя да коментирам само още една сфера. Там, където се чувствам по-компетентен, а именно националната сигурност в чисто социален аспект. Правилно е отчетено, че демографският проблем е заплаха за социалните и осигурителните ни системи, оттам и заплаха за националната ни сигурност. Дори и защото намалява потенциалът ни като нация в социален, в научен и културен аспект\", допълни Гьоков. По думите му на държавата липсват адекватни политики за насърчаване на раждаемостта. \"Да оставим на страна факта, че нямаме ясно формулирана демографска политика. Имаме стратегия, мерки, екшън планове, но нямаме резултати. Струва ми се, обаче, че при оценката на рисковете, опасностите и заплахите за националната сигурност, когато говорим за социална сигурност, наред с демографските, образователните, здравните, миграционните и бежанските аспекти, трябва да се отдели място на безпрецедентно високите равнища на неравенства, бедност и социално изключване\", изтъкна Гьоков.  \r\nТой отчете, че поляризацията в обществото, значителната младежка и дългосрочна безработица остават сериозни и нерешими проблеми, което не бива да се подминават с лека ръка. \"Липсват констатации и политики по отношение на социалните баланси и социалната политика, въпреки че виждам сериозна тенденция за нарастване на броя на социално изключените. Липсва стратегия за намаляване на риска от разширяване на маргинализиращите се групи, към които се присъединяват все повече представители на средната класа\", посочи още депутатът от БСП. Гьоков уточни, че ще се въздържи по доклада за националната сигурност.  \r\nДеница КИТАНОВА", "date": "2019.09.12", "title": "Георги Гьоков, БСП: Нямам отговор на въпроса защо управляващите избягват дебати по теми като бедност, неравенство и маргинализация - те няма да изчезнат, ако не говорим за тях"}
{"url": "http://www.focus-news.net/news/2019/09/12/2697922/veliko-tarnovo-sotsialnite-uslugi-v-grada-vpechatliha-delegatsiya-ot-kirgizstan.html", "text": "Развитата мрежа от социални услуги във Велико Търново и общината впечатлиха делегация от Киргизстан, която е на специално посещение в града, за да се запознае с практиките и опита на общинската администрация в тази сфера.Това съобщиха от  Община Велико Търново . Акцентът е поставен върху грижата за децата и семействата, върху планирането и предоставянето на интегрирани социални услуги с цел подкрепа на максимално широк кръг от хора.  \r\nГостите от чуждестранната държава бяха посрещнати от Росица Димитрова – директор на дирекция „Социални дейности и здравеопазване“. Тя ги запозна в детайли с модела, по който работи Община Велико Търново. Част от добрите практики е и успешното партньорство с неправителствения сектор, особено що се касае до социалните услуги за деца и семейства. Росица Димитрова представи както реализираните до момента, така и актуалните програми, проекти и местни дейности. \r\nВ работната среща участваха също управители на социални услуги в общината и представители на Сдружение “SOS Детски селища“.  \r\nВизитата е част от проект “FAMILY CARE: development of family-oriented, community based social services for vulnerable families with children in Kyrgyzstan”, финансиран от Европейската комисия. Делегацията ще посети Дневен център за деца и младежи с увреждания „Дъга“ и Център за настаняване от семеен тип за младежи с увреждания I в гр. Велико Търново.", "date": "2019.09.12", "title": "Велико Търново: Социалните услуги в града впечатлиха делегация от Киргизстан"}
{"url": "http://www.focus-news.net/news/2019/09/12/2697923/kyustendil-semeystvo-ot-grada-i-sdruzhenie-sa-podpomognali-46-detsa.html", "text": "Семейство от Кюстендил и сдружение са подпомогнали 46 деца от града. Това съобщиха за  Радио „Фокус” – Кюстендил  от Община Кюстендил. В навечерието на новата учебна година семейството с огромна любов е взело решение вместо подаръци за своя син, средствата, събрани от Светото кръщение на новия християнин да бъдат предоставени на четиридесет и шест деца и младежи от Кюстендил със социални и битови проблеми. С любезната подкрепа на сдружение „Оренда” е събрана сумата от 4 905 лв., с която са закупени чисто нови топли дрехи, раници, учебни помагала, учебници и обувки, за децата. Сдружението ще предостави и допълнителни средства за по един чифт чисто нови обувки за всеки един от учениците. \r\n \r\nВенцеслав ИЛЧЕВ", "date": "2019.09.12", "title": "Кюстендил: Семейство от града и сдружение са подпомогнали 46 деца"}
{"url": "http://www.focus-news.net/news/2019/09/12/2697924/blagoevgrad-izlozhbata-reka-struma-patyat-kam-evropa-sakrovishtnitsa-na-praistoricheski-kulturi-shte-bade-predstavena-v-regionalniya-istoricheski-muzey.html", "text": "Изложбата „Река Струма – пътят към Европа. Съкровищница на праисторически култури“ ще бъде достъпна за посетители в зала „Временни изложби“ на Регионален исторически музей – Благоевград до 7 октомври. Това съобщи за  Радио „Фокус“ – Пирин  Здравка Димитрова, уредник отдел „Връзки с обществеността“ към музея. Изложбата представя резултати от археологическите проучвания на емблематични за региона и за Централните Балкани археологически обекти с широка хронилогическа рамка от няколко хилядолетия (от края на 7 хил. пр. Хр. до средата на 1 хил. пр. Хр). Тя започва с предмети от бита и култовите практики от двете най-важни праисторически селища от каменната епоха – Ковачево и Дамяница. Запознаването с древните култури продължава и през бронзовата епоха, представяйки богат инвентар, намерен в уникална каменна постройка в м. Кайменска чука в покрайнините на Благоевград. Следва колекция от костени игли за коса и части от микенски шлем, открити в загадъчния обект от късната бронзова епоха в м. Бресто край с. Баня. Изложбата завършва с вотивни и надгробни дарове, намерени в светилища (Бабяк, Левуново, Црънча) и некропол (Кочан) от желязната епоха. Посетителите ще се наслаждават на най-ценните предмети  от  тези обекти, някои от тях за първи път експонирани в залите на Регионален исторически музей – Благоевград. \r\nЛивия НИНОВА", "date": "2019.09.12", "title": "Благоевград: Изложбата „Река Струма – пътят към Европа. Съкровищница на праисторически култури“ ще бъде представена в Регионалния исторически музей"}
{"url": "http://www.focus-news.net/news/2019/09/12/2697928/burgas-14-filma-ot-programata-na-mezhdunarodniya-kino-literaturen-festival-cinelibri-shte-badat-predstaveni-e-grada-v-dnite-ot-7-do-20-oktomvri.html", "text": "14 филма от интересната програма на международния кино-литературен фестивал CineLibri ще бъдат представени на бургаската публика в дните от 7 до 20 октомври. Това съобщиха от пресцентъра на  Община Бургас . Сред тях блести \"Офицер и шпионин\" на Роман Полански, чийто сюжет разказва историята на капитан Алфред Драйфус - френско-еврейски войник, погрешно обвинен в шпионаж в полза на германците през 90-те години на 19 век, така наречената \"Афера Драйфус\".  \r\nФилмите ще бъдат излъчвани всяка вечер от 18.30 часа в Експоцентър \"Флора\". Билетите ще са с редовна цена 6 лева, 5 лева за учащи и пенсионери. Продажбата им ще стартира на 1 октомври в каса Часовника, а от 7 октомври нататък билет ще можете да закупите на място в Експоцентър \"Флора\" във всеки от дните с прожекция, след 17.00 часа. \r\nЕто и програмата по дни: \r\n7 октомври - \"Изпепеляване\", в основата на чийто сюжет стои разказ на Харуки Мураками. \r\n8 октомври - \"Заличеното момче\" - филм, създаден по едноименната книга на Гарард Конли, в който участват Никол Кидман и Ръсел Кроу. \r\n9 октомври - \"Клер Дарлинг\" с Катрин Деньов и Киара Мастрояни. \r\n10 октомври - шведският \"Смъртта на един автор\" с Бен Кингсли в главната роля. \r\n11 октомври - \"Офицер и шпионин\". \r\n12 октомври - биографичният \"Казандзакис\", посветен на великолепния гръцки писател с Нобелова награда за литература. \r\n13 октомври - \"Аз, Леонардо\" - едно пътуване в ума на Леонардо да Винчи.  \r\n14 октомври - \"Загадката Анри Пик\" - сюжетът накратко: откриват в библиотека литературен шедьовър, подписан от Анри Пик, майстор на пици от Бретан... \r\n15 октомври - \"Мъжът, който си играеше с огъня\" - документален филм за писателя Стиг Ларшон. \r\n16 октомври - българският \"Безкрайната градина\" на режисьора Галин Стоев. \r\n17 октомври - \"Снимка с Юки\", в който главната роля играе Руши Видинлиев. \r\n18 октомври - \"Тази, за която ме мислите\" с Жулиет Бинош. \r\n19 октомври - българският \"Да се изгубиш нарочно\" на влогъра Крис Захариев. \r\n20 октомври - \"5 е съвършеното число\" - италиански екшън, направен по комикс. \r\nОбщото между всички изброени филми е тяхната литературна основа. Именно връзката между кино и литература стои в основата на концепцията на фестивала CineLibri. Тази година той гостува в Бургас за първи път. \r\nCineLibri 2019 се провежда с подкрепата на Столична програма \"Култура\", Национален фонд \"Култура\", фонд \"Култура\" на Община Варна и Община Бургас, с изключителното партньорство на Vivacom и със съдействието на Jameson и УниКредит Булбанк.", "date": "2019.09.12", "title": "Бургас: 14 филма от програмата на международния кино-литературен фестивал CineLibri ще бъдат представени е града в дните от 7 до 20 октомври"}
{"url": "http://www.focus-news.net/news/2019/09/12/2697930/nezavisen-makedoniya-dvama-pretendenti-za-deputatski-post-v-kosovo-se-sbiha-sled-televizionen-debat.html", "text": "Двама кандидати за депутатско кресло в парламента в Прищина – Дардан Моличай от Социалдемократическата партия и Хаки Абази от „Самоопределение“ – се сбиха след края на телевизионен дебат по телевизия Т7, съобщава електронното издание на македонския вестник  „Независен“  . \r\nГлавният редактор на медията Леонард Керчуку съобщи, че по време на шоуто двамата кандидати са си разменили обиди, които са ескалирали до физическа саморазправа. \r\nМоличай беше генерален секретар на „Самоопределение“ до напускането му на партията и е един от 12-те депутати, които излязоха от движението и сформираха Социалдемократическата партия на Косово. \r\nАбази се присъедини към „Самоопределение“ преди няколко седмици. Преди това беше директор на фондация „Рокфелер“ в Косово. \r\n \r\n Тереза Герова", "date": "2019.09.12", "title": "„Независен“ (Македония): Двама претенденти за депутатски пост в Косово се сбиха след телевизионен дебат"}
{"url": "http://www.focus-news.net/news/2019/09/12/2697925/nsi-prez-2018-g-ot-balgariya-sa-izneseni-stoki-na-stoynost-56-0304-mln-lv-ili-s-26-poveche-spryamo-2017-godina.html", "text": "През 2018 г. от България са изнесени стоки на стойност 56 030.4 млн. лв., или с 2.6% повече спрямо 2017 година. Това сочи  статистика на Националния статистически институт (НСИ) .  При сравнение на месечните данни за 2018 г. с данните за съответния месец на предходната година най-голям ръст се наблюдава при износа през януари (14.6%), а най-голям спад е регистриран през февруари (5.0%). \r\nВнесените стоки (по цени CIF) през 2018 г. са за 62 875.6 млн. лв., което е с 6.1% повече от предходната година. Съпоставката на месечните данни за вноса през 2018 и 2017 г. показва, че най-голямо е увеличението през януари (19.3%), а най-голямо понижение е регистрирано през декември (8.6%). Външнотърговското салдо (износ FOB - внос CIF) за 2018 г. е отрицателно и е в размер на  \r\n6 845.2 млн. лева. \r\nИзносът на стоки от България, разпределен според Стандартната външнотърговска класификация, показва, че през 2018 г. в сравнение с 2017 г. най-голям ръст е отчетен при износа на „Машини, оборудване и превозни средства“ (10.5%). Най- голям спад се наблюдава при износа от сектор „Безалкохолни и алкохолни напитки и тютюн“ (9.9%). \r\nПри вноса на стоки най-голямо нарастване е регистрирано в сектор „Безалкохолни и алкохолни напитки и тютюн“ (15.2%), докато намаление не се наблюдава в нито един от секторите.  \r\n Търговия със стоки на България с ЕС \r\nПрез 2018 г. износът на стоки от България за страните от ЕС нараства с 9.1% спрямо предходната година и е в размер на 37 700.3 млн. лева. Основни търговски партньори на България са Германия, Италия, Румъния, Гърция, Франция и Белгия,  които формират 67.5% от износа за ЕС. \r\nВносът на стоки в България от страните от ЕС през 2018 г. се увеличава с 5.6% в сравнение с 2017 г. и е в размер на 39 907.7 млн. лева. Най-съществен е стойностният обем на стоките, внесени от Германия, Италия, Румъния, Испания и Гърция, които представляват 56.4% от вноса от ЕС. \r\nВъншнотърговското салдо (износ FOB - внос CIF) на България със страните от ЕС за 2018 г. е отрицателно и е в размер на 2 207.4 млн. лева. \r\nИзносът на стоки от България за ЕС, разпределен според Стандартната външнотърговска класификация, показва, че през 2018 г. в сравнение с 2017 г. най-голямо е увеличението в сектор „Минерални горива, масла и подобни продукти“ (35.8%). Спад се наблюдава единствено в сектор „Мазнини, масла и восъци от животински и растителен произход“ (6.8%). \r\nНай-голям ръст при вноса на стоки от ЕС е регистриран в сектор „Безалкохолни и алкохолни напитки и тютюн“ (12.7%), а най-голямо понижение се наблюдава в сектор „Минерални горива, масла и подобни продукти“ (5.3%). \r\n Търговия със стоки на България с трети страни   \r\nПрез 2018 г. износът на стоки от България за трети страни намалява с 8.6% спрямо предходната година и е на стойност 18 330.1 млн. лева. Водещи търговски партньори на България са Турция, Китай, Съединените американски щати, Сърбия, Република Северна Македония и Руската федерация, които формират 52.2% от износа за трети страни. \r\nВносът на стоки в България от трети страни през 2018 г. нараства със 7.2% в сравнение с 2017 г. и е в размер на 22 967.9 млн. лева. Най-голям е стойностният обем на стоките, внесени от Руската федерация, Турция, Китай, Сърбия и Египет, чийто дял възлиза на 64.9% от вноса от трети страни. \r\nВъншнотърговското салдо (износ FOB - внос CIF) на България с трети страни за 2018 г. е отрицателно и е в размер на 4 637.8 млн. лева.", "date": "2019.09.12", "title": "НСИ: През 2018 г. от България са изнесени стоки на стойност 56 030.4 млн. лв., или с 2.6% повече спрямо 2017 година"}
{"url": "http://www.focus-news.net/news/2019/09/12/2697927/koha-ditore-kosovo-sasht-nastoyavat-za-otmyana-na-mitata-za-srabskite-stoki-prizovavat-za-konsensus-otnosno-dialoga.html", "text": "Посланикът на САЩ в Белград Кайл Скот подчерта, че косовският въпрос е една от най-големите пречки в отношенията между Вашингтон и Белград, отбелязва електронното издание на прищинския ежедневник  Koha Ditore . \r\nСкот бе категоричен, че САЩ очакват новото правителство, което ще бъде сформирано в Прищина, да отмени митата за внос на сръбски продукти в страната. „Надяваме се след изборите в Косово да се върнем към усилията за намиране на дългосрочно решение, което ще допринесе за мира в региона“, цитира изданието думите му.  \r\nМеждувременно премиерът на Косово в оставка Рамуш Харадинай повтори, че митата няма да бъдат отменени, докато Сърбия не признае независимостта на най-младата държава на Балканите. \r\nБившият депутат от „Самоопределение“ Фиторе Пацоли отбеляза, че партията му се застъпва за реципрочност в отношенията със Сърбия, но не е разработила подробно стъпките, които В ще предприеме относно митата, в случай че ръководи новото правителство в Прищина. \r\n \r\n Тереза Герова", "date": "2019.09.12", "title": "Koha Ditore (Косово): САЩ настояват за отмяна на митата за сръбските стоки, призовават за консенсус относно диалога"}
{"url": "http://www.focus-news.net/news/2019/09/12/2697932/plovdiv-zadarzhani-sa-petima-dushi-za-sbivane-v-restorant-v-rayon-yuzhen.html", "text": "Задържани са петима души за сбиване в ресторант в район „Южен“. Това съобщиха от  ОДМВР - Пловдив . Те са арестувани като инициатори на сбиването в пловдивското заведение. Около 23.30 часа във вторник патрул на Първо РУ реагирал на сигнал за конфликт в ресторант в район „Южен“. Според първоначалната информация, петима употребили алкохол клиенти нанесли побой на двама мъже от съседна маса, които им отправили забележка, и си тръгнали в неизвестна посока. При прерасналата физическа саморазправа била ударена и 31-годишна посетителка, на която е оказана медицинска помощ. В хода на проверката са снети обяснения от персонала на заведението и очевидци на случилото се. Уведомен е дежурен районен прокурор и са предприети действия за издирване на извършителите. В рамките на вчерашния ден са установени и задържани пловдивчани на 39 и 43 години, двама жители на Куклен на 32 и 50 години и 47-годишен свиленградчанин. Под наблюдение на Районна прокуратура – Пловдив работата по случая продължава.", "date": "2019.09.12", "title": "Пловдив: Задържани са петима души за сбиване в ресторант в район „Южен“"}
{"url": "http://www.focus-news.net/news/2019/09/12/2697929/krasimir-tsipov-gerb-dokladat-za-natsionalnata-sigurnost-pokazva-uspehi-v-borbata-s-kontrabandata-uvelichenie-na-razkrivaemostta-na-prestapnostta-i-namalyavane-na-katastrofite.html", "text": "Докладът за националната сигурност показва успехи в борбата с контрабандата, увеличение на разкриваемостта на престъпността и намаляване на катастрофите. Това каза народният представител от ПГ на ГЕРБ Красимир Ципов по време на дебатите по доклада за състоянието на националната сигурност за 2018 г., предаде репортер на  Агенция \"Фокус\" . \"Този доклад се писа в продължение на няколко месеца от работна група с представители на всички институции, свързани с националната сигурност. Той дава много ясна и реалистична оценка на постигнатото през изминалата година и на състоянието на националната сигурност. Чуха се много критики от тази трибуна по една или друга тема, свързана с националната сигурност. Следва да отбележим няколко изключително важни и сериозни постижения, които са факт от 2017 г. нататък. След сформирането на настоящото правителство, бе приета и една много ясна и конкретна управленска програма, свързана с темата сигурност, свързана и с темата национална сигурност. През 2018 г. трябва да се отбележат значителните успехи по отношение на противодействието на контрабандата. Нека да напомним, че всички мерки и действия, които бяха предприети от 2015 г. насам дават своя изключително сериозен резултат. Ние постигаме нива, които не са характерни за старите демокрации, държави-членки на ЕС. Започнахме от нива от порядъка на 25 и 30 % само преди четири години, а сега вече се наблюдават резултати. Те не ги дава това правителство. Тези резултати се дават от независими органи, които правят своите проучвания. Те показват, че  нивото на контрабандата на цигари в България вече е около 5 %. Пак отбелязвам, че само преди 4 години нивата бяха 5 до 6, до 7 пъти по-големи. Изключително важно е да се обърне внимание, че благодарение на мерките, които предприе българското правителство и по отношение укрепване капацитета на МВР, дадоха своя съвсем ясен резултат. Имаме много сериозно увеличение на разкриваемостта на престъпността, особено по отношение на престъпленията срещу личността.  \r\nВ заключение искам да обърна внимание в този раздел в доклада, който дава много ясна, конкретна и детайлна картина на състоянието на пътната безопасност\", заяви Ципов. По думите му това е тема, която е на дневен ред от години насам. \"През 2018 г. следва да се отбележи, че инцидентите, пострадалите и жертвите след ПТП са намалели средно с 15 %. Жертвите от 710 през 2017 г. са 612. Тези  точно ПТП предизвикват изключително сериозни проблеми и засягат много български семейства. Така че нека да завърша с това - докладът е реалистичен, аналитичен и дава наистина реална оценка на състоянието на националната сигурност, а не както казаха преждеговорищите колеги, че ние не виждаме абсолютно никаква аналитична оценка и не знаем какво е състоянието на националната сигурност\", заяви Ципов. Народният представител от ГЕРБ призова депутатите да подкрепят доклада за националната сигурност. По думите му практиката на изготвяне на такъв доклад трябва да продължи, защото може да се даде реална оценка за състоянието на държавата.  \r\nДеница КИТАНОВА", "date": "2019.09.12", "title": "Красимир Ципов, ГЕРБ: Докладът за националната сигурност показва успехи в борбата с контрабандата, увеличение на разкриваемостта на престъпността и намаляване на катастрофите"}
{"url": "http://www.focus-news.net/news/2019/09/12/2697926/mkd-makedoniya-patsoli-obvini-rusiya-v-podpomagane-na-srabskata-kampaniya-za-otteglyane-na-priznaniyata-na-nezavisimostta-na-kosovo.html", "text": "В интервю за американския портал Axios, цитирано от македонското електронно издание  МКД , министърът на външните работи на Косово обвини Русия в подпомагане на Сърбия в кампанията й да убеди  африканските държави да оттеглят дипломатическото признание на най-младата държава на Балканите. \r\nСърбия категорично се противопоставя на независимостта на Косово и предприема скрити действия, за да убеди други държави да отменят решението си, подчертава порталът. Целта е, по думите на сръбския външен министър Ивица Дачич, общият брой страни, които признават Косово, да падне под 97, или половината от членовете в ООН. \r\nВ интервюто Пацоли твърди, че той самият е част от „кампания\", в която Сърбия съставя дипломатически писма и се опитва да убеди държавниците да ги подпишат, без да преминават през процедура, често чрез „престъпления\". Съгласно думите му Русия, която подкрепя Сърбия по въпроса за Косово, „очевидно е участвала“ в кампанията за непризнаване на Косово. \r\nСпоред него не е ясно дали тази помощ включва облекчаване на плащанията, но отбеляза, че Русия има споразумения за продажби на оръжие и други бизнес дейности със страни, към които е насочена сръбската кампания. \r\nПацоли казва, че Косово може да се откаже от митата върху сръбските стоки, „ако Сърбия е готова да седне на масата за преговори и да сътрудничи на базата на взаимно доверие\". \r\n„Това означава да се спазват предишни споразумения между нашите държави и да се вземе предвид съществуването на Косово като държава със собствени граници и конституция\", поясни косовският външен министър и добави: „Косово иска да бъде третирано еднакво за масата за преговори, а не като непризната държава. От друга страна, Косово трябва да осъзнае, че Сърбия няма да го признае да получи без нищо в замяна\". \r\nПацоли подчерта още, че най-добрата стратегия двете страни да се върнат на масата за преговори е Косово да временно да спре митата за период от шест месеца, през което време диалогът ще бъде засилен и възстановен, ако няма конкретни резултати. \r\n„Междувременно Сърбия трябва да спре кампанията си за непризнаване, която противоречи на духа на диалога и Брюкселското споразумение от 2013 г.“, категоричен бе Пацоли. \r\n \r\n Тереза Герова", "date": "2019.09.12", "title": "МКД (Македония): Пацоли обвини Русия в подпомагане на сръбската кампания за оттегляне на признанията  на независимостта на Косово"}
{"url": "http://www.focus-news.net/news/2019/09/12/2697931/georgi-krastev-savet-za-sigurnost-kam-ministerski-savet-v-doklada-za-natsionalnata-sigurnost-ne-sme-skrili-nito-edin-problem-v-nashata-strana.html", "text": "В Доклада за националната сигурност не сме скрили нито един проблем в нашата страна. Това каза Георги Кръстев, съветник към политическия кабинет на министър-председателя и секретар на Съвета по сигурността към Министерския съвет по време на дебатите по доклада за състоянието на националната сигурност за 2018, предаде репортер на  Агенция \"Фокус\" . \"Искам да благодаря за задълбочените обсъждания в постоянните комисии и тук в залата. Бих искал да изразя благодарност за внимателния прочит, за отправените препоръки и изразената подкрепа към доклада\", каза още Кръстев. Той посочи, че е бил разгледан в Съвета по сигурността, където представители на президентството са направили предложения, които са отразени. \"Първото председателство на Съвета на ЕС от страна на Република България беше основанието да разширим доклада с дейността на нашата страна в рамките на ЕС именно от гледна точка на това председателство. Ние нямаше как да го пренебрегнем и то има пряка връзка с националната сигурност.По отношение на текстовете за корупцията при подготовката на доклада бяха направени консултации относно включването на текстове, касаещи изпълнението на закона от специално избраната за него комисия. Стигна да се до извода, че изпълнителната власт няма как или би било неправилно в своя доклад да включва информация и оценки за дейност на независим от изпълнителната власт орган. Определено мога да се съглася с тезата, за нюанс, стремеж за скриване на какъвто и да е проблем в нашата страна. Всеки раздел, касаещ състоянието на националната сигурност, когато има проблем, той е дефиниран\", допълни още Кръстев. Той посочи, че при подготовката на доклада стремежът е той да бъде готов в първото полугодие. \"Практиката показва, че няма годишен доклад за състоянието на националната сигурност, който да е внесен преди юли месец\", уточни още Кръстев.  \r\nДеница КИТАНОВА", "date": "2019.09.12", "title": "Георги Кръстев, Съвет за сигурност към Министерски съвет:  В Доклада за националната сигурност не сме скрили нито един проблем в нашата страна"}
{"url": "http://www.focus-news.net/news/2019/09/12/2697935/plovdiv-rayonnata-prokuratura-privleche-kato-obvinyaem-21-godishen-mazh-za-nezakonno-darzhane-na-147-kg-tyutyun.html", "text": "Районна прокуратура – Пловдив привлече като обвиняем мъж с инициали  Ф.М. (на 21 г.) по досъдебно производство за държане на акцизни стоки без бандерол, когато такъв се изисква по закон. Това съобщиха от пресцентъра на  Апелативна прокуратура - Пловдив . За времето от 9 септември 2019 г. до 11 септември 2019 г. под ръководството на Районна прокуратура - Пловдив на територията на гр. Пловдив е проведена специализирана полицейска операция за незаконно разпространение на акцизни стоки без бандерол, в която са участвали служители на Регионална дирекция на „Гранична полиция“ – Смолян и на ОДМВР - Пловдив.   \r\nНа 9 септември 2019 г. в гр. Пловдив е извършена проверка на лек автомобил, в който са открити 52 запечатани найлонови плика, пълни с нарязан тютюн с общо тегло 147 кг. Той е бил паркиран пред административна сграда. Автомобилът е бил управляван от обвиняемия Ф.М., който е бил задържан от полицейските служители. Установено е, че на опаковките на пликовете са залепени етикети на тютюнообработващи компании. Обвиняемият Ф.М. е задържан за срок от 72 часа с постановление на наблюдаващия прокурор. При последвала проверка в офис на фирма са открити още 10 кг ситно нарязана тютюн. \r\nПо време на полицейската операция са извършени проверки в още две складови помещения в гр. Пловдив. Оттам  са иззети общо 356 кг нарязан тютюн. В първия склад са намерени 97 запечатани найлонови пликове с нарязан тютюн, с общо тегло 140 кг. На опаковките са били поставени етикети на известни марки. Във второто помещение са открити 12 чувала и 26 плика със ситно нарязан тютюн, с общо тегло 225 кг.  \r\nВпоследствие е извършено претърсване и изземване и в къща в гр. Пловдив, където са открити още 292 кг ситно нарязан тютюн, разпределен в чували, както и 5 кг, разфасован тютюн по-малки опаковки. При огледа са намерени два броя везни, принтер, преносим компютър, транспортни опаковки на куриерски фирми и опаковъчно полиетиленово фолио.  \r\nОбщото тегло на иззетия тютюн по време на специализираната полицейска операция е общо 819 кг.  \r\nПод ръководството на Районна прокуратура - Пловдив продължават следствените действия по случая.", "date": "2019.09.12", "title": "Пловдив: Районната прокуратура привлече като обвиняем 21-годишен мъж за незаконно държане на 147 кг тютюн"}
{"url": "http://www.focus-news.net/news/2019/09/12/2697939/sport-balgariya-zapochva-uchastieto-si-na-evrovoley-2019-sreshtu-gartsiya.html", "text": "Днес стартира европейското първенство за мъже (12 - 29 септември), което за първи път ще се проведе в 4 различни страни (Франция, Белгия, Холандия и Словения). България започва участието си в Група А, в която мачовете ще се играят в Монпелие (Франция). Първият съперник на националите е възродения тим на Гърция, който не е участвал на шампионат на Стария континент от 2009 година. В последния момент от състава на България отпадна Розалин Пенчев, който е получил контузия, а негово място бе включен Георги Петров. Хубавата вест за националния ни тим е възстановяването на Тодор Скримов, който се контузи на двубоя с Бразилия във Варна.", "date": "2019.09.12", "title": "Спорт: България започва участието си на Евроволей 2019 срещу Гърция"}
{"url": "http://www.focus-news.net/news/2019/09/12/2697938/burgas-uchenitsite-ot-ou-vasil-levski-v-kvartal-gorno-ezerovo-shte-vlyazat-v-novi-i-prostorni-klasni-stai-na-parviya-ucheben-den.html", "text": "Само след 4 дни учениците от бургаското училище „Васил Левски“ в квартал „Горно Езерово“ ще влязат в чисто нови и просторни класни стаи. Това съобщиха от пресцентъра на  Община Бургас . Причината е приключващото строителство на новия модерен корпус с топла връзка на учебното заведение. Средствата за строежа на новия корпус са осигурени от Община Бургас, ОУ „Васил Левски\" - „Горно Езерово\" и Министерството на образованието и науката. \r\nПристройката осигурява още 8 нови учебни стаи към досегашните 7 в старата сграда, с което базата на училището се разширява двойно. В тях ще се провеждат занятията на учениците в начален курс. Стаите са оборудвани с нови индивидуални ученически столове и чинове, които ще позволяват децата да ги конфигурират, когато имат групова задача или да ги подредят в кръг, когато имат интерактивни игри. \r\nНовата сграда ще попълни и няколко сериозни липси на училищната база, като здравен кабинет, модерна столова за хранене, кабинет на училищния психолог, голям физкултурен салон, асансьор и просторна тераса, където ще се осъществяват училищни занимания на открито, когато времето позволява. \r\nДворното пространство пред училището също е напълно обновено и готово да посрещне ученици в първия учебен ден. \r\nВ ОУ „Васил Левски“ учат около 450 ученици, като очакванията са през тази учебна година броят им да се увеличи. Обновената и разширена база ще позволи децата да се учат в по-просторни и комфортни условия. \r\nИзграждането на новото крило на училището е част от програмата на Община Бургас в последните години, свързана с обновяването на съществуващата и създаването на нова и съвременна образователна инфраструктура.", "date": "2019.09.12", "title": "Бургас: Учениците от ОУ „Васил Левски“ в квартал „Горно Езерово“ ще влязат в нови и просторни класни стаи на първия учебен ден"}
{"url": "http://www.focus-news.net/news/2019/09/12/2697942/dobrich-obshtinata-organizira-kontsert-po-povod-65-godini-ot-sazdavaneto-na-profesionalen-folkloren-ansambal-dobrudzha.html", "text": "Общината организира концерт по повод 65 години от създаването на Професионален фолклорен ансамбъл (ПФА) „Добруджа“, предаде кореспондентът на  Радио „Фокус” – Варна . Събитието е бенефис на хореографа Христо Христов и е посветено на 60 години от рождението на проф. д-р Костадин Бураджиев, дългогодишен художествен ръководител през годините на ансамбъла. В момента главен художествен ръководител на ансамбъла е Стоян Господинов, музикален ръководител е Живко Желев, репетитори - Иванка Русева и Мариан Опълченов. В програмата са включени „Добруджанска сюита“ – „Калйова мама“, „Мома Иринка“, „Гайдата свири, говори“ и „Добруджанска тройка с оркестър“; „Провадийски игри“ - хореограф е Г. Велев, музика – проф. д-р Костадин Бураджиев, изпълнението е на Академичен хор при АМТИИ- град Пловдив с главен диригент проф. Бураджиев; „На сватба“, „Момински танци“ – „Мома добруджанка“, „Дойно ле“, „Гради Димо“ и „Музикална разходка“. Спектакълът ще завърши с „Тракийска сюита“. Концертът е на 13 септември от 18,30 часа на голямата сцена на Драматичен театър „Йордан Йовков“. \r\nЖулиета НИКОЛОВА", "date": "2019.09.12", "title": "Добрич: Общината организира концерт по повод 65 години от създаването на Професионален фолклорен ансамбъл „Добруджа“"}
{"url": "http://www.focus-news.net/news/2019/09/12/2697936/d-r-nadya-taneva-sotsialno-podpomagane-plovdiv-ako-roditelite-na-deteto-koeto-padna-ot-vtoriya-etazh-badat-podvedeni-pod-nakazatelna-otgovornost-shte-predpriemem-myarka-na-zakrila.html", "text": "Ако родителите на детето, което падна от втория етаж на жилищна кооперация в Пловдив, бъдат подведени под наказателна отговорност, отдел „Закрила на детето“ ще предприеме мярка на закрила спрямо него. Това каза на пресконференция по повод инцидента от 6 септември д-р Надя Танева, директор на „Социално подпомагане“ – Пловдив, предаде репортер на  Радио „Фокус“ – Пловдив . Танева посочи, че социалните служители усилено работят със семейството на пострадалото дете. „По последни данни от тази сутрин, детето е изведено от Интензивно отделение и няма опасност за живота му. Майката придружава момиченцето, а бащата ходи при него преди и след работа. Лекарите уверяват, че родителите се грижат адекватно за детето и се интересуват от него“, коментира Танева. По думите ѝ социалните служби следят всяка стъпка на семейството. „Те пожелаха психологическа подкрепа, тъй като са изключително стресирани от ситуацията. Издадено е направление за такава подкрепа и за обследване на родителския капацитет“, посочи тя. \r\nДнес в Отдел „Закрила на детето“ е била проведена среща с бабата на детето по майчина линия и сестрата на майката. Те са изразили абсолютна готовност да полагат грижи за детето, ако родителите бъдат подведени под наказателна отговорност. \r\nД-р Надя Танева посочи, че още е рано да се отговори на най-важния въпрос, а именно дали момиченцето ще бъде изведено от семейството. „За да се вземе това решение, трябва да се свърши страшно много работа. Като за начало имаме срок, в който да направим пълно обследване на ситуацията преди инцидента. В момента събираме информация от съседи и работодатели, за да видим дали това е инцидент – дали семейството по принцип живее в такива социални условия, тоест да употребява и злоупотребява с алкохол. При посещението в дома се установи, че кошарата на детето се намира под прозореца, като е раздалечена със скрин. Семейството твърди, че момиченцето е стъпило на скрина и е паднало от прозореца. Проверката установи, че условията, при които се отглежда детето, са абсолютно адекватни – има необходимите дрехи, играчки и храна. Не можем да кажем, че Дария не се отглежда в нормални условия. Напротив. Съседите твърдят, че майката разхожда детето всеки ден. Много е важно, че то се възстановява. След скенера и другите прегледи, които му предстоят днес, ще получим обратна връзка“, каза Танева. \r\nПо време на пресконференцията стана ясно, че бащата е на 63 години и това е първо дете за него. Майката е около 40-годишна, тя има предишен брак и по-голямо дете, което вече е пълнолетно. \r\n„Много трудно може да докажем дали се злоупотребява с алкохол в семейството, но въпреки това всички тези обстоятелства ще са много важни – как родителите посрещат нуждите на детето. Те съдействат на социалните служби, осъзнават инцидента, много са притеснени. Това, което констатираме, е, че родителите не са нехайни. Ще проверим и обстоятелствата преди инцидента“, каза още директорът на „Социално подпомагане“ в Пловдив. \r\nД-р Надя Танева посочи, че инцидентът се е случил на 6 септември, но социалните служби разбират за случая преди два дни след публикации в медиите. \r\n„Детето има травма само на главата. Няма други наранявания, белези или синини. Надявам се случилото се да няма последствия за развитието му“, добави Танева. \r\nТони МИХАЙЛОВ", "date": "2019.09.12", "title": "Д-р Надя Танева, „Социално подпомагане“ – Пловдив: Ако родителите на детето, което падна от  втория етаж, бъдат подведени под наказателна отговорност, ще предприемем мярка на закрила"}
{"url": "http://www.focus-news.net/news/2019/09/12/2697940/varna-uvelichenie-na-pozharite-v-suhi-trevi-se-nablyudava-prez-tazi-godina-v-grada-i-regiona.html", "text": "През тази година оперативната обстановка във Варна има изменение по посока на увеличение броя на пожарите в сухи треви и отпадъци. Това каза за  Радио „Фокус“ – Варна  комисар Тихомир Тотев, началник на регионална дирекция „ПБЗН“ във Варна. Той добави, че от началото на годината са възникнали 2801 пожар срещу 2600 за същия период на миналата година. По думите му, увеличението се дължи основно на климатичните изменения.  Комисар Тихомир Тотев допълни, че тази година се наблюдава сухо лято с високи температури, което е било предпоставка за възникване на пожари на много широки площи от тревна растителност. Освен това, през периода са възникнали  4 горски пожара, при които не е имало  унищожена дървесина – т.нар. низови пожари. „Като погледнем статистиката можем да се похвалим и затова, че жертвите през тази година са по-малко спрямо миналата“, допълни началникът на пожарната в града. Той посочи, че към момента има 4 загинали граждани, а миналата година за същия период са били 5-ма. Няма пострадали пожарникари и трудови злополуки през периода, а пострадалите граждани при пожари през периода са 19 срещу 13 за миналата година. \r\n \r\nДесислава ВАСИЛЕВА", "date": "2019.09.12", "title": "Варна: Увеличение на пожарите в сухи треви се наблюдава през тази година в града и региона"}
{"url": "http://www.focus-news.net/news/2019/09/12/2697933/vzglyad-za-balgarite-stana-opasno-da-druzhat-s-rusiya.html", "text": "Лидерът на българското движение „Русофили“ е обвинен в шпионаж и опит да влияе на общественото мнение в страната. Премиерът Бойко Борисов заяви, че делото на Малинов няма отношение към българо-руските отношения. Но делото за „руската следа“ в момента на възможно възобновяване на преговорите за „Южен поток“ и строителството на АЕЦ в Беле изглежда много нееднозначно, пише авторитетното руско издание  „Взгляд“  в материал, представен без редакторска намеса. \r\nВ сряда българският премиер Борисов обяви на заседание на своето правителство, че арестът на Малинов, обвинен в шпионаж, не бива да бъде свързван с руско-българските отношения. Въпреки това Борисов свърза едното с другото именно в това заявление – той спомена през запетайки задържането на Малинов, последното антируско заявление на българското външно министерство и машинациите на определени руски олигарси. \r\n„Когато се случва нещо, с което не сме съгласни, МВнР реагира“, цитира ТАСС думите на министър-председателя на страната. Напомняме, че на българското външнополитическо ведомство, ръководено от колегите на премиера от „проевропейската“ партия ГЕРБ, не му хареса, че операцията на Червената Армия в България през 1944 година е определена като освобождение. \r\n„Второ. Когато руските олигарси се опитват да реализират в България проекти, свързани с нашия военно-промишлен комплекс и други (проекти), то нашите специални служби заедно с други служби и прокуратурата работят“, обяви Борисов. \r\nИ това второ заявление на Борисов вече е малко по-близо до „шпионския скандал“ с Малинов. Както твърдят българските медии, „в шпионския скандал се оказаха замесени също и (ръководителят на Руския институт за стратегически изследвания) Леонид Решетников... русият олигарх Константин Малофеев, избягалият в Сърбия бивш банкер Цветан Василев и собственикът на военен завод в България Емелян Гебрев“. \r\nНиколай Малинов, чиято организация „Русофили“ се занимава или с хуманитарни акции (конкретно, грижи се за паметниците на руските войници), или провежда политически кампании (например, беше организиран референдум за необходимостта от развитие на ядрената енергетика в България), бе обвинен в това, че предполагаемо е предавал секретна информация на чуждестранни организации. Тези организации са две: Обществото за развитие на руското историческо просвещение „Двуглав орел“, ръководено от Малофеев и Руският институт за стратегически изследвания (РИСИ), чийто директор е Решетников. \r\nВ тази връзка, българският прокурор Сотир Цацаров обяви, че на Решетников е забранено да влиза на територията на България за срок от 10 години. Що се отнася до тази забрана, както отбеляза ръководителят на РИСИ, той се надява да доживее до 83 години (когато ще изтече забраната), да посети отново страната и да се срещне с българските си приятели. „Няма нищо сериозно по обвиненията, всичко е измислено“, заяви пред телевизионния канал „Царьград“ Решетников, коментирайки обвиненията на българския прокурор. Но предаването на информация на „Двуглав орел“ и РИСИ не беше единственото престъпление, за което се опитват да уличат лидера на „Русофили“. \r\nСъщо така Малинов уж е възнамерявал да участва в придобиването на български телекомуникационен оператор, използвайки средства от руска банка и по този начин „чрез придобиването на доходен отрасъл в България“, да влияе на социалния и политическия живот в страната. Целта на Малинов е била да влияе на политическия живот „не явно“, а тайно, заявяват от българската прокуратура. Защо придобиването на телекомуникационен оператор се смята за нещо престъпно, не се обяснява. \r\nОтношение към всички тези „актове на шпионаж“ на Малинов може да имат и банкерът Василев и оръжейният барон Гебрев, чиито имена циркулират в българската преса във връзка с делото срещу лидера на „Русофили“. Но самата поява на тези имена изглежда симптоматична (както и това, че премиерът Борисов изведнъж заговори за интерес на „руски олигарси“ към българския ВПК). \r\nСамото обвинение срещу Малинов за предаване на секретна информация изглежда абсурдно, подчерта в коментара си пред вестник „Взгляд“ българският издател и обществен деец Светлана Шаренкова. \r\n„Достъпът до секретна информация може да бъде разрешен само от специализирана агенция тук в България, при това само след преминаване на всички съответстващи проверки. Малинов не е държавен служител и, разбира се, не е преминавал такива проверки. Сферата на неговата дейност е развитието на културните и духовните връзки с Русия“, поясни тя. \r\n„Обвиненията в шпионаж в полза на друга държава изискват много категорични доказателства“, добави Шаренкова. „Засега прокуратурата не е предявила никакви конкретни факти, като се ограничи само с общи заявления за наличието на някаква секретна информация, която не може да бъде разгласявана“. Едва ли за доказателство за престъпните замисли на лидера на „Русофили“ може да бъде считан намерения при обиска доклад „Необходимостта от геополитическа преориентация на България“, описващ текущата ситуация в страната и мерките, които трябва да бъдат предприети, за да се промени ориентацията към Русия „на основата на православието и славянската култура и традиции“. \r\nЗа това, че обвиненията срещу Малинов са съшити с бели конци, може да свидетелства и следният факт. Предполагаемият шпионин, който е заплашен от до 15 години лишаване от свобода, е пуснат след ареста. Както вече отбеляза вестник „Взгляд“, българското законодателство, за разлика от руското, позволява да бъде арестуван човек без да му се повдигат обвинения. Така се случи и с Малинов. Общественият деец съобщи, че е пуснат срещу залог от 50 хиляди лева и подписка за неотклонение. \r\nНо няма никакви гаранции, че „шпионското дело“ ще заглъхне. Както вече бе споменато по-горе, появата в този контекст на господин Гебрев, когото самата българска преса нарича „скандален търговец на оръжие“, е крайно симптоматично. Този бизнесмен вече е бил основен обвиняем в антируската кампания. При това кампанията, свързана със случая Скрипал. През пролетта на тази година Емелян Гебрев отникъде заяви пред финансираното от Конгреса на САЩ радио „Свободна Европа“ (и това заявление бе тиражирано, конкретно, през съвместен медиен проект на радио „Свобода“ и „Гласа на Америка“), че още през 2015 година са се опитали да го отровят с „Новичок“. \r\nТогава с „Българската следа“ активно се занимаваше порталът Bellingcat, който, както се смята, е свързан с Министерството на отбраната на Великобритания. Порталът назова името на някакъв „агент на ГРУ“ Денис Сергеев (известен още като Сергей Федотов), който уж е бил третият участник в отравянето в Солсбъри освен Петров и Буширов. Именно този Сергеев-Федотов, както твърди Bellingcat, се е опитал през 2015 година да отрови оръжейния магнат Гебрев. Дори се е опитал два пъти – все безрезултатно. \r\nДействително, версията за атака с „Новичок“ в България започна бързо да се разпада, когато през февруари същият този български прокурор Сотир Цацаров се срещна със свои британски колеги. Както съобщи тогава РИА ФАН, Цацаров заяви: срещата с британците беше безполезна, тъй като са се опитали да отровят Гебрев  не с „Новичок“, а с Хлорпирифос – градинско средство за борба с вредители, което се продава във всеки магазин за селскостопански стоки. Оттогава не са се появявали никакви доказателства за „участието на ГРУ“ в отравянето на Гебрев, а то (ако действително се е случило) е било вследствие на бизнес спорове. \r\nПокушението, по думите на Гебрев, е свързано с това, че през 2015 година е имал намерение да придобие завода за производство на боеприпаси и взривни вещества „Дунарит“ в град Русе. Впрочем, той действително в крайна сметка купува завода, а към момента на опита за убийство се бори за „Дунарит“ с друг бизнесмен, вече споменатият банкер Цветан Василев. Именно тогава започват да преплитат и „руската следа“, а именно – фигурата Константин Малофеев. В българските медии се твърди че той, чрез своите бизнес-партньори (сред които е споменат и Василев) също се е оглеждал в „Дунарит“. Между другото, няма потвърждение за това. \r\nЩо се касае до телекомуникационния оператор, за който говори Цацаров, то, очевидно, става въпрос за следното. Преди три години бе съобщено, че Малофеев е проявил интерес към покупката на главната телекомуникационна компания на България Vivacom. Но сделката така и не става факт. Но изглежда, че сега се опитват да вкарат Малинов в някакво ново „дело за руска намеса“ предвид това, че той, според собствените си признания, е запознал Цветан Василев с Малофеев. Подсказка защо този случай се е появил точно сега, можем да видим в изявлението на президента на България Румен Радев относно случая с „Русофили“. Изявлението беше много остро: \r\n„Безсилието на правителството да се справи с тежките проблеми в страната и пълния провал на правителството в стратегическите за нашето европейско развитие приоритети се изражда в паническо търсене на враг и в миналото, и в бъдещето. Така че хората непрекъснато да се противопоставят едни на други и да не могат да се обединят в търсене на отговорност за днешните провали и проблеми“, заяви президентът. Радев призова силовите структури да представят неопровержими доказателства за вината на Николай Малинов, съобщава Regnum. \r\nТази разлика в подходите се обяснява с различния „произход“ на президента и премиера. Борисов, както вече бе споменато, представлява ориентираната към Европейския съюз и НАТО партия ГЕРБ. Радев, макар и избран като независим кандидат, имаше подкрепата на Българската социалистическа партия (БСП) – наследник на комунистите. Опонентите се опитваха да уличат Радев в подкрепа за социалистите на парламентарните избори. В момента БСП и ГЕРБ се борят за поста кмет на София, а и като цяло за властта в страната – и парламентът, и изпълнителната власт са поделени между тези две сили. „Шпионският скандал“, който по някакъв начин може да навреди на една от силите, може да бъде от полза на другата. Обвиненият в шпионаж Малинов е бивш депутат от БСП. Той призна, че бившият премиер от БСП Сергей Станишев го е запознал с банкера Василев.  \r\nКакто отбелязва вестник „Взгляд“, в коментарите си за делото на Малинов българската преса предполага, че ситуацията е свързана най-вече с вътрешнополитическите конфликти. Въпреки че в действителност лидерът на „Русофили“ Малинов, който по-рано бе част от социалистическата партия, има сериозни разногласия с бившите си съпартийци заради отношението им към обединението на Крим с Русия, както и към „украинския въпрос“. Така че, може да се предположи, че премиерът Борисов отчасти е прав: делото на Малинов е свързано не само с отношенията между Русия и България. \r\nОсвен вътрешнополитическия момент, в делото на Малинов може да се забележи игра за външен потребител – българското правителство демонстрира, че в една от страните-членки на ЕС и НАТО е „пресечена руската намеса“. Тези факти предизвикват безпокойство, имайки предвид, че в момент пред България и Русия стоят такива важни съвместни стратегически проекти, като продължението на „Турски поток“, строителството на АЕЦ „Белене“ и т.н., отбеляза Светлана Шаренкова.  \r\nВ Москва вече коментираха наказателното дело срещу активния привърженик на сближаването между България и Русия. „Ние сме крайно обезпокоени от случващото се. Имаме всички основания да считаме, че именно гражданската обществено-политическа позиция е предметът на безпокойство и внимание на българските власти. В този случай става въпрос за чисто антируска акция“, оцени пред „Взгляд“ делото на Малинов председателят на комисията по международните работи на Съвета на Федерацията Константин Косачев. \r\n„Това е директно нарушение на правата на човека, българската конституция и българското законодателство, които предвиждат осигуряването на възможността за изказване на различни гледни точки и плурализъм на мненията“, посочи сенаторът. „Именно с това е свързано нашето безпокойство и позицията ни по този въпрос. Сега изясняваме детайлите на тази история по дипломатически канали – с цялото разбиране, че в този случай става въпрос за взаимоотношения между българските власти със собствените им граждани“. \r\nЗасега може да се констатира, че българските правоприлагащи органи са решили да „покрият“ не само Малинов, но и движението, като цяло. Един от секретарите на изпълнителното бюро на „Русофили“ Георги Дуков разкри пред РБК, че в понеделник за разпит за извикани 15 служители на организацията. Призовките са били изненадващи, но самото дело изглежда внимателно планирано, като в него участват голям брой следователи, отбеляза Дуков. \r\n \r\nПревод и редакция:", "date": "2019.09.12", "title": "„Взгляд“: За българите стана опасно да дружат с Русия"}
{"url": "http://www.focus-news.net/news/2019/09/12/2697943/smolyan-66-godishna-zhena-e-postradala-pri-verizhna-katastrofa.html", "text": "66-годишна жена е пострадала при верижна катастрофа в Смолян. Това съобщиха от пресцентъра на  ОДМВР – Смолян . На 11.09.2019г. около 11:00ч. в гр.Смолян, на ул. „Хан Пресиян“ е възникнала верижна катастрофа с пострадал участник в движението. Товарен автомобил „Фолксваген Транспортер“, със софийска регистрация, управляван от Л.Б. на 23 години от гр.София, поради неспазване на дистанция, се удря в движещия се пред него лек автомобил „Фолксваген Голф“ със смолянска регистрация, управляван от 66-годишната Т.Д. от гр. Смолян, който се удря в спрелия на пешеходна пътека пред него лек автомобил „Фиат Пунто“, със смолянска регистрация, управляван от З.Д. на 42 години от гр. Смолян. При катастрофата е пострадала водачката на втория автомобил, която е с контузия в областта на главата. Оказана и е медицинска помощ в МБАЛ – Смолян и е освободена за домашно лечение. Произшествието е посетено от екип на „Пътна полиция“ и е взето отношение по Закона за движение по пътищата.", "date": "2019.09.12", "title": "Смолян: 66-годишна жена е пострадала при верижна катастрофа"}
{"url": "http://www.focus-news.net/news/2019/09/12/2697945/bchk-organizira-demonstratsii-na-dolekarska-pomosht-v-borisovata-gradina-na-14-septemvri-po-povod-svetovniya-den-na-parvata-pomosht.html", "text": "По повод Световния ден на първата помощ, който по предложение на Международната федерация на Червения кръст и Червения полумесец (МФЧК) от 2000 г. се отбелязва във втората събота на септември, Столичната организация на БЧК организира празник на 14 септември от 10.00 часа в Борисова градина близо до площадката пред каменното слонче (пред бюст паметниците на Христо Ботев и Васил Левски). Това съобщиха от пресцентъра на  БЧК . \r\nМотото на Световния ден тази година е „Първа помощ за всеки”, като фокусът на изявите ще е насочен към социално изключени по редици причини хора. За участие в празника столичната организация на БЧК е поканила доброволци на организацията, граждани, здравни медиатори от районите, работещи с ромски общности, бежанци.  \r\nНа празника членове на Младежкия авариен екип – София ще демонстрират основни техники за оказване на първа помощ. От екипа ще бъде разиграна ситуация на пътнотранспортно произшествие с условно пострадали хора, на които ще бъде оказана първа долекарска помощ. На обособени с шатри места ще бъдат показани различни превръзки; медицинско лице ще измерва кръвно налягане на гражданите;  ще бъдат разпространявани нагледни и информационни материали, свързани с първата помощ и пътната безопасност. \r\nВ 12.00 часа всички участници и гости ще се хванат за ръце и ще образуват традиционната в цял свят „Човешка верига“ в подкрепа на първата помощ за всички нуждаещи се.", "date": "2019.09.12", "title": "БЧК организира демонстрации на долекарска помощ в Борисовата градина на 14 септември по повод Световния ден на първата помощ"}
{"url": "http://www.focus-news.net/news/2019/09/12/2697941/stara-zagora-gradskiyat-transport-v-grada-shte-bade-bezplaten-za-uchenitsi-i-studenti-na-parviya-ucheben-den.html", "text": "И тази година градският транспорт в Стара Загора ще е безплатен за всички ученици и студенти на първия учебен ден – 16 септември. Това съобщиха от пресцентъра на  Общината . Инициативата е на кмета Живко Тодоров и е жест към всички учащи се, с пожелание за успешна учебна година. \r\nДо първите ученически занятия в Стара Загора ще бъдат освежени и хоризонталните маркировки около учебните заведения в града. Освен това се работи и по подмяна на светофарните уредби, като вече близо половината са нови. Дейностите са част от втората фаза на проекта „Модернизация и развитие на устойчив градски транспорт. \r\nПо повод завръщането на интензивния трафик след лятото и в навечерието на новата учебна година, част от обществения транспорт в Стара Загора ще напомня, чрез специални стикери, че убиването на скоростта спасява животи. Традиционната кампания на Радио FM+ и тази година намира подкрепа от старозагорската общинска администрация. Кампанията има за цел да насочи вниманието и на шофьорите, и на пешеходците да бъдат бдителни и толерантни. \r\nАктивни и непрекъснати са дейностите, които води Община Стара Загора, за да бъде подобрена безопасността на движението. Една от насоките на работа е въвеждането на автоматизирани системи за управление на транспортните потоци, с което да се намалят задръстванията и опасните ситуации на пътя, но също така и да се ограничат вредните емисии от моторните превозни средства. За максимално ефективна организация на движението и свеждане до минимум на предпоставките за допускане на произшествия работи и общинската Комисия по безопасност на движението. Тя води съвместни и координирани действия с всички  институции, които имат отношение към темата с безпроблемното пресичане, шофиране и паркиране в града.", "date": "2019.09.12", "title": "Стара Загора: Градският транспорт в града ще бъде безплатен за ученици и студенти на първия учебен ден"}
{"url": "http://www.focus-news.net/news/2019/09/12/2697937/s-97-glasa-za-47-protiv-i-10-vazdarzhali-se-deputatite-odobriha-doklada-za-sastoyanieto-na-natsionalnata-sigurnost.html", "text": "Парламентът одобри доклада за състоянието на националната сигурност на Република България за 2018 г., предаде репортер на  Агенция \"Фокус\" . \"За\" доклада гласуваха 97 народни представители\", против\" -  47 и \"въздържали се\" -  10,с което той бе приет. Докладът е за 2018 г. Документът трябва да бъде приет с решение на Народното събрание. Такива са разпоредбите на Закона за държавна агенция „Национална сигурност“. В Закона е разписано, че председателят на Агенцията представя на Министерския съвет ежегодно до 31 март годишен доклад за дейността на Агенцията, а кабинетът от своя страна да го внася в Народното събрание. Доклада засяга първото българско председателство на Съвета на ЕС, миграционните въпроси, борбата с тероризма, с корупцията и контрабандата и престъпността.  \r\n Първото българско председателство на Съвета на ЕС \r\nВ Доклада са представени дейностите, резултатите и постиженията от първото българско председателство на Съвета на Европейския съюз. Направен е извод, че поставените цели са успешно постигнати. Отбелязано е, че по общо признание на съюзническите и партньорски страни, активната политика на нашата страна за добросъседство, разбирателство, междудържавен диалог със страните от Западните Балкани са създали авторитет на Република България като уважаван и търсен фактор в региона за трайно решаване на дългосрочни проблеми и за формиране на стратегически перспективи за двустранни и многостранни отношения.  \r\n Миграция и борба с тероризма \r\nОтчетено е активното участие на страната в световната антитерористична коалиция и създаването на организация за изпълнение и спазване на мерките, разработени в Националния план за противодействие на тероризма. Чрез Националния контратерористичен център ДАНС осъществява сътрудничество и непрекъснат обмен на информация в режим 24/7 с компетентните държавни структури и със службите, ангажирани с противодействие на тероризма във всички държави от ЕС и НАТО. Обмен на информация се осъществява и в многостранен формат чрез участие в заседанията на Работната група „Тероризъм” на Съвета на ЕС и чрез създадената по инициатива на Европол мрежа за обмен на информация за пътуващи терористи. Граничната сигурност и граничното управление са посочени като трайни приоритети в областта на сигурността и миграцията Приетите изменения и допълнения в Закона за чужденците в Република България хармонизират българското законодателство с достиженията на ЕС в областта на миграцията. Осигурява се и ефективна охрана на държавната граница. Ефективно работи съвместния тристранен контактен център за полицейско и митническо сътрудничество на ГКПП \"Капитан Андреево\".  \r\n Борбата с контрабандата и намаляване на престъпността: \r\nОтбелязано е, че през 2018 г. МВР активно работи по противодействие на контрабандата и контрола на движението на рискови стоки. При координирани съвместни действия са проведени 31 широкомащабни специализирани операции за противодействие на нарушения и престъпления във фармацевтичния сектор, търговията с месо, с петролни продукти течни акцизни стоки и др.  \r\nВ Доклада е отбелязано, че през 2018 г. е приет Закона за мерките срещу изпирането на пари. Активна е дейността, която е осъществена по подготовка на нов Закон за мерките срещу изпиране на пари, приет в началото на 2018 г., с който се цели превенция за изпирането на пари, финансиране на тероризма, борбата с корупцията, увеличаване на капацитета и анализ и обмен на информация \r\nВ доклада е отчетена добрата координация и сътрудничество между органите на МВР, Агенция „Митници”, ДАНС, прокуратурата и партньорските служби в областта на борбата с контрабандата, както и в защита на вътрешните фискални интереси, които са изведени от Европол като приоритет на ЕС.Функциониращият под ръководството на МВР Национален съвет по превенция на престъпността в отчетния период е разработил и изпълнява мерки за противодействие и превенция на конвенционалната престъпност, насочени към най уязвимите групи от населението. Продължава действието си превантивната програма „Детски полицейски управления” и по нея се обучават деца в три модула. Специално внимание е отделено и на полицейското присъствие в районите с висока концентрация на престъпност и в малките и средно населени места.Криминалния пазар на незаконно отнети МПС е свит значително и е на едно от най-ниските си нива през последните три десетилетия. През 2018 г. регистрираните посегателства са 2075 или е налице намаление от 12,4% спрямо 2017 г., а разкриваемостта е с 1,2 процентни пункта повече от 2017 г. Като заплаха за националната сигурност са посочени организираната престъпност, ДДС измамите, контрабандата на тютюн и тютюневи изделия, инвестирането на капители със съмнителен произход, измамите с фондове на ЕС, корупцията, трафика на наркотични вещества, трафика на хора, фалшификацията на електронни платежни инструменти, престъпленията против собствеността и личността. Отразено е, че битовата престъпност, кражбите, грабежите и противозаконното отнемане на автомобили оказват най-съществено влияние върху чувството за сигурност на гражданите. От посочените данни е направен извод, че спрямо 2017 г. общата престъпност отчита намаление, като спада спрямо 2017 г. е с около 9,8%. През 2018 г. нивото на разкриваемост се е увеличило с 2,3% до 46% от всички регистрирани престъпления. Отчетен е спад на престъпността срещу собствеността, като през 2018 г. те са с 12,3% по –малко в сравнение с 2017 г., а намалението при грабежите е с 19% при измамите 16,2%, а при кражбите с 12,4%, като разкриваемостта е 33,6%, което е увеличение с 2,6 процентни пункта спрямо 2017 г. Съществен проблем са телефонните измами, обект на които са предимно възрастни хора, но в сравнение с 2017 г. е отчетен спад със 17,2%. Основна заплаха за гражданите и демократичните основи на обществото в доклада е посочена организираната престъпност. Основните и проявления са свързани с посегателства върху фиска, незаконно превеждане на хора пред граница, киберсигурността, трафика на наркотици, хора,оръжие, културни ценности , контрабандата и др. Направен е и анализ на рисковете и опасностите за националната сигурност от корупция, чийто проявления са в секторите с голям материален ресурс, в приходните администрации, участие на държавни и общински служители в паралелни частни сдружения и фирми. При проведени операции по противодействие на трафика на културно-исторически ценности е осуетен износът на предмети с висока културно-историческа стойност. Пресечени са 4 трансгранични канала за трафик на културно-исторически ценности. \r\nДеница КИТАНОВА", "date": "2019.09.12", "title": "С 97 гласа \"за\", 47  \"против\" и 10 \"въздържали се\" депутатите одобриха докладa за състоянието на националната сигурност"}
{"url": "http://www.focus-news.net/news/2019/09/12/2697934/gl-insp-ivaylo-ivanov-nachalnik-sektor-patna-politsiya-odmvr-pleven-predprieti-sa-neobhodimite-merki-za-osiguryavane-na-patnata-bezopasnost-za-parviya-ucheben-den.html", "text": "Предприети са необходимите мерки за осигуряване на пътната безопасност за първия учебен ден. Това каза за  Радио „Фокус“  гл. инсп. Ивайло Иванов, началник сектор \"Пътна полиция“, ОДМВР-Плевен по повод мерките за предстоящото откриване на учебната година. \"Изпратени са писма до Общината за подновяване на пътната маркировка и виждам, че пешеходните пътеки се подновяват. За провеждането на първия учебен ден ще се осигури засилено полицейско присъствие“, каза гл. инсп. Ивайло Иванов \"Призовавам водачите на МПС и пешеходците да бъдат толерантни на пътя. Важно е родителите да говорят с децата си за пътната безопасност и да им дават личен пример за спазването на  правилата за движение“, подчерта гл .инсп. Ивайло Иванов.  \r\n \r\nВиолета КРЪСТЕВА", "date": "2019.09.12", "title": "Гл. инсп. Ивайло Иванов, началник сектор ,,Пътна полиция“, ОДМВР-Плевен: Предприети са необходимите мерки за осигуряване на пътната безопасност за първия учебен ден"}
{"url": "http://www.focus-news.net/news/2019/09/12/2697946/bansko-kmetat-georgi-ikonomov-shte-privetstva-uchenitsite-na-pl-nikola-vaptsarov-po-povod-nova-uchebna-godina-na-16-septemvri.html", "text": "Площад „Никола Вапцаров” отново ще се превърне в най-големия училищен двор, който ще събере всички, започващи нова учебна година. Това съобщиха от пресцентъра на  Община Банско . На 16 септември в 9.30 часа кметът на Общината Георги Икономов ще приветства учениците, техните учители и родители за поредната година, изпълнена с трепети и желание за нови знания.  \r\n„Под звуците на химна на Република България и със думите на „Аз съм българче”, изречени на глас от всички присъстващи, децата несъмнено ще усетят силата и важността от това да бъдат заедно в следващите месеци. Заедно в игрите, които няма да са вече с любимите играчки, заедно в уроците, които ще са по-трудни от преди, и заедно в ежедневните проблеми, които ще преодоляват с помощта на учителите си. Затова ви уверяваме, че Община Банско се грижи, всички на територията и да постигат своите върхове в една спокойна и съзидателна атмосфера и дава възможност за развиване на знания, умения и таланти, както за учениците, така и за техните високо квалифицирани преподаватели. За всички тях, преподаването не е просто професия, а мисия, с която да оставят отпечатък в съзнанието и живота на своите класове. \r\nЗатова на прага на поредното приключение, за което любимото училище ще отвори врати, ви желаем здраве и стремеж, мъдрост и усърдие и много, много приятели, с които да извървите заедно пътя към собственото си израстване“, посочват от Общината.", "date": "2019.09.12", "title": "Банско: Кметът Георги Икономов ще приветства учениците на пл. „Никола Вапцаров” по повод нова учебна година на 16 септември"}
{"url": "http://www.focus-news.net/news/2019/09/12/2697949/blagoevgrad-obshtinata-za-poredna-godina-se-vklyuchva-v-natsionalnata-kampaniyata-da-izchistim-balgariya-zaedno.html", "text": "Общината ще се включи в продължението на кампанията „Да изчистим България за един ден“. Това съобщиха от пресцентъра на  Община Благоевград . Желаещите да се включат в мащабната инициатива в Благоевград могат да го направят на 14 септември. Инициативата е с начален час 08.00 часа и ще продължи през целия ден. Ще бъдат почиствани зони за отдих и спорт, детски площадки и местата покрай жилищните блокове, парк „Бачиново”, парк „Ловен дом”, както и дерето на река Благоевградска Бистрица.  \r\nПризивът на кампанията е да бъдем отговорни към природата, към пространствата около нас, към възпитанието на нашите деца, които да научим да опазват природата и обществените места чисти. \r\nПредставители на Общината ще почистят коритото на река Благоевградска Бистрица, като ще започнат от долния мост на пазара и ще продължат в посока площад „Македония. Ще бъде обхванат още и районът на парк „Ловен дом“.   \r\nИ тази година Община Благоевград е подсигурила чували и ръкавици за събиране на отпадъци. Те могат да получени днес и на 13 септември между 09.00 - 17.00 часа в 510 стая на Община Благоевград. \r\nПълните чували с отпадъци да се поставят до контейнерите за битови отпадъци. За отдалечените места, където няма съдове  за битови отпадъци чувалите да бъдат събирани на едно място, от където ще бъдат извозвани поетапно.", "date": "2019.09.12", "title": "Благоевград: Общината за поредна година се включва в националната кампанията „Да изчистим България заедно”"}
{"url": "http://www.focus-news.net/news/2019/09/12/2697950/tass-ruskata-armiya-i-koalitsiya-ot-priyatelski-strani-shte-neutralizirat-uslovna-darzhava-razprostranyavashta-terorizam-i-razpalvashta-voyna-na-ucheniyata-tsentar-2019.html", "text": "Руската армия с коалиция от приятелски страни ще неутрализира условна държава, разпространяваща тероризъм и разпалваща война на стратегическите командно-щабни учения „Център 2019“. Това съобщи в четвъртък заместник-министърът на отбраната на Русия генерал-полковник Александър Фомин на брифинг за военните аташета, предава  ТАСС . \r\nСпоред легендата на маневрите, отбеляза Фомин, нараства влиянието на ислямския екстремизъм в страните от Близкия Изток и Югоизточна Азия, а след това и в региона на Централна Азия. „В югозападната част на Руската Федерация е създадена условна държава. Неговото ръководство споделя екстремистките идеи на лидерите на международните терористични организации“, съобщи заместник-министърът. \r\nТой уточни, че заради измислената държава, по сценария на маневрите, радикалният ислямизъм прониква на територията на съседни държави. „Разполагайки с развити въоръжени сили, условната страна предприема опит за натиск, включително силов, над Русия и, в крайна сметка, ескалацията на напрежението прераства във въоръжен конфликт“, отбеляза Фомин. \r\n \r\n Ходът на ученията \r\n \r\nФомин посочи, че темата на ученията е използване на войскова групировка на коалиция от държави за борба с международния тероризъм и обезпечаване на военна сигурност в Централна Азия. За участие в маневрите са поканени военни контингенти от Казахстан, Киргизстан, Таджикистан, Узбекистан, както и Китай и Пакистан. \r\nУченията ще се проведат на два етапа. В първия, с продължителност три дни, ще бъдат отработени управление на войските, отразяване на въздушни удари, разузнаване и отбранителни действия. Във втория тридневен етап многонационалната войскова групировка ще отработи нанасяне на „масиран огневи удар за разгром на противостоящия условен противник“. \r\n \r\n Местата на провеждане \r\n \r\nОсновните действия на „Център 2019“ ще се състоят в периода 16-21 септември на осем полигона в Русия (Тоцки и Донгуз в Оренбургска област, Аданак в Дагестан и Ашулук край Астрахан, тренировъчен полигон Чебаркул в Челябинска област и Сафакулево край Курган, Алейск и Юргински тренировъчни площадки в Алтайския край и Кемеровска област в Каспия), както и на задгранични полигони в Киргизстанм, Казахстан и 201-а руска база в Таджикистан. \r\nОбщо в стратегическите командно-щабни учения „Център 2019“ ще участват около 128 хиляди военнослужещи, повече от 20 хиляди единици техника и въоръжение и около 600 летателни апарата и до 15 кораба. \r\n \r\n Условният противник \r\n \r\nУсловната държава, която ще бъде главен противник на коалицията страни на ученията „Център 2019“, няма отношение към някоя конкретна страна, съобщи Фомин. \r\n„Бих искал да подчертая, че учението „Център 2019“ е с чисто отбранителен характер", "date": "2019.09.12", "title": "ТАСС: Руската армия и коалиция от приятелски страни ще неутрализират условна държава, разпространяваща тероризъм и разпалваща война на ученията „Център 2019“"}
{"url": "http://www.focus-news.net/news/2019/09/12/2697898/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Първата по рода си среща в Прага между лидерите на страните от Вишеградската група и Западните Балкани, предстоящите парламентарни избори в Косово, скандал с кражба на оръжия от гръцката армия, както и разширяването на Европейския съюз са част от основните теми, върху които акцентират водещите балкански печатни издания. \r\n \r\n*** \r\n  В Прага ще се състои среща между лидерите на страните от Вишеградската група и Западните Балкани, домакин на която е министър-председателят на Чешката република Андрей Бабиш, съобщава електронното издание на македонския вестник  „Независен“ . \r\nТова е първа среща между премиерите на Вишеградската четворка (Чешка република, Словакия, Унгария и Полша) и колегите им от Западните Балкани. Темата на срещата ще бъде засилването на цялостното политическо и икономическо сътрудничество между двата региона, със специален акцент върху въпросите, свързани с инфраструктурата, образованието, финансовата стабилност и изменението на климата. \r\nЧешката република, като ротационен председател на Вишеградската четворка, определи като един от приоритетите по време на мандата си насърчаването на присъединяването на Западните Балкани към Европейския съюз. \r\n \r\n*** \r\n  Генералният секретар на „Европейското движение в Сърбия“ Сузана Грубешич смята, че Сърбия и регионът са изпуснали моментума на разширяването на ЕС и припомня, че след присъединяването на Хърватия през 2013 година няма да има ново разширяване в течение на много години, пише белградският ежедневник  „Политика“ . \r\n„Бившият европейски комисар по разширяването Оли Рен казваше „уловете моментума“, но ние не успяхме да го направим, да използваме голямото разширяване през 2004-та година, след това Румъния и България и накрая Хърватия през 2013 година“, подчерта политикът на конференцията „Пет години преговори: Колко далеч от членство в ЕС е Сърбия“. \r\nВ коментар за новия състав на Европейската комисия, както и за избора на Жозеп Борел за нов ръководител на европейската дипломация, Грубешич отбеляза, че те ще трябва да възприемат позициите на общата външна политика и политиката на сигурност на ЕС. \r\nЩо се касае до преговорите между Белград и Прищина, лидерът на „Европейското движение“ заяви, че не може да се каже предварително каква ще бъде формата на този диалог, ако изобщо бъде възобновен и посочи възможността за назначаване на специален пратеник, по пример на САЩ. \r\nТя смята, че, когато на предишната среща на върха на ЕС през юни, когато Северна Македония и Албания не получиха дата за преговори, Черна гора не отвори глава, докато Сърбия отвори само една, а Босна не получи статут на кандидат, съобщение, Брюксел е изпратил послание до региона на Западните Балкани. \r\n„За петте години от отварянето на преговорния процес важи това, което казах, а то е „бързаме бавно“, но изглежда, че сега всички се движат с това темпо – и Брюксел, и ние“, заяви Грубешич. \r\nПо нейните думи, Сърбия и Черна гора са в най-добра ситуация, когато става въпрос за присъединяване към ЕС. \r\nПолитикът добавя, че преговорният процес не е технически, а по-скоро става въпрос за политически процес, който преди всичко се диктува от Брюксел. \r\n„Тази динамика за отваряне на преговори, чийто успех се измерва с динамиката на затваряне, вероятно пасва на всички“,  заключи Грубешич. \r\nВицепрезидентът на Европейското движение в Сърбия Владимир Меджак засегна аспекта за изпълнение на необходимите критерии по европейския път, като каза, че решението на косовския въпрос и връзката на Сърбия с Руската Федерация не са единствените „препъни камъни“ за интеграцията в ЕС. \r\n„Възможно е Косово (КиМ) и Русия да бъдат бариери пред ЕС, ако всичко останало бъде разрешено. Какво общо има КиМ със Общия закон за безопасност на продуктите? Защо от години не е приет регламентът за безопасност на играчките? Политическият въпрос е, че Сърбия няма да влезе, докато не разреши косовския въпрос, но Сърбия също няма да е готова за влизане, докато не изпълни критериите. Нека първо приключим всичко, а след това ще решим проблема с Косово“, каза Меджак. \r\nПрограмният директор на Центъра за европейски политики Милена Лазаревич смята, че е положително, че всеки член на Комисията не представя възгледите на своята страна на произход, а политиката на Европейския съюз. \r\nПо отношение на разширяването на ЕС тя каза, че в Сърбия няма истински ангажимент да се трансформира обществото и държавата и попита защо е по-важно властите да се справят с исканията отвън, а не с местните проблеми в обществото. \r\nТя смята, че днес Сърбия не може да влезе в ЕС по начина, по който влязоха Хърватия, България и Румъния. \r\n„Днес за разширение се преговаря повече и по друг начин. Мисля, че ще се говори за разширяването и процеса, но не и за действително разширяване на ЕС, защото това вече не е политически привлекателна тема за политиците и техните избиратели в страните от ЕС“, каза експертът. \r\nТя добави, че страните, които са в процес на присъединяване, би трябвало да се съсредоточат върху интегрирането в „мейнстрийма“ на европейската политика, да следват неговото политическо развитие и онова, което е във фокуса, „тъй като, според мен, традиционният начин на разширяване, какъвто го познаваме, е завършен, става въпрос за влак, който вече е напуснал гарата“. \r\nСърджан Майсторович от Центъра за европейска политика заяви, че не е реално Сърбия да стане член на ЕС до 2025 година, но все пак оставя теоретична възможност това да се случи. \r\n„Процесът на интеграция на Сърбия в ЕС ще бъде изучаван в теорията на политическата наука, тъй като от самото начало е натоварен с тежки политически въпроси“, подчерта експертът, като добави, че отварянето на една глава през тази година говори за това, че Сърбия не е готова да отвори повече глави. \r\nТой казва, че дигитализацията, зелената икономика и устойчивостта са част от платформата на новата Европейска комисия, която говори много за интереса на гражданите на ЕС и за това колко е далеч Сърбия, която разглежда въпроси от XIX век и гранични въпроси. \r\n„Урсула фон дер Лайен предлага да се създаде всеобхватен механизъм за зачитане на върховенството на закона и в страните от ЕС, защото виждаме, че и в тези страни има проблеми. Това ще бъде условие над всички условия и за нашите страни по пътя към ЕС“, завърши той на конференцията на ЕЗБ - Пет години преговори: Колко далеч е Сърбия от членството в ЕС?“. \r\n \r\n*** \r\n  Коалицията между „Социалдемократическата инициатива за Косово“ (НИСМА), „Нов алианс за Косово“ и „Партия на справедливостта“ ще издигнат официално номинацията на Фатмир Лимай за следващ премиер на най-младата държава на Балканите, съобщава електронното издание на прищинския ежедневник  Gazeta Express . \r\nИнформацията бе потвърдена от НИСМА, като уточниха, че трите партии ще проведат среща в рамките на деня, след което ще обявявят номинацията си за премиерския пост – лидера на „Социалдемократическата инициатива за Косово“. Срещата ще започне в 18:00 часа местно време (19:00 часа българско време).  \r\nКоалицията между трите партии се счита за определяща за изграждането на институции след изборите на 6 октомври, подчертават от редакцията. \r\n \r\n*** \r\n Разкритието, че от военноморска база на Гърция на остров Лерос са откраднати противотанкови ракети и неустановен брой други ракети, гранати и снаряди разтресе гръцката армия, пише електронното издание на вестник  „То Вима“ . \r\nКакто припомня ежедневникът, подобни събития са се случвали, когато бяха основани гръцките терористични групи и когато бяха реформирани, за да увеличат силата си. \r\nПреди около 30 години, на Коледа през 1989 година, прословутата терористична организация „17 ноември“ открадна от военни складове в Сикурио, Лариса, ракети и материали, които след това използва за редица атаки. \r\nПреди това от военната база Елефтеруполис, в Кавала, баха откраднати огнестрелни оръжия, включително 45 милиметровия пистолет, с който после „17 ноември“ извърши повечето от убийствата си. \r\nПо-късно има многобройни сценарии за кражбата на оръжие от егейския остров Кос, но все още не се знае кой е извършил деянието и с каква цел. \r\nВоенните бази на островите винаги са били цел на други сили, които могат да бъдат свързани с контрабандна търговия, която процъфтява на граничните острови или просто с обичайни престъпления. \r\nКаквато и да е ситуацията, властите вече са в готовност и се проучват всички възможности. \r\nСилите за борба с тероризма са изпратени в Лерос. \r\nДруг повод за безпокойство е, че напрежението се увеличи многократно напоследък в определени райони заради намерението на правителството да установи полицейско присъствие там. Поради тези усилия различни групи и сили изпращат предупредителни сигнали и заплашителни съобщения. \r\nНезависимо от сценариите за отговорните за кражбата, нарушаването на сигурността на военноморска база повдига по-големи въпроси относно условията, преобладаващи във въоръжените сили, особено в отдалечени гранични райони като остров Лерос. \r\nВсеки може да разбере важността на този въпрос в момент, когато въоръжените сили са във висока степен на готовност в Егейско море заради постоянните турски провокации, посочва изданието. \r\n \r\n***", "date": "2019.09.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/09/12/2697947/cheshkiyat-vanshen-ministar-tomash-petrichek-ne-vizhdam-prichina-za-debat-za-otteglyane-na-nasheto-priznavane-na-kosovo.html", "text": "Министърът на външните работи на Чешката република Томаш Петричек не вижда причина за дебат за оттегляне на признаването на независимостта на Косово, предава  Radio Prague . Съгласно думите му, подобна промяна не би била в интерес на чешката сигурност и чешката външна политика. Той обаче подчерта, че с удоволствие ще разговаря с президента Милош Земан, за да изложи позицията си по въпроса.  \r\nИзявлението беше дадено, след като Земан заяви, че иска да обсъди възможността за оттеглянето на признаването на независимо Косово на следващата си среща с управляващите в Прага. Думите му станаха повод Прищина да откаже участие в срещата на върха на страните от Вишеградската четворка и Западните Балкани. \r\n \r\n Тереза Герова", "date": "2019.09.12", "title": "Чешкият външен министър Томаш Петричек: Не виждам причина за дебат за оттегляне на нашето признаване на Косово"}
{"url": "http://www.focus-news.net/news/2019/09/12/2697952/plovdiv-apelativniyat-sad-ostavi-v-aresta-mazh-obvinen-za-ubiystvo-v-kazanlak.html", "text": "Пловдивският апелативен съд потвърди определение на Окръжен съд – Стара Загора, с което  за втори път е оставена в сила най-тежката мярка за неотклонение „Задържане под стража“ спрямо И. М. (на 46 г.) от Казанлък. Това съобщиха от пресцентъра на  Съда . Срещу него е повдигнато обвинение за причиняване на смърт по непредпазливост вследствие на умишлено нанесена телесна повреда на 64-годишен мъж, който му бил съсед. Двамата не били в добри отношения. Според свидетели, на 4 юли 2019 г. вечерта, между двамата възникнал скандал за паркомясто пред блока. Малко след това обвиняемият бил заварен от свидетели да се опитва да помогне на пострадалия, който лежал на земята. Въпреки операцията съседът починал  в болница. \r\nАпелативните съдии прецениха, че от събраните до момента доказателства, съдебно-медицинска експертиза и разпити на свидетели може да се направи обосновано предположение за съпричастност на И. М. към деянието, в което е обвинен. \r\nОбвиняемият има чисто съдебно минало, но заради тежестта на обвинението, както и заради съставен от органите на МВР протокол за предупреждение на задържания след предишен скандал, магистратите прецениха, че  инкриминираната дейност, в която е обвинен И. М., разкрива висока обществена опасност на дееца и тя интензивно се засилва предвид съдържащото се в протокола за разпит на двама от свидетелите. За това съдът прие, че съществува реална опасност обвиняемият да се укрие и да извърши  престъпление. \r\nОпределението на Апелативния съд е окончателно.", "date": "2019.09.12", "title": "Пловдив: Апелативният съд остави в ареста мъж, обвинен за убийство в Казанлък"}
{"url": "http://www.focus-news.net/news/2019/09/12/2697951/pernik-i-tazi-godina-obshtinata-shte-se-vklyuchi-v-initsiativata-na-btv-media-group-da-izchistim-balgariya-zaedno.html", "text": "С мащабната акция страната ни и града ни ще стане част от Световния ден на почистването, въведен от Естония. На 14 септември ние и милиони хора от над 150 страни ще чистим заедно. Това съобщиха от  Община Перник . \r\nИ този път кампанията ще бъде подкрепена от ЕКО ПАРТНЪРС. В тази връзка Община Перник ще получи 1200 цветни чувала за разделно събиране на отпадъци и 400 ръкавици. Консумативи са получени и от Областна администрация Перник. \r\nВсички кметства на населени места в Община Перник, фирми, институции и граждани, желаещи да се включат в кампанията, могат да получат материали в сградата на Общината на 13 ет. стая №2. \r\nВ кампанията „Да изчистим България заедно“ ще се включи и Българският червен кръст - същия ден те ще отбележат и Световния ден на първата помощ и ще правят демонстрации по оказване на първа помощ на пострадали.", "date": "2019.09.12", "title": "Перник: И тази година Общината ще се включи в инициативата на bTV Media Group „Да изчистим България заедно“"}
{"url": "http://www.focus-news.net/news/2019/09/12/2697944/faktor-makedoniya-darzhava-ot-es-mozhe-da-ottegli-reshenieto-si-za-priznavane-na-nezavisimostta-na-kosovo.html", "text": "Чешката република може да оттегли решението си признаването на независимостта за Косово, отбелязва скопското електронно издание   „Фактор“ . \r\n„Държава, водена от военни престъпници, не трябва да бъде в общност от демократични страни\", заяви чешкият президент Милош Земан по време на посещение в Белград, където се срещна със сръбския си колега Александър Вучич. Земан припомни, че косовският премиер Рамуш Харадинай подаде оставка заради призовката му за разпит в Хага. \r\n„Радвам се, че (министърът на отбраната Лубомир) Метнар каза, че е грешка да се признае Косово. Вероятно той ще застане до мен, а кой ще бъде от другата страна, ще видим след няколко дни“, подчерта Земан. \r\nПрищина отмени планираното присъствие на срещата на високо равнище в Прага между лидерите на страните от Вишеградската четворка и Западните Балкани заради изявлението на чешкия президент.  \r\nТринадесет държави оттеглиха признаването на Косово и още десет биха могли да направят същото, подчертава медията. „Налице е информация, че други десет държави може да оттеглят признаването на Косово“, заяви наскоро вицепремиерът на Косово Енвер Ходжай. \r\n \r\n Тереза Герова", "date": "2019.09.12", "title": "„Фактор“ (Македония): Държава от ЕС може да оттегли решението си за признаване на независимостта на Косово"}
{"url": "http://www.focus-news.net/news/2019/09/12/2697948/haskovo-kmetat-dobri-belivanov-otkri-solna-staya-v-detska-gradina-osmi-mart.html", "text": "Първата за Хасково и втората в страната солна стая в детска градина бе открита днес от кмета Добри Беливанов в ДГ 18 „Осми март“. Това съобщиха от пресцентъра на  Общината . Солната стая струва близо 22 хиляди лева и е изградена със средства от Общината и от бюджета на детската градина. Инициативата е на директорката на детското заведение Гергана Божинова, като целта е да се осигурят условия за профилактика против заболявания на децата от градината. \r\nГергана Божилова изказа своята и на родителите благодарност към кмета за подкрепата да се осъществи тази идея. \r\nКапацитетът на стаята е 10 деца. Родителите трябва да дадат информирано съгласие за участието на децата в терапията. Ще се вземат под внимание всички препоръки на личните педиатри на децата. При посещенията им в стаята те ще бъдат придружавани от педагог или медицинско лице. Според лекарите сеансите в солната стая укрепват имунитета и повишават съпротивителнити сили на организма. Стаята е с интересен дизайн, пресъздава интериора на пещера с изображения на представителите на подводния свят.   \r\nКметът Добри Беливанов поздрави персонала на детското заведение за инициативността и пожела на децата да бъдат здрави и да имат щастливото и безгрижно детство. Той подчерта, че солната стая е една от стъпките които предприема Общината за подобряването на условията в детските градини.  \r\nТази година всички детски заведения в общината вече са със сменени мебели, а през 2018 бяха сменени леглата в  градините. Много от мебелите и леглата бяха от построяването на детските заведения от преди 40 - 50 години. \r\nРемонтирани са сгради на детски градини по селата, сменени са дограми и подови настилки, в няколко от сградите по селата са монтирани климатици за да се избегне отоплението с твърдо гориво.", "date": "2019.09.12", "title": "Хасково: Кметът Добри Беливанов откри солна стая в детска градина „Осми март“"}
{"url": "http://www.focus-news.net/news/2019/09/12/2697953/blagoevgrad-oblastnata-direktsiya-na-mvr-e-predpriela-merki-za-opazvane-na-obshtestveniya-red-i-sigurnostta-v-rayona-na-uchebnite-zavedeniya-za-parviya-ucheben-den.html", "text": "Във връзка с началото на новата учебна 2019 – 2020 година от Областна дирекция на МВР – Благоевград са предприети мерки за опазване на обществения ред и сигурността в районите на училищата и детските градини. Това каза пред  Радио „Фокус“ – Пирин  комисар Антон Доклев, временно преназначен в длъжността началник отдел „Охранителна полиция“ при ОДМВР – Благоевград. По думите му от 1 септември е започнала и традиционната акция на полицията „Децата  тръгват на училище! Да ги пазим на пътя!“. „Седмицата от 23 до 29 септември ще бъде посветена на превенцията по отношение детската пътна безопасност. В тази връзка още от 16 септември е предвидено засилено полицейско присъствие в районите на учебните заведения. Цивилни и униформени полицаи ще следят за недопускане на инциденти и нарушаване на обществения ред“, каза още комисар Доклев. Той добави, че на интернет страницата на Областна дирекция на МВР – Благоевград са публикувани и практически препоръки за безопасност на пътя през учебната 2019 – 2020 година. \r\nЛивия НИНОВА", "date": "2019.09.12", "title": "Благоевград: Областната дирекция на МВР е предприела мерки за опазване на обществения ред и сигурността в района на учебните заведения за първия учебен ден"}
{"url": "http://www.focus-news.net/news/2019/09/12/2697957/blagoevgrad-aktsiya-po-liniya-na-protivodeystvie-na-proizvodstvoto-sahranenieto-i-razprostranenieto-na-narkotichni-veshtestva-se-provede-v-oblastta.html", "text": "През изминалото денонощие е проведена акция по линия на противодействие на производството, съхранението и разпространението на наркотични вещества, при която в частен дом в село Вълкосел, община Сатовча е намерена и иззета около 0,90 грама суха, тревиста маса, реагираща положително на канабис. Това съобщиха от пресцентъра на  ОДМВР – Благоевград . Мъж на 22 години, обитаващ жилището е задържан със заповед за задържане до 24 часа, като за случая е уведомена РП-Гоце Делчев. Около 22:15 часа на 11.09.2019г. в гр.Благоевград, при извършена проверка на 16-годишен младеж  от града от полицейски служители на 02 РУ-Благоевград е намерена и иззета около 1,48 грама марихуана. По случая е образувано бързо производство. На същата дата в гр. Якоруда, от полицейски служители на РУ-Разлог, у 36-годишен мъж от с.Черна Места, общ.Якоруда е намерена и иззета около 0,4 грама марихуана. С техническо средство е установено, че по ул. „Якорущица“ в града, същият управлява лек автомобил „Ауди“  с наличие на 1,77 промила алкохол в издишания въздух.Уведомена  е РП-Разлог. Образувани са бързи производства.", "date": "2019.09.12", "title": "Благоевград: Акция по линия на противодействие на производството, съхранението и разпространението на наркотични вещества се проведе в Областта"}
{"url": "http://www.focus-news.net/news/2019/09/12/2697954/sport-kamp-nou-e-nay-poseshtavaniyat-stadion-v-evropa-za-minaliya-sezon.html", "text": "Домакинските мачове на испанския гранд Барселона са най-посещаваните в европейските футболни първенства през миналия сезон, като на 19-е срещи на \"Камп Ноу\"  в местния шампионат през минали сезон са били 1,445 милиона зрители. На второ място е Манчестър Юнайтед с 1.415 милиона в 19  мача на отбора на \"Олд Трафорд\" във Висшата лига, а трети е Борусия Дортмунд с 1.374 милиона, но от 17 домакинства. Байерн Мюнхен и Реал Мадрид са четвърти и пети. По средна посещаемост лидер е Борусия Дортмунд с 80841 зрители на мач на \"Сигнал Идуна Парк\" в Бундеслигата, следван от Барселона и Байерн Мюнхен.", "date": "2019.09.12", "title": "Спорт: „Камп Ноу“ е най-посещаваният стадион в Европа за миналия сезон"}
{"url": "http://www.focus-news.net/news/2019/09/12/2697958/ekipi-na-bchk-dadoha-ukazaniya-za-reaktsiya-pri-bedstviya-i-avarii-po-vreme-na-demonstratsiite-v-selo-lozen.html", "text": "Екипи на БЧК дадоха указания за реакция при бедствия и аварии по време на демонстрациите в село Лозен, предаде репортер на  Агенция „Фокус“ . „При пожар в сграда, в гористи местности и традиционни химически аварии трябва да се знаят точно правилата за това какво да правят хората. Първото е да се запази самообладание, второто – да се излезе на безопасно място и третото е да позвънят на телефон 112 и да дадат точна и ясна информация за местоположение, пострадали хора, разпространение“, казаха от екипите на БЧК по време на демонстрацията за спасяване на пострадали при инциденти след бедствие. „Столична община пусна четири филма по 35 секунди, които са качени на сайта ни и целят да разяснят как да реагират при пожар. Там могат да видят точно правилата за това какво да правят“, посочиха от екипа на БЧК. Те поясниха, че след това хората трябва да чакат екипите за спешно реагиране на мястото на инцидента.  \r\nНационално учение за близо 160 души от доброволните екипи на БЧК за действие при бедствия и кризи (ДЕРБАК) се провежда от 10 до 14 септември 2019 г. в района на НУЛЦ на БЧК, полигона на ГД ПБЗН в с Лозен и яз. „Панчарево“. Целта е да бъде тествана и надградена способността им за работа на терен при нарастващо напрежение и да се подобри координацията и процедурите, използвани в рамките на ЕСС при бедствие от голям мащаб. \r\nДЕРБАК на БЧК преминават ежегодно тренировъчни учения с цел повишаване на капацитета и готовността за незабавна и адекватна реакция по оказване на помощ на пострадали в бедствена/кризисна ситуация. Усъвършенства се взаимодействието както между различните екипи на БЧК, така и с другите отговорни институции. \r\nЗорница КОСТАДИНОВА", "date": "2019.09.12", "title": "Екипи на БЧК дадоха указания за реакция при бедствия и аварии по време на демонстрациите в село Лозен"}
{"url": "http://www.focus-news.net/news/2019/09/12/2697962/brigaden-general-nikolay-karaivanov-za-parvi-pat-v-smolyan-se-provezhda-mezhdunarodno-taktichesko-uchenie-rodopi-2019-g-s-uchastieto-na-blizo-600-voennosluzheshti-ot-balgariya-i-evropa.html", "text": "За първи път в Смолян се провежда международно тактическо учение „Родопи 2019“ с участието на близо 600 военнослужещи от България и Европа. Това заяви на брифинг в 101-ви Алпийски полк бригаден генерал Николай Караиванов – началник на щаба на Сухопътни войски, предаде репортер на  Радио „Фокус“ – Смолян . Той поясни, че първоначално учението е било замислено специално за новосъздадения полк и за да може той да влезе в кондиция възможно най-бързо. „След това стана така, че то да влезе в европейската инициатива за подготовка на алпийски формирования, колегите ни се отзоваха на поканата и сега учението е факт. В момента тече индивидуалната подготовка по специалности, както и самото учение“, обясни бригаден генерал Караиванов. \r\nТой отбеляза, че идеята е това учение да стане традиция и да се провежда през определен брой години, за да може българските военнослужещи да се срещат със своите партньори и да сверяват часовниците си, както и да добиват нов опит. „Нациите, които са с нас сега имат много богат опит в тази област. В Смолян имаше планинска бригада с много кадри и успехи и беше стожер в тази част на България, където гарантираше националната сигурност. По ред причини бригадата претърпя трансформации, стигна се до батальон, който беше към специалните сили, но липсата на такъв вид формирование, наложи формирането на полка. 101-ви Алпийски полк  има едно голямо качество и предимство, а то е да съхрани хората си и експертизата си и то на най-ниските нива. Това е видно от ученията, в които участва полка. Той участва в Австрия, Италия, Румъния и други места. Навсякъде хората му са постигали успехи, имаме много похвали и награди. Затова че нашите колеги са тук, вина носят обикновените войници и сержанти, които демонстрираха своите възможности“, подчерта бригаден генерал Караиванов. \r\nТой допълни, че чрез учението ще издигнат нивото на щаба и на командния състав, за да бъде адекватен на професионализма, който притежават войниците. „Надяваме се това да бъде популяризирано и да бъде видяно от много хора, защото в горите тук се  върши много работа, хората работят от сутрин до здрач, правят много тренировки, съхранили са себеотрицанието си и са уверени, че това което вършат, го вършат за благото на държавата“, каза още бригаден генерал Караиванов. \r\nМеждународното учение ще продължи до 20 септември, като в него участват близо 600 военнослужещи от България, Румъния, Полша, Чехия, Австрия и Центъра за изследване, изграждане и усъвършенстване на способности на НАТО за водене на „Планинска война” в град Полче, Словения. От Въоръжените сили на Република България в „Родопи – 2019 г.“ участват 490 военнослужещи от 101-ви алпийски полк, 2-ра механизирана бригада, 4-ти артилерийски полк, 55-ти инженерен полк, 61-ва механизирана бригада, 78-ми батальон за осигуряване, 110-ти логистичен полк, Националния военен учебен комплекс „Чаралица“ и Националния военен университет „Васил Левски“. \r\n \r\nНели ГЕРГЬОВСКА", "date": "2019.09.12", "title": "Бригаден генерал Николай Караиванов: За първи път в Смолян се провежда международно тактическо учение „Родопи -2019 г.“ с участието на близо 600 военнослужещи от България и Европа"}
{"url": "http://www.focus-news.net/news/2019/09/12/2697959/netpres-makedoniya-babish-ima-gotovnost-za-diskusiya-s-cheshkiya-prezident-po-vaprosa-za-otteglyane-na-priznavaneto-na-nezavisimostta-na-kosovo.html", "text": "Министър-председателят на Чешката република Андрей Бабиш увери, че е готов да обсъди с президента на страната Милош Земан въпроса за оттегляне на признанието, което официална Прага е дала за независимостта на Косово, предава скопската електронна медия  „Нетпрес“ . \r\n„Бих предпочел дебат по този въпрос на среща за външната ни политика, а именно на среща с президента, ръководителите на двете камари на парламента, премиера и ръководителите на външните и вътрешните министерства. Гледната точка на някои от тях не съвпадат с моята. Ще изчакам дискусията и след това ще взема позиция по нея\", заяви чешкият премиер Андрей Бабиш пред репортери. \r\nОт своя страна първият вицепремиер и министър на вътрешните работи Ян Хамачек напомни на репортерите в сряда вечер, че външната политика на страната е отговорност на правителството.„Позицията на президента (Земан) по отношение на Косово отдавна е известна. Но всички по-нататъшни стъпки са в юрисдикцията на правителството \", подчерта Хамачек. \r\n \r\n Тереза Герова", "date": "2019.09.12", "title": "„Нетпрес“ (Македония): Бабиш има готовност за дискусия с чешкия президент по въпроса за оттегляне на признаването на независимостта на Косово"}
{"url": "http://www.focus-news.net/news/2019/09/12/2697956/plovdiv-politsiyata-v-grada-e-predpriela-merki-za-sigurnost-vav-vrazka-s-ochakvaniya-patnikopotok-kam-manastirskiya-kompleks-krastova-gora-sv-troitsa-za-krastovden.html", "text": "Полицията в Пловдив е предприела мерки за сигурност във връзка с очаквания пътникопоток към манастирския комплекс “Кръстова гора – Св. Троица” за Кръстовден. Това съобщиха за  Радио „Фокус“ – Пловдив  от Областната дирекция на МВР. По повод честването на християнския празник, от днес до неделя са възможни значителни затруднения на движението на моторни превозни средства в района. \r\nОт страна на ОДМВР – Пловдив са предприети необходимите мерки за осигуряване на обществения ред и недопускане на пътни произшествия и инциденти по време на празничните дни. \r\nПризовават са водачите на автомобили да бъдат търпеливи и да изпълняват стриктно разпорежданията на полицейските служители, за да се избягват необосновани затруднения на трафика по посочения маршрут.", "date": "2019.09.12", "title": "Пловдив: Полицията в града е предприела мерки за сигурност във връзка с очаквания пътникопоток към манастирския комплекс “Кръстова гора – Св. Троица” за Кръстовден"}
{"url": "http://www.focus-news.net/news/2019/09/12/2697960/dobrich-po-parvonachalni-danni-650-sa-parvoklasnitsite-koito-shte-uchat-v-obshtinskite-uchilishta-prez-novata-uchebna-godina.html", "text": "По първоначални данни 650 са първокласниците, които ще учат в общинските училища през новата учебна година. Окончателните цифри ще бъдат известни през октомври. Това съобщи д-р Емилия Баева, зам.-кмет „Хуманитарни дейности“, предаде кореспондентът на  Радио „Фокус” – Варна . Общината отчита положителна тенденция на увеличение както на децата в детските заведения, така и на първокласниците, които са 35 повече в сравнение с миналата година. Около 7 430 се очаква да наброяват учениците през новата учебна година в общинските училища. Те ще бъдат разпределени в 335 паралелки. Около 2 150 деца се очаква да посещават общинските детски градини, 535 деца в 21-на първи групи. Д-р Баева отбеляза, че цифрите са относителни, тъй като посещаемостта в детските заведения е един динамичен процес. По думите на зам.-кмета увеличеният брой деца в детските градини и ясли, както и в първи клас, макар и не толкова голям, е радващ факт за града. Тази година в общинските детски градини ще бъдат отворени две нови групи – в ДГ №23 и ДГ №32. Д-р Емилия Баева подчерта, че места има в детските заведения. На места все още се извършват текущи ремонти, малки като обем. Те са свързани с профилактика на пожароизвестителни инсталации, видеонаблюдение, поправки на покриви и огради.  \r\nЖулиета НИКОЛОВА", "date": "2019.09.12", "title": "Добрич: По първоначални данни 650 са първокласниците, които ще учат в общинските училища през новата учебна година"}
{"url": "http://www.focus-news.net/news/2019/09/12/2697955/kristian-vigenin-bsp-dokladat-za-natsionalnata-sigurnost-e-nay-obshto-otchetnichestvo-i-do-golyama-stepen-e-bezsmislen.html", "text": "„Качеството на един доклад се определя не от неговата обширност, а с акцентите и политиките, които извежда. В този доклад няма такива. Той е небалансиран, защото в него има теми, по които има ненужни детайли, а най-общи констатации по теми, които имат пряко отношение към националната сигурност”. Това каза зам.-председателят на Народното събрание Кристиан Вигенин от парламентарната трибуна при обсъждането на годишния доклад за националната сигурност за 2018 г., съобщиха от пресцентъра на  БСП . Той добави: \"Липсата на акценти показва, че докладът е едно най-общо отчетничество, а липсата на препоръки го прави до голяма степен безсмислен.\" Вигенин коментира, че един от ключовите въпроси, които застрашават националната сигурност на България -  задълбочаващото се социално разделение в страната, не е показан достатъчно. „Тази пропаст вместо да се затваря, откакто сме член на ЕС, се разтваря. Разликата между доходите на най-бедните и най-богатите продължава да нараства и е най-голяма в сравнение с другите страни в ЕС. Заедно с това продължават да растат и регионалните различия и дисбаланси”, коментира още социалистът.  Той добави, че въпреки наближаващия край на втория програмен период, който е насочен към регионалната политика, тези дисбаланси не намаляват. Вигенин заяви, че различията между регионите определено са риск за националната сигурност на страната, особено там, където става дума за обезлюдяването на пограничните региони. „В доклада няма нищо за функционирането на институциите, а темата за електронното управление буквално липсва.Това е ключов въпрос за националната сигурност, както видяхме при срива на Търговския регистър миналата година, а вниманието към него е близко до нулата”, обясни Кристиан Вигенин.  Той каза още, че темата за епидемиите, които възникнаха през миналата година не е намерила почти никакво място в доклада, а тя е свързана със земеделието, демографията и нуждата от специфична подкрепа за пограничните райони. „За БСП темата за демографията е ключова и тя трябва да бъде център на вниманието на правителството и парламента. От действията на управляващите и Доклада за националната сигурност за 2018 г. не можем да направим извода, че тя е приоритет за кабинета”, коментира още Вигенин. Той заяви, че не вижда основание в доклада за националната сигурност за бъдат отделени цели 30 страници за българското европредседателство, защото по думите му то няма пряка връзка с вътрешната сигурност. Друг съществен пропуск е, че отношенията със съседните държави са просто маркирани. Членството ни в Шенген, макар и да беше свалено като приоритет от премиера, също липсва от доклада. За нас то е важно и тази тема трябва да продължи да бъде на вниманието на институциите”, каза още зам.-председателят на парламента. Той бе категоричен, че заради всички тези липси и много други  ПГ на „БСП за България” няма да подкрепи този доклад.  \r\n„В Доклада за националната сигурност липсват констатации и политики по отношение на социалните баланси и социалната политика“. Това заяви  зам.-председателят на социалната комисия в НС Георги Гьоков . Той обясни, че е видна сериозна тенденция за нарастване на броя на социално изключените. По думите му липсва и стратегия за намаляване на риска от разширяване на маргинализиращите групи, към които се присъединяват все повече представители на средната класа: млади хора, самотни майки, възрастни хора, наркозависими, работещи в сивата икономика, хора с увреждания, “енергийно” бедни, хора които са във фактически личен фалит. „Защо управляващите избягват какъвто и да е дебат по теми, свързани с бедност, неравенства, обедняване, междуетническо противопоставяне, маргинализиране?“, попита той. Според него тези болезнени за българското общество въпроси няма да се решат от само себе си. „Хубаво е управляващите поне по тези теми да се вслушват в опозицията в лицето на БСП, ние имаме решения“, призова той. \r\n„Управляващите твърдят в доклада, че сме добре по отношение на националната сигурност. В него обаче няма оценка, а изводите, които се правят, са в противоположност на изводите на това същото правителство от април месец в документа „Социално-икономическо развитие на България в периода 2007-2017“, заяви  депутатът Таско Ерменков . Той обясни, че през април са направени констатации за неблагоприятно развитие на образование, демографска криза, здравеопазване, цифровизация, икономика, туризъм, селско стопанство и др. Ерменков заяви, че в доклада сега всичко това е замазано. „Видимо управляващите считат, че водят политиката на щрауса, който крие главата си в пясъка и мисли, че нищо друго не се вижда, а останалото е лъснало още повече“, заключи Таско Ерменков. \r\n„Докладът признава, че има огромна корупция в държавни и общински институции“, обясни  зам.-шефът на антикорупционната комисия в НС Кристина Сидорова . Тя подчерта, че въпреки това няма никакви мерки за справяне с нея. „Това говори, че управляващите или нямат желание или не знаят как да се справят с нея. Неглижирането на този проблем ще доведе до задълбочаването му и руши националната сигурност“, категорична бе тя. Сидорова обясни, че в доклада няма и дума за работата на КПКОНПИ, превенцията както и за конкретни мерки.", "date": "2019.09.12", "title": "Кристиан Вигенин, БСП: Докладът за националната сигурност е най-общо отчетничество и до голяма степен е безсмислен"}
{"url": "http://www.focus-news.net/news/2019/09/12/2697963/kardzhali-lek-avtomobil-e-izgoryal-pri-pozhar-v-grada-nyama-postradali.html", "text": "Лек автомобил е изгорял при пожар в града, няма пострадали. Това съобщиха от  ОДМВР - Кърджали . Огънят е пламнал вчера, докато 72-годишният водач потеглял. Екипи на РУ - Кърджали и РСПБЗН са били на мястото на произшествието. Няма данни за умишлен палеж. Късо съединение в двигателния отсек причинило пожара.", "date": "2019.09.12", "title": "Кърджали: Лек автомобил е изгорял при пожар в града, няма пострадали"}
{"url": "http://www.focus-news.net/news/2019/09/12/2697961/sliven-fondat-za-ustoychivi-gradove-podkrepya-razvitieto-na-sliven-i-yambol-kato-edna-ikonomicheska-zona.html", "text": "Фонд Флаг/Фонд – устойчиви градове застава зад идеята и се включва в проекта за създаване на една икономическа зона между Сливен и Ямбол. Това каза Надя Данкинова, която е изпълнителен директор на Фонда, съобщиха от пресцентъра на  Община Сливен . Данкинова присъства на представянето на бизнес каталога „Инвестиционна дестинация Сливен и Ямбол“. Той е стратегически комплект от продукти, съдържащи актуални данни на трендовете и визия за индустриалното бъдеще на региона. Целта му е да подпомогне местните власти в процеса по утвърждаване на идентичност, брандиране и популяризиране на града, както и при привличането на високотехнологични инвеститори в региона. \r\n„Обединението е важно. Изключително вярвам в икономическото развитие на този регион. Според мен от много години спи идеята за обединение на двата региона по отношение на инвестициите, по отношение на туризма, защото за индустриите географските граници са доста размити. Бъдещето е на онези хора, които успяват да преодолеят чисто местен шовинизъм и да гледат по-широко на територията като такава. Затова аз изключително вярвам в бъдещето на този индустриален регион. Той има невероятен потенциал. Имаме вече някои интересни инвеститори в Сливен, включително инвеститори от Сливен за Ямбол. Това е пример в подкрепа на това, което представяте. Бъдещата зона наистина може да бъде подкрепена. Много ще се радваме, ако голяма част инвестициите на фонда, са на тази територия“, заяви Надя Данкинова. \r\nФонд за устойчиви градове е един от трите фонда за градско развитие в България. Инвестира на територията на София и на Южна България. Това е инвестиционен фонд, създаден със средства от Оперативна програма „Региони в растеж“. Той е насочен да инвестира основно в създаване на нови индустрии, реновиране на изоставени градски терени, разчистване на изоставени и стари фабрики и сгради, в създаване на нови такива за бизнеса, индустриални зони, спортна инфраструктура, културна инфраструктура и всички свързани с тези дейности.", "date": "2019.09.12", "title": "Сливен: Фондът за устойчиви градове подкрепя развитието на Сливен и Ямбол като една икономическа зона"}
{"url": "http://www.focus-news.net/news/2019/09/12/2697964/varna-v-grada-shte-se-sastoi-nay-mashtabna-visokotehnologichna-konferentsiya-v-evropa.html", "text": "В града ще се състои  най-мащабна високотехнологична конференция в Европа. Това съобщиха  организаторите  на конференцията. Innowave Summit 2019 ще се проведе за поредна година във Варна на 18 и 19 октомври в Двореца на културата и спорта. Мащабната конференция ще събере в морската ни столица световни брандове като Apple, Facebook, Google, Amazon, eBay, Trip Advisor, Booking, CNN, Alibaba.com, както и фондове за рисков капитал от 3 континента,  с инвестиционно портфолио от над 100 милиона USD.   \r\n„Тази година сме подготвили нещо още по-вълнуващо! Всички посетители ще имат възможност да гледат изключителни лектори, които никога не са стъпвали в България. Беше трудна задача да убедим имена като Сед Симоув и Дрейтън Бърд „Бащата на маркетинга“ да се включат, но съм сигурен, че всички усилия си струват. Нашата основна задача е всяка година да надграждаме, затова Innowave Summit през 2019-та ще бъде най-атрактивното издание до този момент“ – споделя Димитър Василев от Български Бизнес Форуми, съорганизатор на събитието. \r\nСъветникът на Доналд Тръмп - младши, по потребителско обслужване, е сред топ лекторите, които ще участват в конференцията. Официален гост на Innowave Summit 2019 ще бъде също и европейският комисар по иновации и младеж Мария Габриел.  \r\nСред най-атрактивните лектори в конференцията са имена като Джоана Райли, част от международния тренировъчен лагер на ФБР, настоящ изпълнителен директор на Censia - система за разузнаване, която използва изкуствен интелект, за да предостави предварителна информация за най-търсените професионалисти на пазара на труда. Райли е сред стотте най-високо оценени дами в технологичния сектор. Носител е на приза на Калифорнийския съвет по етническо разнообразие - „Най-влиятелна жена“. Впечатление прави и името на д-р Кевин Фрайбърг - част от Топ 30 на \"Най-великите умове в сферата на ръководенето\". Сред лектори на конференцията са още Джина Лондон, водещ в CNN, Лукаш Железни - водещ британски инфлуенсър, Луиз Макдонъл - един от най-успешните Facebook маркетинг блогъри в света, Джонатан Биксби - канадски инвеститор и мултимилионер, както и редица други.  \r\nЕкипът на Innowave Summit 2019 обещава много изненади по време на целия форум.", "date": "2019.09.12", "title": "Варна: В града ще се състои  най-мащабна високотехнологична конференция в Европа"}
{"url": "http://www.focus-news.net/news/2019/09/12/2697969/premierat-boyko-borisov-raboti-se-po-nov-proekt-za-okolovrasten-pat-da-obezpechi-zasileniya-trafik.html", "text": "Министър-председателят Бойко Борисов присъства на официалното откриване на новия логистичен център на датската мебелна компания „Юск Бул“ ЕООД, който се намира в Икономическата зона София – Божурище. Това съобщиха от  правителствената информационна служба . Компaниятa инвеcтиpa над 100 милиoнa eвpo в бaзaтa cи в Бългapия и щe бъдaт осигуpeни 300 paбoтни мecтa.  \r\n„Инвестициите в този регион са огромни, има стотици работници, добре платени“, заяви министър-председателят Бойко Борисов в приветствието си при откриването на логистичната база. Той изтъкна, че ще се работи по нов проект за околовръстен път, който да отговори на сериозния инвеститорки интерес към индустриалната зона, да обезпечи засиления трафик и да създаде повече удобство за живеещите в района граждани. „Ще направя всичко възможно да ускорим максимално всички процедури и ще гледаме да осигурим пари в новия бюджет“, добави министър-председателят.  \r\n„Трябва да направим околовръстен път, който да свърже от двете страни Божурище, обикаляйки града, и да го свържем с магистралата за Сърбия, защото всичко отива на Запад и съответно към западната и източната тангента, „Марица“, „Тракия“, за Азия и морето“, посочи премиерът Бойко Борисов. Той заяви, че днес у нас се прави икономика, заводи, хиляди ТИР-ове с продукция напускат България, затова и износът ни е най-голям за всички времена. „Само, че трябват пътища“, изтъкна още веднъж министър-председателят Бойко Борисов.  \r\nПри откриването на най-високото логистично съоръжение в България премиерът бе заедно с министъра на икономиката Емил Караниколов.  \r\nСтроителството на логистичната база започна през лятото на 2017 г., когато датската компания обяви, че ще изгради в България четвъртия си в света център, от който ще снабдява магазините си в Бългapия и Pyмъния, ĸaĸтo и Зaпaднитe Бaлĸaни.  \r\nБазата включва две високи сгради с общ капацитет за 121 632 палета. Високите тела достигат 16 етажа (42,5 м), което ги прави най-високите складови помещения в България. Парцелът на „Юск Бул“ ЕООД в индустриалната зона е върху площ от 300 дка, а застроената площ е малко над 90 хил. кв. м. Освен високите тела, базата включва и транспортен коридор, приемна зона, зона за интернет търговия, административни сгради.", "date": "2019.09.12", "title": "Премиерът Бойко Борисов: Работи се по нов проект за околовръстен път, да обезпечи засиления трафик"}
{"url": "http://www.focus-news.net/news/2019/09/12/2697968/silistra-67-godishna-zhena-ot-dulovo-e-dala-4360-lv-i-zlatni-nakiti-na-telefonni-izmamnitsi.html", "text": "67-годишна жена от Дулово е ощетена с 4360 лв. и златни накити от телефонни измамници вчера. Това съобщиха от  ОД на МВР- Силистра . По класическата схема за участие в полицейска акция тя се доверила на телефонно обаждане от мъж, представящ се за служител на реда, и окачила на портата на дома си торбичка със 160 лв. и златни бижута. Следвайки дадените ѝ указания, жената отпътувала за областния град, където изтеглила от банковата си сметка сумата от 4200 лв. и ги оставила под контейнер за смет в централната част на града. След като се прибрала, се свързала с местното полицейско управление, за да се осведоми за развитието по случая, и така разбрала, че е измамена. Образувано е досъдебно производство. ОДМВР-Силистра отново припомнят, че не съществува практика полицията да иска пари от гражданите за изпълнение на служебните си задачи.", "date": "2019.09.12", "title": "Силистра: 67-годишна жена от Дулово е дала  4360 лв и златни накити на телефонни измамници"}
{"url": "http://www.focus-news.net/news/2019/09/12/2697965/bedzhet-patsoli-za-dokladite-okolo-skandala-praga-prishtina-tova-e-chast-ot-kampaniyata-na-belgrad-za-razprostranyavane-na-falshivi-novini.html", "text": "Министърът на външните работи на Косово в оставка Беджет Пацоли коментира докладите, според които Чешката република може да преразгледа решението си от 2008 г. за признаване на независимостта на най-младата държава на Балканите, като заяви, че те са част от кампанията на официален Белград за разпространение на фалшиви новини, съобщава електронното издание на прищинския ежедневник  Koha Ditore . \r\n„Чешката република, чрез своя министър на външните работи Томаш Петричек, потвърди категоричната подкрепа за Косово като независима и суверенна страна и нейната интеграция в Европейския съюз, НАТО и международните организации. Нашето приятелство и партньорство са стабилни като скала“, написа Пацоли в социалните мрежи. \r\nВ сряда Петричек заяви, че не вижда причина страната да отмени признаването на независимостта на Косово. „Ние признахме Косово през 2008 г. и е в интерес на сигурността и прозрачността на външната ни политика да не променяме това решение“, цитира изданието думите на първия дипломат на Прага.  \r\n \r\n Тереза Герова", "date": "2019.09.12", "title": "Беджет Пацоли за докладите около скандала Прага-Прищина: Това е част от кампанията на Белград за разпространяване на фалшиви новини"}
{"url": "http://www.focus-news.net/news/2019/09/12/2697966/govoritelyat-na-pravitelstvoto-v-prishtina-kosovo-se-podgotvya-za-predsrochni-izbori-koeto-ne-pozvolyava-na-haradinay-da-prisastva-na-sreshtata-v-praga.html", "text": "Говорителят на правителството в Прищина Донджета Гаши заяви за  Радио „Свободна Европа“ , че Косово се подготвя за предсрочни избори, което не позволява на премиера в оставка Рамуш Харадинай да присъства на срещата на върха в Прага между лидерите на страните от Вишеградската четворка и Западните Балкани. \r\n„Харадинай счита, че срещата на върха в Прага е много важен форум, който допринася за демократичните процеси, сътрудничеството и високите европейски ценности и по тази причина Косово ще остане неразделна и активна част от него“, увери Гаши. \r\nЯна Адамцова, говорител на чешкото правителство, на свой ред потвърди, че нито един политик от Косово няма да присъства на събитието, но подчерта, че страната ще бъде представена на срещата от представители на посолството на Прищина в Прага.  \r\n \r\n Тереза Герова", "date": "2019.09.12", "title": "Говорителят на правителството в Прищина: Косово се подготвя за предсрочни избори, което не позволява на Харадинай да присъства на срещата в Прага"}
{"url": "http://www.focus-news.net/news/2019/09/12/2697970/silistra-50-dka-rezene-izgoreli-pri-pozhar-v-rayona-na-selo-tsar-samuil.html", "text": "50 дка резене изгорели при пожар в района на село Цар Самуил вчера. Това съобщиха от  ОД на МВР- Силистра . Огънят тръгнал около 18:30 часа от запалено царевично стърнище и се прехвърлил върху блока с посевите. Екип на РСПБЗН-Тутракан потушил пожара, спасен е кайсиев масив в съседство.", "date": "2019.09.12", "title": "Силистра: 50 дка резене изгорели при пожар в района на село Цар Самуил"}
{"url": "http://www.focus-news.net/news/2019/09/12/2697971/pregled-na-mezhdunarodnite-novini-do-13-chasa-agentsiya-fokus.html", "text": "Министърът на външните работи на Косово в оставка Беджет Пацоли коментира докладите, според които Чешката република може да преразгледа решението си от 2008 г. за признаване на независимостта на най-младата държава на Балканите, като заяви, че те са част от кампанията на официален Белград за разпространение на фалшиви новини, съобщава електронното издание на прищинския ежедневник  Koha Ditore . \r\n„Чешката република, чрез своя министър на външните работи Томаш Петричек, потвърди категоричната подкрепа за Косово като независима и суверенна страна и нейната интеграция в Европейския съюз, НАТО и международните организации. Нашето приятелство и партньорство са стабилни като скала“, написа Пацоли в социалните мрежи. \r\nВ сряда Петричек заяви, че не вижда причина страната да отмени признаването на независимостта на Косово. „Ние признахме Косово през 2008 г. и е в интерес на сигурността и прозрачността на външната ни политика да не променяме това решение“, цитира изданието думите на първия дипломат на Прага. \r\n*** \r\n  Министър-председателят на Чешката република Андрей Бабиш увери, че е готов да обсъди с президента на страната Милош Земан въпроса за оттегляне на признанието, което официална Прага е дала за независимостта на Косово, предава скопската електронна медия  „Нетпрес“ . \r\n„Бих предпочел дебат по този въпрос на среща за външната ни политика, а именно на среща с президента, ръководителите на двете камари на парламента, премиера и ръководителите на външните и вътрешните министерства. Гледната точка на някои от тях не съвпадат с моята. Ще изчакам дискусията и след това ще взема позиция по нея\", заяви чешкият премиер Андрей Бабиш пред репортери. \r\nОт своя страна първият вицепремиер и министър на вътрешните работи Ян Хамачек напомни на репортерите в сряда вечер, че външната политика на страната е отговорност на правителството.„Позицията на президента (Земан) по отношение на Косово отдавна е известна. Но всички по-нататъшни стъпки са в юрисдикцията на правителството \", подчерта Хамачек. \r\n*** \r\n  Руската армия с коалиция от приятелски страни ще неутрализира условна държава, разпространяваща тероризъм и разпалваща война на стратегическите командно-щабни учения „Център 2019“. Това съобщи в четвъртък заместник-министърът на отбраната на Русия генерал-полковник Александър Фомин на брифинг за военните аташета, предава  ТАСС . \r\nСпоред легендата на маневрите, отбеляза Фомин, нараства влиянието на ислямския екстремизъм в страните от Близкия Изток и Югоизточна Азия, а след това и в региона на Централна Азия. „В югозападната част на Руската Федерация е създадена условна държава. Неговото ръководство споделя екстремистките идеи на лидерите на международните терористични организации“, съобщи заместник-министърът. \r\nТой уточни, че заради измислената държава, по сценария на маневрите, радикалният ислямизъм прониква на територията на съседни държави. „Разполагайки с развити въоръжени сили, условната страна предприема опит за натиск, включително силов, над Русия и, в крайна сметка, ескалацията на напрежението прераства във въоръжен конфликт“, отбеляза Фомин. \r\n \r\n Ходът на ученията \r\n \r\nФомин посочи, че темата на ученията е използване на войскова групировка на коалиция от държави за борба с международния тероризъм и обезпечаване на военна сигурност в Централна Азия. За участие в маневрите са поканени военни контингенти от Казахстан, Киргизстан, Таджикистан, Узбекистан, както и Китай и Пакистан. \r\nУченията ще се проведат на два етапа. В първия, с продължителност три дни, ще бъдат отработени управление на войските, отразяване на въздушни удари, разузнаване и отбранителни действия. Във втория тридневен етап многонационалната войскова групировка ще отработи нанасяне на „масиран огневи удар за разгром на противостоящия условен противник“. \r\n \r\n Местата на провеждане \r\n \r\nОсновните действия на „Център 2019“ ще се състоят в периода 16-21 септември на осем полигона в Русия (Тоцки и Донгуз в Оренбургска област, Аданак в Дагестан и Ашулук край Астрахан, тренировъчен полигон Чебаркул в Челябинска област и Сафакулево край Курган, Алейск и Юргински тренировъчни площадки в Алтайския край и Кемеровска област в Каспия), както и на задгранични полигони в Киргизстанм, Казахстан и 201-а руска база в Таджикистан. \r\nОбщо в стратегическите командно-щабни учения „Център 2019“ ще участват около 128 хиляди военнослужещи, повече от 20 хиляди единици техника и въоръжение и около 600 летателни апарата и до 15 кораба. \r\n \r\n Условният противник \r\n \r\nУсловната държава, която ще бъде главен противник на коалицията страни на ученията „Център 2019“, няма отношение към някоя конкретна страна, съобщи Фомин. \r\n„Бих искал да подчертая, че учението „Център 2019“ е с чисто отбранителен характер", "date": "2019.09.12", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/09/12/2697972/skandal-predi-starta-na-sreshtata-mezhdu-liderite-na-vishegraskata-chetvorka-i-zapadnite-balkani-obzor.html", "text": "В Прага се провежда среща между лидерите на страните от Вишеградската група и Западните Балкани, домакин на която е министър-председателят на Чешката република Андрей Бабиш. \r\n \r\nДискусиите между премиерите на Вишеградската четворка (Чешка република, Словакия, Унгария и Полша) и колегите им от Западните Балкани ще бъдат съсредоточени върху засилването на цялостното политическо и икономическо сътрудничество между двата региона, със специален акцент върху въпросите, свързани с инфраструктурата, образованието, финансовата стабилност и изменението на климата. Чешката република, като ротационен председател на Вишеградската четворка, определи като един от приоритетите по време на мандата си насърчаването на присъединяването на Западните Балкани към Европейския съюз. \r\n \r\nФорумът в Прага обаче бе засенчен от скандал, предизвикан от изявление на държавния глава на Чешката република Милош Земан. В сряда чешкият президент бе на посещение в Белград, откъдето определи лидерите на Косово като „военнопрестъпници“. Земан бе категоричен, че „страни, водени от военнопрестъпници, нямат място в общността на демократичните държави“. След това той припомни, че министър-председателят на най-младата държава на Балканите Рамуш Харадинай подаде оставка, след като получи призовка за разпит от Специализираната прокуратура в Хага – при това като заподозрян. На съвместна пресконференцията Земан подчерта, че ще преразгледа възможността Прага да оттегли признаването на независимостта на Косово. „Радвам се, че (министърът на отбраната Лубомир) Метнар каза, че е грешка да се признае Косово. Вероятно той ще застане до мен, а кой ще бъде от другата страна, ще видим след няколко дни“, подчерта Земан. \r\n \r\nВ отговор официална Прищина отмени участието си в срещата на върха в Прага. „Косово изпрати дипломатическа нота, в която се извини за отсъствието, след като преди това потвърди участието си\", обяви говорителят на правителството в Прага Яна Адамчова, като допълни, че Прищина ще бъде представена на срещата от дипломати от косовското посолство в Прага.  \r\n \r\nДумите на Земан предизвикаха реакция не само в Прищина, но и в Прага. Министърът на външните работи на Чешката република Томаш Петричек подчерта, че не вижда причина за дебат за оттегляне на признаването на независимостта на Косово. Съгласно думите му, подобна промяна не би била в интерес на чешката сигурност и чешката външна политика. Той обаче отбеляза, че с удоволствие ще разговаря с президента Милош Земан, за да изложи позицията си по въпроса. \r\n \r\nМинистър-председателят на Чешката република Андрей Бабиш увери, че е готов да обсъди с президента на страната Милош Земан въпроса за оттегляне на признанието, което официална Прага е дала за независимостта на Косово. \r\n„Бих предпочел дебат по този въпрос на среща за външната ни политика, а именно на среща с президента, ръководителите на двете камари на парламента, премиера и ръководителите на външните и вътрешните министерства. Гледната точка на някои от тях не съвпадат с моята. Ще изчакам дискусията и след това ще взема позиция по нея\", заяви чешкият премиер Андрей Бабиш пред репортери. \r\nОт своя страна първият вицепремиер и министър на вътрешните работи Ян Хамачек напомни на репортерите, че външната политика на страната е отговорност на правителството. „Позицията на президента (Земан) по отношение на Косово отдавна е известна. Но всички по-нататъшни стъпки са в юрисдикцията на правителството\", подчерта Хамачек. \r\n \r\nПо-късно от Прищина обясниха по друг начин решението Косово да не участва в срещата в чешката столица. Говорителят на правителството в Прищина Донджета Гаши заяви, че Косово се подготвя за предсрочни избори, което не позволява на премиера в оставка Рамуш Харадинай да присъства на срещата на върха в Прага между лидерите на страните от Вишеградската четворка и Западните Балкани. \r\n„Харадинай счита, че срещата на върха в Прага е много важен форум, който допринася за демократичните процеси, сътрудничеството и високите европейски ценности и по тази причина Косово ще остане неразделна и активна част от него“, увери Гаши. \r\nМинистърът на външните работи на Косово в оставка Беджет Пацоли също коментира информацията, според която Чешката република може да преразгледа решението си от 2008 г. за признаване на независимостта на най-младата държава на Балканите, като заяви, че те са част от кампанията на официален Белград за разпространение на фалшиви новини. \r\n„Чешката република, чрез своя министър на външните работи Томаш Петричек, потвърди категоричната подкрепа за Косово като независима и суверенна страна и нейната интеграция в Европейския съюз, НАТО и международните организации. Нашето приятелство и партньорство са стабилни като скала“, написа Пацоли в социалните мрежи. \r\n \r\n \r\n Тереза Герова", "date": "2019.09.12", "title": "Скандал преди старта на срещата между лидерите на Вишеграската четворка и Западните Балкани (ОБЗОР)"}
{"url": "http://www.focus-news.net/news/2019/09/12/2697967/argumenti-i-fakti-rusiya-zashto-polsha-i-balgariya-zabraviha-che-sssr-gi-e-osvobodil-ot-fashizmai.html", "text": "„След Полша и България предложи СССР да не се счита за страна, освободила Европа от нацизма и обвини Москва, че е донесла на страните от Източна Европа половин век репресии. Защо съвременните поляци, българи и прибалтийци имат такава кратка памет“, разсъждава писателят, публицист и член на Централния съвет на Руското военно-историческо общество Армен Гаспарян в материал за руския ежеседмичник  „Аргументи и факти“ , представен без редакторска намеса. \r\nСпоред мен, подобни обвинения бяха очаквани. Защото тези страни в голямото си мнозинство през 30-те години заемат диаметрално противоположна позиция. Всички те се заиграват с фюрера. Поляците мечтаят заедно с Адолф Хитлер да нападнат „азиатско-болшевишкия ад“. Българите предоставят своята територия за работата на абверщеле – разузнаването на Третия райх. На територията на прибалтийските държави са разположени нацистки военни бази. Така че защо да се учудваме, когато потомците на загубилите искат да направят точно същото? \r\nА що се касае до техните подскоци и гримаси по отношение на Русия... Според мен, ако Хитлер не беше унищожавал евреите, жителите на Европа отдавна щяха да са го реабилитирали. А освен това щяха да са доказали, че той е бил принуден да нападне превантивно азиатско-болшевишкия Мордор. Защото главното зло в световната история днес е Сталин. И рано или късно тази схема ще бъде реализирана. Вече има предпоставките за това. Мнозина не обърнаха внимание как през тази година в навечерието на 22 юни цяла редица западни медии писаха за това, позовавайки се на заявления, направени на 22 юни 1941 година от фон Рибентроп, Хитлер и Гьобелс. Защото Хитлер за тях е свой, те го разбират. \r\nВръщайки се към заявлението на България, искам да припомня, че преди две години те не поканиха Русия на празненствата по повод 150-тата годишнина от освобождението на страната от османско иго. Независимо, че това бе направено от руската армия под управлението на нашия изтъкнат генерал Скобелев. А през Първата световна война българите-братушки воюват срещу Русия. \r\nПоляците още преди това се договориха, че действително хитлеровската окупация е била много трагичен епизод, но тя е продължила 6 години, а съветската – 45! При това те не споменават колко милиони са налели „съветските окупанти“ в икономката на Източна европа, че СССР е отделял огромни средства за Полша още през 1944 година, когато нейната територия е била току що освободена от немците. Както не обясняват и това, как е бил провокиран глада в Украйна през 1946 година, който самите украинци вече наричат „третия голодомор“. А тогава са гладували, защото самите гладувайки, сме изпращали продукти на поляците. Тогава никой не си е мислел, че тази публика ще се окаже толкова неблагодарна. Но поляците няма да си спомнят за тази историческа истина. Защото всичко това вече не им е интересно. \r\n \r\nПревод и редакция:", "date": "2019.09.12", "title": "„Аргументи и факти“ (Русия): Защо Полша и България забравиха, че СССР ги е освободил от фашизма?"}
{"url": "http://www.focus-news.net/news/2019/09/12/2697975/kardzhali-obshtinskata-izbiratelna-komisiya-reshi-pri-registrirani-po-postoyanen-adres-v-grada-i-selata-131-166-dushi-da-opredeli-41-mandata-za-obshtinski-savetnitsi.html", "text": "Общинската избирателна комисия реши при регистрирани по постоянен адрес в града и селата 131 166 души да определи 41 мандата за общински съветници, съобщи Александър Ставрев, председател на Общинската избирателна комисия. В решение от 09.09.2019 ОИК е определила броя на мандатите за общински съветници при произвеждане на изборите за общински съветници и за кметове на 27 октомври 2019 г. На основание Закона за местното самоуправление и местната администрация (ЗМСМА), при население на общината до 160 000 души, броят на общинските съветници е 41 (четиридесет и един). Населението на общината се определя въз основа на регистрите за населението, водени от общинската администрация и включва всички граждани, които имат постоянен адрес на територията й. По информация на ГД „ГРАО“ в община Кърджали по постоянен адрес са регистрирани 131 166 лица. С оглед на това се определят 41 броя мандати за общински съветници за Общински съвет-Кърджали, които следва да бъдат разпределени в изборите на 27 октомври 2019 година. Утвърдени са вече номерацията и адреса на 156 избирателни секции на територията на Община Кърджали, от които 65 – в град  Кърджали и 91 секции в кметствата в селата.  \r\nДнес ще се проведе четвъртото заседание на Общинската избирателна комисия-Кърджали от 17:30 часа следобед в Общински център за култура и младежки дейности на ул. „Мара Михайлова“. \r\nДарина ДЕЕНИЧИНА", "date": "2019.09.12", "title": "Кърджали: Общинската избирателна комисия реши при регистрирани по постоянен адрес в града и селата 131 166 души да определи 41 мандата за общински съветници"}
{"url": "http://www.focus-news.net/news/2019/09/12/2697973/yasen-slivenski-bchk-pri-bedstvie-ot-golyam-mashtab-nay-vazhno-e-da-ogledame-sebe-si-i-da-vidim-dali-chlenovete-na-semeystvoto-ni-sa-zhivi-i-zdravi.html", "text": "При настъпване на бедствие от такъв мащаб най-важно е да знаем, че първо трябва да огледаме себе си и да видим членовете на семейството ни дали са живи и здрави, да окажем първа помощ, да спасим човешки живот. Това каза шефът на Дирекция „Мениджмънт на бедствията“ в Българския червен кръст Ясен Сливенски по време на демонстрация за спасяване на пострадали при инциденти след бедствие, предаде репортер на Агенция „Фокус“. Той посочи, че след това трябва да се евакуираме на безопасно място и да слушаме указанията на компетентните органи. „Наблюдавахме процеса на земетресението, евакуиране на пострадалите и разпределянето им според степента на нараняване и спешност. В същото време беше получен сигнал за затрупани хора и евакуиране по високите етажи и покривите на сгради. Екипите на Столична община обследваха и поеха тази част от нашата съвместна тренировка. Бяха свалени пострадали, някои от които със сериозни наранявания, от високите части на сгради и предадени на екипите на БЧК, за да може да се установи степента им на спешност. Оказана им беше първо лекарска помощ, след което екипи на Спешна помощ дойдоха, за да го отведат в най-близките болнични заведения“, обясни Сливенски. Той уточни, че БЧК по принцип подпомага пострадало население. „В спешната фаза – това, което наблюдавахме, първи са пожарната, полицията, Спешна помощ, в случая екипи от Столична община, а ние подпомагаме тези екипи. Ние отговаряме за поемане и извеждане на пострадалите, както и да се организира подкрепителен пункт – да бъдат раздадени топли дрехи и одеяла, ако те бъдат настанени и евакуирани“, допълни директорът на „Мениджмънт на бедствията“ в Българския червен кръст. По думите му, при настъпване на бедствие от такъв мащаб най-важно е да знаем, че първо трябва да огледаме себе си и да видим членовете на семейството ни дали са живи и здрави, да окажем първа помощ, да спасим човешки живот. „След това трябва да се евакуираме на безопасно място и да слушаме указанията на компетентните органи“, каза още той. Сливенски подчерта, че в днешната демонстрация е присъствал и кметът на Лозен, под чието ръководство е бил създаден кризисен щаб, който да ръководи дейностите.  \r\n \r\nЗорница КОСТАДИНОВА", "date": "2019.09.12", "title": "Ясен Сливенски, БЧК: При бедствие от голям мащаб най-важно е да огледаме себе си и да видим дали членовете на семейството ни са живи и здрави"}
{"url": "http://www.focus-news.net/news/2019/09/12/2697978/aktrisata-stefka-yanorova-kmetat-tryabva-da-hodi-pesha-po-ulitsite-i-da-se-sreshta-s-horata.html", "text": "Кметът трябва да ходи пеша по улиците и да се среща с хората. От такива конкурси има болезнена нужда. Това заяви пред Kmeta.bg известната българска актриса Стефка Янорова по повод националния онлайн конкурс „Кмет на годината“ за мандат 2015-2019, съобщиха  организаторите на конкурса от Kmeta.bg . „Не трябва да се отказваме да се борим, за да има обратна връзка\", смята Янорова. По думите ѝ ще бъде добре, ако с такива конкурси се създаде конкуренция между кметовете. \r\n„Едно от нещата, които градоначалникът задължително трябва да прави, е да ходи пеша по улиците и да се среща с хората. Да вижда къде стъпва. Нека не гледаме в краката си, а най-накрая да си вдигнем главите. И образно и буквално\", посочи Стефка Янорова. \r\n \r\nГласувайте за \"Кмет на годината\" за мандат 2015-2019  .", "date": "2019.09.12", "title": "Актрисата Стефка Янорова: Кметът трябва да ходи пеша по улиците и да се среща с хората"}
{"url": "http://www.focus-news.net/news/2019/09/12/2697980/burgas-proektat-tsigulka-v-kinoto-shte-bade-predstaven-v-grada-na-praznika-na-turisticheskiya-kompleks-akve-kalide-na-14-septemvri.html", "text": "Проектът „Цигулка в киното“ ще бъде представен в Бургас за първи път на празника на туристическия комплекс „Акве Калиде“ на 14 септември. Това съобщиха от пресцентъра на  Община Бургас . От 20.30 часа в амфитеатъра посетителите ще гледат най-вълнуващите сцени от любими холивудски и европейски кино продукции, под звуците на техните музикални теми и саундтраци, изпълнявани от оркестър на живо. \r\nЦигулката, като най-популярният инструмент от тези, включени в оркестъра, се превръща в събирателен център на програмата. Тази интересна форма на представление създава усещането, че зрителя се намира едновременно пред и зад екрана. \r\nВ края на миналия век филмовата музика се превърна в съвременна класика, писана от велики композитори и носители на престижни награди „Оскар\", „Грами\" и „Златен глобус\" като Нино Рота, Енио Мориконе, Майкъл Джакино, Ханс Цимер, Найджъл Хес, Джон Уйлямс. В особено популярни и грандиозни събития се превръщат прожекциите с музикален оркестър на живо, част от световните културни програми. \r\nВ програмата на празника на „Акве Калиде\" ще звучи музика от филмите „Червената цигулка\", „Списъкът на Шиндлер\", „Кръстникът\", „Дами в лилаво\", „Гладиатор\", „Хари Потър\", „Мисията невъзможна\", „Карибски пирати\" и др. \r\nТе ще бъдат изпълнени от оркестъра на Бургаската опера със солист Чавдар Вълков. Входът е свободен.", "date": "2019.09.12", "title": "Бургас: Проектът „Цигулка в киното“ ще бъде представен в града на празника на туристическия комплекс „Акве Калиде“ на 14 септември"}
{"url": "http://www.focus-news.net/news/2019/09/12/2697982/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.09.12", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/09/12/2697974/burgas-v-grada-shte-se-provede-festival-na-ribata-i-vinoto.html", "text": "На 13, 14 и 15 септември Бургас ще е домакин на Фестивал на рибата и виното, в чийто последен ден публиката и специално жури ще изберат „Най-добрата рибена чорба на Бургас“. Това съобщиха от пресцентъра на  Община Бургас . Събитието ще се проведе до Експоцентър „Флора“ в Морската градина от 11.00 часа до 22.30 часа през всеки от трите дни. Входът е свободен. \r\nФестивалната зона ще събере на едно място кулинарни шатри, а готвачите им ще приготвят пресни морски деликатеси директно пред посетителите. Селектирани изби от цялата страна ще представят най-добрите си вина, допълнени със съвети какво питие с каква храна трябва да съчетаваме. \r\nИ през трите дни Детска зона ще забавлява най-малките. Тематични работилници на морска тематика ще провокират децата да рисуват, да правят сувенири, да открият своите таланти. Очакват ни още цирково шоу, кулинарни демонстрации, професионални консултации от сомелиер, много игри, състезания и конкурси, подкрепени с атрактивни награди. Популярни бургазлии също ще ни покажат кулинарните си умения, приготвяйки рибни специалитети. \r\nПо време на фестивала за вашето настроение ще се грижат популярни български изпълнители: \r\nНа 13 септември музикалната програма е поверена на „Обратен ефект\" и бургаската група „Силует\". \r\nНа 14 септември на сцената ще се качат група P.I.F. и Miry (Мирян Костадинов), който смело превзема музикалните класации с авторските си парчета. Димо Стоянов и компания пък ще изпълнят най-доброто от репертоара си, както и най-новите си парчета. \r\nНа 15 септември е посветен на някои от най-емблематичните български изпълнители. От сцената на фестивала ще прозвучат част най-обичаните песни на „Тоника СВ\" и момчето, което говори с морето - Панайот Панайотов. \r\nПървите два фестивални дни ще приключат и с прожекция на филм, свързан с морето. Ще бъдат представени „Корави старчета\" в петък и „Летовници\" в събота.", "date": "2019.09.12", "title": "Бургас: В града ще се проведе Фестивал на рибата и виното"}
{"url": "http://www.focus-news.net/news/2019/09/12/2697983/tsvetomir-tsenkov-oits-vidin-vazmozhnostite-za-podkrepa-na-predpriemachite-i-investitorite-ot-fondovete-na-es-byaha-predstaveni-na-parviya-regionalen-investitsionen-forum-v-ruzhintsi.html", "text": "Възможностите за подкрепа на предприемачите и инвеститорите от фондовете на ЕС бяха представени на първия Регионален инвестиционен форум в Ружинци. Това каза за  Радио „Фокус“ – Видин  Цветомир Ценков, експерт в Областния информационен център (ОИЦ)  – Видин. Той посочи, че в събитието, организирано  от Община Ружинци, се включил и посланикът на Кралство Дания Сьорен Якобсен и Оле Андерсен, управител на  фирма „Данюб Грийн Пиг“, която ще изгради в с. Дреновец модерна свинеферма за 1000 свине майки. „Управителят на ОИЦ-Видин Мариела Савкова представи пред участниците в събитието дейността на Центъра и посочи,  че екипът на офиса ще съдейства с информация за европейските фондове , както на фирмата от Дания, така и на всеки потенциален инвеститор, който иска да започне или разшири бизнеса си в област Видин чрез европейско проектно финансиране, защото устойчивото развитие на региона изисква много добро и продължително сътрудничество между публичния и частния сектор“, каза Цветомир Ценков. Чрез изнесената приемна бе предоставена информация на посетителите за актуалните възможности по Програмата за развитие на селските райони, Оперативна програма „Иновации и конкурентоспособност“ и финансовите инструменти. „На среща с кмета на Община Ружинци Александър Александров, както и при разговорите с посланика на Дания Сьорен Якобсен и управителят на „Данюб Грийн Пиг“ Оле Андерсен екипът на видинския Областен информационен център посочи, че партньорството с местните власти и бизнеса е приоритет в работата на офиса, както и че с повече участия на „терен“ се цели информацията за европейските фондове да достигне до максимално широк кръг от потенциални бенефициенти. Целта е европейските средства да спомогнат за икономическото развитие и доходите на домакинствата, заяви Мариела Савкова. Тя посочи още че с инвестицията се отваря възможност за бизнес отношения на местните фермери и дългосрочно развитие на животновъдния сектор. Фермерите от Ружинци също ще бъдат подкрепяни с информация от ОИЦ“, допълни Цветомир Ценков. С презентацията и изнесената приемна в Ружинци стартира есенния цикъл от срещи на ОИЦ, който ще обхване всички общини от областта. Във всяка от тях, на база на детайлен анализ, ще се представят най-актуалните за местната общност възможности за финансиране от ЕС. \r\nАнна ЛОЗАНОВА", "date": "2019.09.12", "title": "Цветомир Ценков, ОИЦ-Видин: Възможностите за подкрепа на предприемачите и инвеститорите от фондовете на ЕС бяха представени на първия Регионален инвестиционен форум в Ружинци"}
{"url": "http://www.focus-news.net/news/2019/09/12/2697981/haskovo-obshtinata-organizira-bezplaten-transport-za-uchenitsite-v-parviya-ucheben-den.html", "text": "Безплатен транспорт ще бъде осигурен за учениците в града в първия учебен ден, това съобщиха от  Община Хасково . Безплатен ще бъде градският транспорт в  Хасково за ученици в първия учебен ден 16 септември, понеделник, съобщиха от  „ Тролейбусен транспорт „ ЕООД. \r\nБез билет ще пътуват и децата в автобусите на „Златно руно“ които обслужват автобусните линии в града.", "date": "2019.09.12", "title": "Хасково: Общината организира безплатен транспорт за учениците в първия учебен ден"}
{"url": "http://www.focus-news.net/news/2019/09/12/2697984/sport-andi-mari-se-zavrashta-na-singal-na-mastarsa-v-shanhay.html", "text": "Бившият лидер в световната ранглиста по тенис Анди Мъри ще участва на турнира от сериите \"Мастърс\" в Шанхай през октомври. 32-годишният шотландец получи \"уайлд кард\" от организаторите. По-рано през годината Мъри претърпя операция на бедрото, а в последните месеци взе участие в турнири при двойките. Британецът, който в момента заема 415-то място в световната ранглиста, спечели общо три пъти турнира в Шанхай. Това се случи през 2010, 2011 и 2016 година.", "date": "2019.09.12", "title": "Спорт: Анди Мъри се завръща на сингъл на „Мастърса“ в Шанхай"}
{"url": "http://www.focus-news.net/news/2019/09/12/2697979/tsentarat-za-podkrepa-za-lichnostno-razvitie-tsplr-kam-obshtina-stara-zagora-priema-uchastnitsi-v-klubni-formi-i-shkoli-za-novata-tvorcheska-2019-2020-godina.html", "text": "Центърът за подкрепа за личностно развитие (ЦПЛР) към Община Стара Загора приема участници в клубни форми и школи за новата творческа 2019 – 2020 година, съобщиха от пресцентъра на  общината .  \r\nОсновната дейност на Центъра е организиране на извънучилищна дейност с деца и младежи в свободното им време за развитие на личностния потенциал, творческото мислене, изграждане на нравствена, познавателна, естетическа,  екологична и гражданска култура. Чрез дейностите си работи за изграждане и утвърждаване на духовни и граждански ценности, защита на правата на децата и младежите.. \r\nАко си дете  или младеж на възраст от 6 до 19 години и искаш да откриеш и развиеш своите заложби и умения за цял живот, заповядай при нас. Тук всички получават равен старт, независимо от вероизповедание, етнос и социален статус, призовават от Центъра.  \r\nЗаниманията са в три направления – Изкуство, Наука и Гражданско и неформално  образование в  23 форми и клубове. Ръководители на школите и клубовете са квалифицирани специалисти с богат опит в работата си с деца и младежи. \r\nЗа записване децата, младежите и родителите могат да подават заявления  лично в сградата на ЦПЛР -  Стара Загора  ул. „Захарий Княжески” 71 ет.3 от 16.09. 2019 г. всеки работен ден от 09.00 часа до 20.00 часа  \r\nВсяко дете или младеж може да се обучава най-много в 3 форми.  \r\nЗаниманията са съобразени със свободното време на учениците и през ваканциите. Всички  форми са безплатни. \r\nТворческата  2019 – 2020 г. – започва на 01.10.2019 г. по  график за всяка от формите и завършва на 30.06.2019 г.  \r\nЗа повече информация: тел. 042 629062, 042 638698", "date": "2019.09.12", "title": "Центърът за подкрепа за личностно развитие (ЦПЛР) към Община Стара Загора приема участници в клубни форми и школи за новата творческа 2019 – 2020 година"}
{"url": "http://www.focus-news.net/news/2019/09/12/2697977/afp-yunker-se-vklyuchi-v-spora-za-naznachavaneto-na-komisar-po-zashtita-na-evropeyskiya-nachin-na-zhivot.html", "text": "Председателят на Европейската комисия Жан-Клод Юнкер подсили спора около новия ресор в изпълнителния орган на Общността, натоварен със задачата за „Защита на европейския начин на живот“, предава  AFP . \r\n„Не ми харесва идеята, че европейският начин на живот е противопоставен на миграцията. Приемането на тези, които идват отдалеч, е част от европейския начин на живот\", заяви Юнкер пред  Euronews . \r\nРесорът бе поверен на гръка Маргаритис Схинас, който в момента е главен говорител на ЕК. Той призна, че е „развълнуван“ от номинацията, която за първи път ще вкара грък в най-висшия орган на ЕС.  \r\n„Развълнуван съм, че съм номиниран за заместник-председател за Защитата на нашия начин на живот, обхващащ ресорите миграция, сигурност, заетост и образование. Готов съм да се заема с работа и очаквам с нетърпения да обсъдя с ЕП как можем да превърнем политическите ни приоритети в реални резултати“, написа Схинас. \r\n \r\n Тереза Герова", "date": "2019.09.12", "title": "AFP: Юнкер се включи в спора за назначаването на комисар по „Защита на европейския начин на живот\""}
{"url": "http://www.focus-news.net/news/2019/09/12/2697985/20-mestni-firmi-shte-uchastvat-vav-festivala-na-100-te-voyvodi-sliven-2019.html", "text": "20 местни фирми ще участват в петото издание на „Фестивала на 100-те войводи“, който ще се проведе на 13 и 14 септември в Сливен. Това съобщиха от пресцентъра на  община Сливен . На шатрите, които ще бъдат разположени в Градската градина, ще се предлагат първокачествени местни продукти – колбаси, сирене, кашкавал, мед и др. За първи път тази година местен производител на лютеница и пюрета се включва в проявата. Началото на фестивала е на 13 септември от 18 часа с кулинарно шоу на Ути Бъчваров. Следва програма на самодейни състави от общината, а от 20 часа на сцената ще се качи голямата Валя Балканска с гайдаря Петър Янев. От 21 часа са изпълненията на Стефан Вълдобрев и „Обичайните заподозрени“. В събота програмата ще започне от 11 часа с куклен театър за най-малките. От 18 часа – изяви на самодейни състави, след което ще звучат песни на Куку-бенд. От 21,30 ч. започва концерт на Емилия.", "date": "2019.09.12", "title": "20 местни фирми ще участват във „Фестивала на 100-те войводи“ – Сливен 2019"}
{"url": "http://www.focus-news.net/news/2019/09/12/2697987/tolonews-talibanite-shturmuvaha-baza-na-spetschasti-yuzhno-ot-kabul.html", "text": "Въоръжени нападатели, включително самоубийствен атентатор, нападнаха военна база на афганистански спецчасти южно от столицата Кабул, предава информационната агенция  ToloNews . \r\nЗадействано е взривно устройство, в резултат на което са загинали четирима служители на спецчастите, а трима други са били ранени, става ясно от съобщение на Министерството на отбраната в Кабул. \r\nОтговорност за атаката са поели талибаните. \r\n \r\n Тереза Герова", "date": "2019.09.12", "title": "ToloNews: Талибаните щурмуваха база на спецчасти южно от Кабул"}
{"url": "http://www.focus-news.net/news/2019/09/12/2697989/st-komisar-nikolay-dimov-namalyava-broyat-na-kriminalnite-prestapleniya-v-oblast-smolyan-za-parvite-osem-mesetsa-na-godinata.html", "text": "През месец август на територията на ОДМВР – Смолян са регистрирани 56 криминални престъпления, срещу 71 са същия период на миналата година, а от началото на годината до края на август в региона са регистрирани 425 криминални престъпления, срещу 439 за миналата година. Това обяви на брифинг старши комисар Николай Димов – директор на Областна дирекция на МВР – Смолян, предаде репортер на  Радио „Фокус“ – Смолян . Той поясни, че данните показват тенденция на устойчивост и лек спад при този вид престъпления. Престъпленията против собствеността, като кражби, повреждания на имущество и присвояване са 10 през август, срещу 17 за м. г., като 7 от тях са кражби. В областта няма регистрирани измами и грабежи през август, посочи ст. комисар Димов. От началото на година този вид престъпления са 138 срещу 137 за м. г., като кражбите се увеличават на 94, срещу 73 за м. г. \r\n„Общоопасните престъпления, като противозаконно отнемане на МПС, наркопрестъпленията и други, през месец август са 35, срещу 43 за същия период на м г. От тях има 1 отнемане на МПС, пет са свързани с наркотици, управление на МПС след употреба на наркотични вещества има шест случая, срещу 2 за м. г. Няма палежи и незаконно притежаване на боеприпаси. От началото на годината са разкрити 48 случая на държане и разпространение на наркотици, срещу 51 за м. г. Тук има устойчивост и ниско ниво на престъпност, спрямо останалата част от страната“, коментира ст. Комисар Димов. Той допълни, че през август в област Смолян са регистрирани 40 нарушения на обществения ред, като най-много са те на територията на РУ – Смолян – 21, а най-малко в Златоград – едно. Директорът на ОДМВР – Смолян посочи, че тези престъпления са няколко степени, но в региона се изразяват най-вече в отправяне на обиди, закани, скандали, нарушения на нощната тишина, непристойни действия, сбивания и други, като няма тежки нарушения. \r\nНели ГЕРГЬОВСКА", "date": "2019.09.12", "title": "Ст. комисар Николай Димов: Намалява броят на криминалните престъпления в област Смолян за първите осем месеца на годината"}
{"url": "http://www.focus-news.net/news/2019/09/12/2697986/komisar-inzhivan-ivanov-rd-pbzn-shumen-godinata-beshe-mnogo-uspeshna-po-liniya-na-profesionalnata-podgotovka-na-ekipa-na-regionalnata-direktsiya.html", "text": "Годината беше много успешна по линия на професионалната подготовка на екипа на Регионалната дирекция, заяви на пресконференция комисар инж. Иван Иванов, директор на РД „ПБЗН“- Шумен, предаде репортер на  Радио „Фокус“- Шумен . На републиканския преглед те заемат 4-то място сред 29 отбора. „Такова призово място не сме имали от 1994 година“, каза комисар Иванов.  Той отбеляза, че всичките му служители имат добра подготовка. Последните вътрешни изпити и оценки по точки и шестобална система, показват най- добри резултати на служители от Шумен и Нови пазар, после се нареждат Смядово, Каолиново, Велики Преслав и Върбица. За съществен принос и проявен висок професионализъм при изпълнение на конкретна задача – оказване на помощ на пострадал гражданин в село Царев брод и по повод професионалния празник на служителите от МВР с „писмена похвала“ са наградени 6 служители на РД „ПБЗН“– Шумен от директора на Регионалната дирекция. За конкретен личен принос при изпълнение на служебните си задължения и по случай професионалния празник с „писмена похвала“ са наградени 2 служители на РД „ПБЗН“ – Шумен от директора на Главна дирекция „ПБЗН“. За съществен принос при изпълнение на конкретна професионална задача – обучение и тренировка на младежки противопожарни отряди и постигнати най-добри резултати до момента на международни състезания и по повод професионалния празник с „писмена похвала“ е награден 1 служител на РД „ПБЗН“ – Шумен от директора на Регионалната дирекция. За съществен принос при изпълнение на конкретна професионална задача – подготовка и отлично представяне на отбора на РДПБЗН – Шумен в Републиканския преглед по пожароприложен спорт и по повод професионалния празник с „писмена похвала“ са наградени 9 служители на РД “ПБЗН“ – Шумен от директора на Регионалната дирекция.  За съществен принос при ликвидиране на сложен пожар и по повод професионалния празник с „писмена похвала“ са наградени 4 служители на РД „ПБЗН“– Шумен от директора на Регионалната дирекция и 22 служители на РД „ПБЗН“ – Шумен от началниците на Районните служби.  „Голям напредък отчитаме и по отношение на работата ни с деца. На проведените в началото на месец юни републикански състезания на младежките противопожарни отряди „Млад огнеборец“ в к. к. Албена, отборът на  IX ОУ „Панайот Волов“ в град Шумен, представящ нашата област се класира на призовото второ място“, каза комисар Иванов. През месец юли тимът  участва в световното първенство на младежките противопожарни отряди, в гр. Мартини, Швейцария и се класира на четвърто място. „От 28 отбора шуменските млади огнеборци са четвърти. Такова място досега България никога не е заемала на световно първенство „Млад огнеборец“, каза още комисар Иванов. \r\nИвелина ИВАНОВА", "date": "2019.09.12", "title": "Комисар инж.Иван Иванов, РД „ПБЗН“- Шумен: Годината беше много успешна по линия на професионалната подготовка на екипа на Регионалната дирекция"}
{"url": "http://www.focus-news.net/news/2019/09/12/2697991/v-narodnoto-sabranie-beshe-predstavena-knigata-na-narodniya-predstavitel-georgi-markov-fenomenat-viktor-orban.html", "text": "В Народното събрание беше представена книгата на народния представител Георги Марков \"Феноменът Виктор Орбан\", която описва политическата дейност на унгарския премиер Виктор Орбан от 1989 г. до 20 август 2019 г., съобщиха от пресцентъра на  Народното събрание . Представянето на книгата в парламента е по повод 30-ата годишнина от официалното отваряне на границата на Унгария с Австрия и на него присъстваха председателят на Народното събрание Цвета Караянчева, председатели на парламентарни групи в 44-ото Народно събрание и народни представители от всички политически сили.  \r\nКнигата се отнася за един действащ министър-председател на страна-член на ЕС и приятелска страна, обясни при представянето й авторът. По думите му българският парламент е може би единственият в Европа, който отбелязва трийсетгодишнината от падането на първата тухла от Берлинската стена, която се навърши вчера. Това беше 11 септември, когато Унгария широко отвори границата си, хиляди източногерманци с трабанти, с деца, с писъци и радост минаха желязната завеса, където ги чакаха техните роднини от Западна Германия, припомни историческите факти Георги Марков.  \r\nОзаглавих книгата си \"Феноменът Виктор Орбан\", защото е феноменално да участваш в дисидентските години в антикомунистическото движение 1988-1989 г. и 30 години неизменно да си избиран за народен представител, 30 години, в които четири пъти си избиран за премиер, подчерта Георги Марков. Той направи обзор на социалната и икономическа политика, провеждана от Виктор Орбан, както и на позицията му по отношение на мигрантите.  \r\nПредседателят на Народното събрание Цвета Караянчева отбеляза, че е много развълнувана от разказаното за случилото се преди 30 години. Георги Марков е една енциклопедия не само от знания, но и от емоции, подчерта тя и пожела на автора да бъде здрав и да продължава да записва историята на Прехода.", "date": "2019.09.12", "title": "В Народното събрание беше представена книгата на народния представител Георги Марков \"Феноменът Виктор Орбан\""}
{"url": "http://www.focus-news.net/news/2019/09/12/2697995/stotitsi-hilyadi-izbirat-koi-sa-otlichnitsite-v-kmet-na-godinata.html", "text": "Стотици хиляди българи вече се включиха и посочиха с гласа си кои според тях са най-успешните кметове в националния онлайн конкурс \"Кмет на годината\". Вотът тече от 1 до 15 септември включително на познатата платформа kmetnagodinata.bg., съобщиха  организаторите . \r\nТази година хората оценяват работата на кметовете и екипите им в 9 категории, но за целия мандат 2015 – 2019 г. \r\nБитката кои кметове и екипите им са се справили най-добре в различните категории е оспорвана. До края на гласуването - 15 септември 2019 г., 23,59 часа, остават 4 дни. Гражданите на България заявяват смело гласа си и дават своята оценка за най-доброто, постигнато от ръководството на местната власт, за населените им места през последните 4 години.  \r\nВъв всяка от 9-те категории на конкурса са номинирани кметовете на всички 265 общини в България. Традиционно в конкурса за всяка от 9-е категории се гласува за малка община (с население под 20 000 жители), за средна (с население между 20 000 и 50 000 жители) и за голяма (с население над 50 000 жители). \r\nПобедителите, събрали най-много гласове от националното онлайн допитване, ще бъдат обявени на тържествена церемония на 18 септември 2019 г. в НДК. \r\nКонкурсът \"Кмет на годината” се организира за седма поредна година от Портала на българските общини Kmeta.bg. Оценката на стотици хиляди граждани, които определят с вота си победителите в престижната надпревара \"Кмет на годината”, се превърна във важен коректив за усилията, които местните власти полагат за развитието на поверените им общини, включително и в преобразяването на градовете с европрограми. Конкурсът и церемонията се утвърдиха като марка и ценно отличие за притежателите им. \r\nКатегории в „Кмет на годината” за мандат 2015-2019 г.: \r\n- Кмет на годината \r\n- Кмет на гражданите \r\n- Градска среда \r\n- Транспорт \r\n- Туризъм, култура, фестивали и традиции \r\n- Образование, спорт и младежки политики \r\n- Инвестиции и работни места \r\n- Социална община \r\n- Smart City \r\nПобедителите, събрали най-голяма подкрепа от онлайн вота на хората, ще бъдат обявени на официална церемония на 18 септември в зала 6 на НДК, гр. София. Те ще получат престижните грамоти „Кмет на годината”. \r\nЦеремонията ще бъде заснета и излъчена същата вечер в ефира на БНТ1 от 23,30 часа.", "date": "2019.09.12", "title": "Стотици хиляди избират кои са отличниците в \"Кмет на годината\""}
{"url": "http://www.focus-news.net/news/2019/09/12/2697976/tsarygrad-rusiya-amerikantsite-nastroyvat-balgariya-sreshtu-rusiya-istorik-predskaza-novi-provokatsii-sreshtu-rusofilite.html", "text": "Ориенталистът, генерален директор на аналитичния център „Катехон“ Михаил Якушев заяви в интервю пред  „Царьград“ , че задържанията и разпитите на русофилите в България „са започнали неслучайно“ и предсказа нови провокации. Според него, „американците продължават своята политика да настройват България срещу Русия“. \r\n„Американците продължават политиката си да настройват България срещу Русия, забравяйки за историческата памет“, подчерта събеседникът на телевизионният канал. \r\nТой също така уточни, че в момента „се планират протестни акции на движението на русофилите в България, а в събота ще има паметно мероприятие на Шипка“, \r\nЯкушев припомни, че „движението устройва грандиозна масова манифестация в подкрепа на българо-руската дружба“ и предполага, че именно „американците са принудили българското ръководство да направи да направи такова провокационно заявление чрез Министерството на външните работи“. \r\nСъбеседникът прогнозира нови провокации срещу активисти в бъдеще. \r\n„Не изключвам да има провокации“, отбеляза историкът. \r\nТой също така обясни, че обвинението за „шпионаж“ в полза на Русия, което е повдигнато срещу лидера на движението на българските русофили, е „обвинение в държавна измяна, много сериозно обвинение“. \r\nЯкушев не изключи да последва и арест, да се разгори скандал. Но целта е същата – „да се развалят още повече нашите обществени връзки“, защото става въпрос именно за обществена организация. \r\n„И тук всичко е ясно. Врагът не спи и прави всичко, за да вбие клин в нашето приятелство“, подчертава историкът. „Разбира се, ясно е, че ръководството, което навремето се отказа от „Южен поток“, а след това допълзя на колене в Москва с молба да се преразгледа това решение, е същото, като ръководството на Украйна и вече не е независимо, то е под контрол. И, като цяло, не бива да очакваме нищо хубаво по отношение на двустранните отношения“. \r\n \r\nПревод и редакция:", "date": "2019.09.12", "title": "„Царьград“ (Русия) „Американците настройват България срещу Русия“: Историк предсказа нови провокации срещу русофилите"}
{"url": "http://www.focus-news.net/news/2019/09/12/2697990/amerikanski-senator-da-se-obyasni-na-horata-v-kosovo-i-sarbiya-che-e-v-tehen-interes-postiganeto-na-sporazumenie.html", "text": "Американският сенатор Рон Джонсън, който миналата седмица бе на посещение в Белград и Прищина, подчерта, че „на хората в Косово и Сърбия трябва да бъде обяснено, че постигането на споразумение, което може дори да не им харесва, ще бъде в техен интерес“, цитира думите му македонското електронно издание  „Локално“ . \r\nСъгласно думите на Джонсън, лидерите на Сърбия и Косово трябва да решат дали могат да постигнат споразумение. „В последните няколко години много се занимавах с този въпрос. Мисля, че лидерите на двете страни осъзнават, че е в общ интерес да оставят разликите зад себе си и да постигнат споразумение“, изрази увреност американският сенатор.Той добави, че „и двете страни искат повече ангажираност на САЩ\"  \r\n„Смятам, че ще им предложим такава, не под формата на принуда и натиск, а само като подкрепа на техните усилия и в създаване на условия, при които лидерите на двете държави ще може да разчитат на подкрепата на Америка и Европа, след като постигнат споразумение“, обясни Джонсън. \r\n \r\n Тереза Герова", "date": "2019.09.12", "title": "Американски сенатор: Да се обясни на хората в Косово и Сърбия, че е в техен интерес  постигането на споразумение"}
{"url": "http://www.focus-news.net/news/2019/09/12/2697992/politika-sarbiya-es-e-investiral-13-miliarda-evro-v-sarbiya-za-8-godini.html", "text": "Германската фондация Bertelsman публикува проучване, озаглавено „Колко е инвестирал Западът по новия път на коприната на Китай“, което показа, че западните страни не изостават от Китай, когато става дума за инвестиции в пояса, пише белградският ежедневник  „Политика“ . \r\nСпоред проучването, публикувано от Deutsche Welle, предадено от Танюг, между 2013 и 2017 г. западните страни са инвестирали в държавите, участващи в китайския проект „Един пояс, един път“, общо 290 милиарда долара, докато Китай инвестира около 285 милиарда за същия период. Според това изследване западните инвестиции в Сърбия през споменатия период възлизат на малко по-малко от 10 милиарда долара и че Сърбия е в групата на страните, в които ЕС инвестира повече от Китай. \r\nФондацията освен това заявява, че една от причините за това развитие е, че Китай изостава много от обявените си ангажименти и че инвестициите на Пекин са намалели значително тази година в сравнение с 2016 или 2017 г., докато инвестициите от Запад са постоянни. \r\nЗадава се въпросът, дали ЕС се страхува с право от китайските инвестиции? \r\nСпоред Министерството на търговията, туризма и телекомуникациите от 2010 до 2018 г. ЕС е инвестирал 12,7 милиарда евро в Сърбия, което представлява 75 процента от общите инвестиции. ЕС инвестира два милиарда евро през миналата година, което е 64 процента от общите инвестиции. Според наличните данни на НБС, Съюзът е инвестирал в Сърбия през първото тримесечие на 2019 г. 538 милиона евро. \r\nДо 2018 г. Китай е инвестирал 504 милиона евро, или три процента от общите инвестиции, а ако към това се добавят и инвестициите на Хонконг, в размер на 1,1 милиарда евро, общият дял става седем процента. \r\nПроф Катарина Закич, доктор на науките от Института за международна политика и икономика, заяви пред „Политика“, че Европейският съюз има основателни причини да се притеснява от пристигането на китайски инвестиции на Балканите, тъй като те значително нарастват през последните пет години. \r\n„Съюзът е загрижен предимно от увеличените китайски инвестиции в самия ЕС, тъй като те са значително по-големи от инвестициите в Балканите и Централна и Източна Европа. Заради драматично увеличение на китайските инвестиции и опасенията, че те ще повлияят на собствената му икономика и конкурентоспособност, ЕС въведе специален скрининг на китайските инвестиции, който позволява на Брюксел да окаже значително влияние върху това, кои китайски компании и в какви видове бизнес могат да инвестират на негова територия. Засега ИТ индустрията е определена като особено чувствителна област, в която ЕС иска да намали китайското присъствие“, каза Закич. \r\nТя припомня, че през 2016 г. Китай постави абсолютни рекорди по отношение на преките чуждестранни инвестиции, като причината се дължи преди всичко на по-големите разрешения на китайското правителство за китайски частни инвеститори да инвестират в чужбина. \r\nЩо се отнася до Сърбия, Закич казва, че Европейският съюз има най-много инвестиции във всеки смисъл и това се очаква, защото Сърбия е в Европа, търгува най-много със страни от ЕС и тези страни са нейните естествени партньори. \r\nСпоред нея Сърбия като цяло, икономически погледнато, не трябва да се интересува откъде идват инвестициите, това е по-скоро политически проблем. Това, което трябва да я интересува повече, е сумата, вида дейност и вида на инвестицията, която идва в страната ни. \r\nТова, което според нея липсва в момента, е по-силната вътрешна икономика, по-голям брой вътрешни инвестиции и защитата на онези местни компании, които ще получат стратегическо значение от стратегията за развитие. \r\n \r\nПревод и редакция:", "date": "2019.09.12", "title": "„Политика“ (Сърбия): ЕС е инвестирал 13 милиарда евро в Сърбия за 8 години"}
{"url": "http://www.focus-news.net/news/2019/09/12/2697988/the-week-mozhe-li-britanskiyat-premier-da-bade-arestuvani.html", "text": "Министър-председателят на Великобритания Борис Джонсън може да бъде изправен пред затвор, ако не зачете закона, който го задължава да отложи Брекзит, подчертават от редакцията на седмичното издание  The Week . \r\nБившият ръководител на Прокуратурата лорд Макдоналд предупреждава, че премиерът рискува да бъде уличен в неуважение към съда, ако пренебрегне положенията в законопроекта, насочен към предотвратяване на излизането на страната от структурите на Европейския съюз без споразумение. Предложението бе утвърдено в парламента в началото на седмицата, припомнят от редакцията. \r\nМакдоналд подчерта, „че ако бъдете признати за виновни в опровергаването на съдебно разпореждане, тогава ще ви осъдят на затвор“. \r\nВ писмо до членовете на Консервативната партия тази седмица Джонсън написа: „Току-що приеха закон, който ще ме принуди да моля Брюксел за удължаване на срока за Брекзит. Това е нещо, което никога няма да направя\". Но бившият генерален прокурор Доминик Грийв подчерта: „Премиерът е подчинен на законите в страната, както всеки друг човек. Ако той се опита да го игнорира, правителството ще бъде изправено пред съда и ще му бъде наредено да изпрати писмото [до ЕС]. Ако не го направи, ще бъде изпратен в затвора за неуважение\".  \r\nОт Даунинг Стрийт твърдят, че премиерът няма да подаде оставка, нито ще се съобрази със заповедта за забавяне на Брекзит, но не обясниха как може да се примири това очевидно противоречие. \r\nДжонсън също може да се сблъска с по-нататъшни правни спорове, след като висш съд в Шотландия тази седмица реши, че съветите му към кралицата да пророгира парламента са незаконни. \r\n \r\n Тереза Герова", "date": "2019.09.12", "title": "The Week: Може ли британският премиер да бъде арестуван?"}
{"url": "http://www.focus-news.net/news/2019/09/12/2697998/balgariya-i-irak-aktivizirat-dialoga-za-nova-sesiya-na-balgaro-irakskata-mezhdupravitelstvena-komisiya.html", "text": "Активизиране  и установяване на устойчиви търговско-икономически връзки България–Ирак, както и достигане на високи нива на стокообмен, бяха акцентите, които поставиха заместник-министърът на икономиката Лилия Иванова и вицепрезидентът на Багдадската Търговско-промишлена палата г-н  Мохамед Забуун Ал-Саади по време на срещата си. Това съобщиха от пресцентъра на  Министерство на икономиката . \r\nДвете страни подновиха диалога за създаването на нова сесия на Българо-иракската междуправителствена комисия, която по най-интензивен начин ще подпомогне процесите на двустранно сътрудничество. Зам.-министър Иванова заяви, че Министерството на икономиката има активен подход за насърчаване привличането на преки чуждестранни инвестиции и е непосредствено ангажирано с инвестиционния процес в страната. В тази връзка тя онагледи макроикономическите показатели, посочи данъчните облекчения и очерта възможностите и условията за инвестиции в България. От своя страна, иракските представители споделиха, че страната им е изправена пред предстоящо инфраструктурно възстановяване и стремеж към реанимиране на индустриалния си потенциал. За тази цел имат изготвена нова законодателна рамка, изцяло съобразена с изискванията на инвеститорите и тяхната защита, както и множество облекчителни режими.  \r\nИкономическият зам.-министър и г-н  Мохамед Забуун Ал-Саади обсъдиха още областите от взаимен интерес, сред които машиностроене, добивна промишленост; металургия, преработвателна промишленост, електроника и електро машиностроителна промишленост, химическа и нефтопреработвателна индустрия, селско и горско стопанство, енергетика, научно-изследователска и развойна дейност, строителство и строителна индустрия, телекомуникации, изчислителна техника и информатика, транспорт и логистика, туризъм, насърчаване на инвестициите, сътрудничество в областта на малките и средните предприятия, управление на качеството и стандартизация, и др.", "date": "2019.09.12", "title": "България и Ирак активизират диалога за нова сесия на Българо-иракската междуправителствена комисия"}
{"url": "http://www.focus-news.net/news/2019/09/12/2697999/the-jerusalem-post-netanyahu-predupredi-nyama-da-imame-drug-izbor-osven-da-zapochnem-operatsiya-v-ivitsata-gaza.html", "text": "В интервю за местно радио преди отпътуването си за Москва за среща с държавния глава на Руската федерация Владимир Путин, министър председателят на Израел Беняним Нетаняху призна, че в определен момент „няма да имаме друг избор, освен да започнем операция в Ивицата Газа“, съобщава вестник  The Jerusalem Post . \r\nНо Нетаняху разкритикува собствените си министри заради непрекъснатите им призиви за нанасянето на удари срещу ХАМАС. „Стига сте агитирали за операция в Газа. Ще има такава, но нама да се впусна в нея, преди да сме напълно готови… Но очевидно няма да има друг избор, освен да свалим ХАМАС\", подчерта израелският премиер.  \r\nИзявлнията на Нетаняху бяха направени два дни, след като митинг в южния град Ашкелон беше прекъснат заради ракетен обстрел от територията на контролираната от ХАМАС Ивица Газа.  \r\n \r\n Тереза Герова", "date": "2019.09.12", "title": "The Jerusalem Post: Нетаняху предупреди: „Няма да имаме друг избор, освен да започнем операция в Ивицата Газа“"}
{"url": "http://www.focus-news.net/news/2019/09/12/2697994/ministerstvo-na-obrazovanieto-organizira-seminar-v-pravets.html", "text": "В 15:00 часа ще се състои семинар на МОН в Правец, предаде репортер на  Радио \"Фокус\" . В него ще участват министърът на образованието и науката Красимир Вълчев и заместник министрите Таня Михайлова и Деница Сачева. Основни теми на семинара ще бъдат основното и средното образование в страната.  \r\n \r\nБиляна БОЗИНАРЕВА", "date": "2019.09.12", "title": "Министерство на образованието организира семинар в Правец"}
{"url": "http://www.focus-news.net/news/2019/09/12/2698000/pp-ataka-izdiga-bivsh-voenen-i-bashta-na-4-detsa-za-kmet-na-dryanovo.html", "text": "Партия АТАКА издига за кандидат-кмет на Община Дряново Николай Минчев. Това съобщиха от пресцентъра на  партията . \r\nТой е на 51 години, семеен, баща на 4 деца. През 1987 г. завършва военно училище. Има две магистратури – „Психология” и „Социална педагогика”. 14 години работи към Министерството на отбраната – „Военна полиция”, отдел Регионална служба „Сигурност – ред и охрана”. Към момента е на позиция директор „Организация” на охранителна фирма, която е в топ 3 в България.  \r\nКонтролира и отговаря за дейността на фирмата в Северна България. \r\n„Николай е с богат опит в ръководенето на хора, осъществяването на ред и сигурност, което е много важно за един кмет. Той е най-добрата кандидатура, която ще бъде издигната в Дряново. В негово лице Дряново ще види промяна и ще бъде подкрепен от дряновци”, заяви Волен Сидеров в Дряново по време на представянето на кандидата на АТАКА. \r\nВ първите си думи към медиите, Минчев каза, че „ще има нов модел на управление на общината. Сегашният се оказа порочен. Прозрачността ще бъде задължителна, за да виждат гражданите какво се прави”. \r\nСред приоритетите му са подобряване на реда и сигурността в Дряново, прозрачност при разходването на публичните средства и по-добър живот за жителите на общината. „Ще търся инвеститори, които ще помогнат за нов облик на града и разкриването на работни места”, увери Минчев и добави, че по-важни са действията, отколкото думите. Сидеров потвърди, че кандидатът на АТАКА е човек на действието и го е доказал в професионалното си развитие. \r\nПо време на пресконференцията партийният лидер посочи, че най-големият проблем в местната власт е как се харчат парите. „Това тревожи и възмущава хората. Доста от тези харчове стават скрито. Точно тук е мястото за прозрачност. Едно от първите неща, които ще направят нашите кметове, е ревизия как са се харчили бюджетите и ще се пресече даването на поръчки „на тъмно” на свои хора”, категоричен бе Сидеров. Той коментира, че преди да се направи електронно правителство, трябва да се започне от местна електронна власт, защото тя е по-близо до живота на хората. Лидерът на АТАКА заяви, че резултатите на партията на този местен вот ще бъдат много по-добри от тези през 2015 г.", "date": "2019.09.12", "title": "ПП \"Атака\" издига бивш военен и баща на 4 деца за кмет на Дряново"}
{"url": "http://www.focus-news.net/news/2019/09/12/2698001/aleksandar-andreev-tsik-59-partii-i-7-koalitsii-shte-uchastvat-na-mestnite-izbori-prez-oktomvri.html", "text": "59 партии и 7 коалиции са регистрирани за местните избори през октомври, бяха подадени  заявления от общо 64 партии и 8 коалиции. Това каза говорителят на ЦИК Александър Андреев на редовен брифинг във връзка с подготовката и провеждането на изборите за общински съветници и кметове на 27 октомври, предаде репортер на  Агенция „Фокус“ . „Беше отказана регистрацията на 5 партии и 1 коалиция, тъй като представените документи не съответстваха на тези, които са предвидени. По отношение на Национално движение „Единство  и партия „Солидарност“ броят на подкрепящите ги избиратели е по-малък от предвидения, тоест по-малко от 2 500“, добави още Андреев.  \r\n   \r\nТеодора ПАВЛОВА", "date": "2019.09.12", "title": "Александър Андреев, ЦИК: 59 партии и 7 коалиции ще участват на местните избори през октомври"}
{"url": "http://www.focus-news.net/news/2019/09/12/2698004/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху предстоящата нова учебна година. Таня Петрова, директор на Дирекция „Хуманитарни дейности” към Община Дупница, ще обобщи каква е готовността на учебните заведения за нормалното започване и протичане на новата учебна година. С нея ще разговаряме за извършените ремонтни дейности, за броя на първокласниците, предприетите мерки за сигурност, както и за осигуряването на безплатен транспорт, подкрепителна закуска и обяд за учениците. Тема ще продължим с директора на Средно училище „Паисий Хилендарски” Виолета Инкьова. С нея ще говорим за подготовката, ремонтите, учебниците и учебните помагала. Ръководството и преподавателите в едно от най-старите училища на територията на община Дупница – Основно училище „Христо Ботев” в село Самораново, започнаха благотворителна инициатива, чието първо събитие ще се състои именно в първия учебен ден. Учителите се отказват от традиционно подаряваните им цветя за празничния ден и отправят молба – парите за букетите да бъдат дарени за нуждаещ се от чернодробна трансплантация мъж. По темата ще разговаряме с директора на учебното заведение Даниела Белчева.  \r\nТуристическо дружество „Рилски езера“ набира доброволци за основно обновяване на хижа „Скакавица“, първата хижа в България, построена изцяло с дарения и доброволния труд на хората от Дупница и региона преди 97 години. Всеки желаещ може да се включи в бригадата, която ще работи през почивните дни. Доброволците ще изграждат и навес за поставянето на фотоволтаични панели. Подробностите ще научим от Димитър Атанасов, председател на туристическото дружество. \r\n \r\n Предаването „Дупница – ключът към Рила“ се излъчва на честотите на Радио „Фокус“ – Пирин от 16.00 до 17.00 часа всеки четвъртък, с водещ Венцеслав Илчев.", "date": "2019.09.12", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/09/12/2698003/zam-ministar-denitsa-nikolova-shte-uchastva-v-seminar-na-ek-za-razvitie-na-regionite-gradsko-razvitie-i-teritorialno-sblizhavane.html", "text": "Заместник-министърът на регионалното развитие и благоустройството Деница Николова ще участва в семинар на тема „Устойчиви инвестиции в устойчиво градско развитие“. Форумът се провежда днес и утре в град Осиек, Република Хърватия. Това съобщиха от пресцентъра на  МРРБ . Той се организира от Генерална дирекция „Регионална и градска политика“ на Европейската комисия и Мрежата за градско развитие, в сътрудничество с хърватското Министерство на регионалното развитие и фондовете на ЕС и Университета в Осиек.  \r\n Събитието ще събере представители на националните и местните власти от Хърватия, България и Румъния, както и експерти от ЕС за обмяна на опит и добри практики в сферата на териториалното сближаване и градските въпроси.  \r\nСеминарът ще предостави възможност на участниците да направят равносметка на постиженията до този момент и да обсъдят общи предизвикателства, възможности и конкретни решения за устойчиво градско развитие, което ще бъде и платформа за обмен на идеи и добри практики с оглед  подготовката на политиката на сближаване и градско развитие през новия програмен период 2021-2027 г.", "date": "2019.09.12", "title": "Зам.-министър Деница Николова ще участва в семинар на ЕК за развитие на регионите, градско развитие и териториално сближаване"}
{"url": "http://www.focus-news.net/news/2019/09/12/2697993/prokuraturata-na-republika-balgariya-publikuva-chast-ot-pismeniya-dokazatelstven-material-sabran-v-hoda-na-razsledvaneto-sreshtu-nikolay-malinov.html", "text": "Водени от интереса на българските граждани да бъдат информирани за действията на правоохранителните органи, Пресцентърът на Прокуратурата на Република България публикува част от писмения доказателствен материал, събран в хода на разследването срещу Николай Малинов (обвиняем по чл. 105, ал. 1, предложение II от НК).Това съобщиха от пресцентъра на  Прокуратурата . Данните са само част от иззетите материали и се публикуват с разрешението на наблюдаващия прокурор. Те ще бъдат представени в пълнота пред съда, когато досъдебното производство приключи. \r\nВ прес-съобщението е заличена информацията, увреждаща права и интереси, както и лични данни на трети лица. Защитата на националния интерес е позиция, която Прокуратурата на Република България ще следва във всичките си действия. Разследването е започнало от оперативно дело в Държавна агенция „Национална сигурност“. Извършените действия по разследването (претърсване, изземване, личен обиск) са след предварително разрешение от Специализирания Наказателен съд.  \r\nНа опитите за компрометиране на действията на правоохранителните органи, ПРБ ще отговаря с публичност и прозрачност, при спазване на презумпцията за невиновност и законовите права на гражданите.  \r\nПроцесуално-следствените действия продължават.", "date": "2019.09.12", "title": "Прокуратурата на Република България публикува част от писмения доказателствен материал, събран в хода на разследването срещу Николай Малинов"}
{"url": "http://www.focus-news.net/news/2019/09/12/2698009/afp-nyama-promyana-v-amerikanskata-politika-za-sanktsii-spryamo-iran.html", "text": "Израелският министър на финансите Моше Кахон поясни, че гостуващ представител на финановото ведомство на САЩ го е уверил, че санкциите срещу Иран ще останат в пълна сила, предава  AFP . \r\n„Току-що завърших отлична работна среща със Сигал Манделкер, подсекретар на хазната\", написа той в своя акаунт в социалната мрежа „Туитур“. \r\n„С радост чух от нея, че противно на съобщенията в медиите, няма промяна в политиката на САЩ за санкции спрямо Иран и че те ще продължат с пълна сила\". \r\n \r\n Тереза Герова", "date": "2019.09.12", "title": "AFP: Няма промяна в американската политика за санкции спрямо Иран"}
{"url": "http://www.focus-news.net/news/2019/09/12/2697996/daniela-borisova-obshtina-harmanli-s-proekt-za-kompostirane-po-opos-rabotim-za-ekologichen-nachin-na-zhivot.html", "text": "С проект за компостиране по Оперативна програма „Околна среда“ 2014-2020 г. Община Харманли работи за екологичен начин на живот. Това каза за предаването  „Екологичен резонанс“  на  Радио „Фокус“  Даниела Борисова, ръководител на проекта „Изграждане на общинско съоръжение за компостиране на разделно събрани биоразградими и зелени отпадъци в Община Харманли“. „На терен от 10 дка ще бъде изградена компостиращата инсталация за зелени и биоразградими отпадъци. Ще бъдат обособени различни зони за приемане, смесване и сортиране на биоотпадъците, ще бъдат закупени машини за извършване на различни видове дейност по проекта. Ще има контролно и мониторингово оборудване, освен това ще ни бъдат предоставени кофи за разделно събиране на зелените отпадъците. По проекта е предвиден и сметосъбиращ камион“, коментира Борисова. Очакваните ползи и цели, които ще бъдат постигнати с изпълнение на проекта са намаляване на количеството депонирани биоразградими отпадъци на територията на община Харманли, удължаване периода на експлоатация на регионалното депо, постигане на изискванията на Закона за управление на отпадъците. „Общата цел е да се намали количеството на депонираните отпадъци. Чрез разделното събиране зеленият отпадък ще бъде превръщан в краен продукт – компост, който ще служи за наторяване и ще съответства на цели на общината за оползотворяване на отпадъка“, обясни тя и добави, че ще бъдат разкрити и 5 нови работни места по проекта. В Община Харманли се провеждат еко кампании и инициативи в училища и детски градини, с които се насърчава разделното събиране на отпадъците. „Нашата цел е да запазим природните дадености в региона“, каза още Даниела Борисова. \r\nЙоланда ПЕЛОВА", "date": "2019.09.12", "title": "Даниела Борисова, Община Харманли: С проект за компостиране по ОПОС работим за екологичен начин на живот"}
{"url": "http://www.focus-news.net/news/2019/09/12/2698007/aleksandar-andreev-tsik-na-16-septemvri-izticha-srokat-v-koyto-partii-i-mestni-koalitsii-i-initsiativni-komiteti-mogat-da-se-registrirat-v-obshtinskite-izbiratelni-komisii.html", "text": "На 16 септември изтича срокът, в който партии и местни коалиции и инициативни комитети могат да се регистрират в общинските избирателни комисии Това каза говорителят на ЦИК Александър Андреев на редовен брифинг във връзка с подготовката и провеждането на изборите за общински съветници и кметове на 27 октомври, предаде репортер на  Агенция „Фокус“ . Андреев припомни, че на същата дата следва да бъдат обявени тарифите на печатните и онлайн новинарските и доставчиците на онлайн новинарски услуги, като в този срок трябва да ги предоставят на общинските избирателни комисии, ако  медиите са с регионален обхват, а ако са с национален, на ЦИК и Сметната палата. За електронните медии срокът изтича на 26 септември. Той насочи вниманието и към правата на глас на български граждани, живеещи извън страната: „Онези граждани на държави-членки на ЕС, които отговарят на изискванията за активно избирателно право, могат да заявят да бъдат вписани в избирателните списъци и да упражнят правото си на глас. Изключението е единствено по отношение на онези граждани, които на предходните избори са включени в избирателните списъци и те ще бъдат включени автоматично“, обясни той.  \r\n   \r\nТеодора ПАВЛОВА", "date": "2019.09.12", "title": "Александър Андреев, ЦИК: На 16 септември изтича срокът, в който партии и местни коалиции и инициативни комитети могат да се регистрират в общинските избирателни комисии"}
{"url": "http://www.focus-news.net/news/2019/09/12/2698006/mirela-velichkova-iaos-2400-gradove-ot-48-darzhavi-sa-zayavili-uchastie-do-momenta-za-evropeyskata-sedmitsa-na-mobilnostta.html", "text": "2400 градове от 48 държави са заявили участие до момента за „Европейската седмица на мобилността“. Това каза за предаването „Екологичен резонанс“ на Радио „Фокус“ Мирела Величкова, национален координатор на кампанията „Европейска седмица на мобилността“. Тя уточни, че тазгодишната кампания  ще бъде на тема безопасно ходене и колоездене, а мотото е „Върви с нас“. „Така темата и мотото на кампанията поставят в центъра на вниманието ползите от тези два активни вида транспорт за нашето здраве, за околната среда и подобряването на качеството на живот“, коментира Величкова. По думите ѝ целта на кампанията е да насърчи местната власт, училищата, НПО и бизнес организации да популяризират и насърчават екологосъобразното придвижване сред населението, което е един от основните фактори за превръщане на нашите градове в по-приятни места за живот и работа. „Ефектът от утвърждаването на подобни модели на управление е както намаляване на задръстванията, така и опазване чистотата на въздуха. Добра практика е, че всяка година след приключване на кампанията, общините имат възможност да кандидатстват за наградата на „Европейската седмица на мобилността“. По този начин ЕК възнаграждава усилията на най-добрите общини, които са провели местни или национални кампании по време на кампанията между 16-22 септември. Всяка община, която е покрила трите критерии за кандидатстване – организирала е пълна седмица с дейности, извършила е постоянни мерки за подобряване на транспорта и мобилността в градовете и е провела „Ден без автомобили“, като за предпочитане е той да бъде организиран на 22 септември, има възможност да кандидатства за наградата на „Европейската седмица на мобилността. Тя се връчва всяка година през месец март в Брюксел на официална церемония. Всеки град, който е положил усилия за промотирането на добрите начини на придвижване може да се възползва от тази възможност. Наградата е триминутно рекламно видео, с което победителят може да покаже на целия свят, не само в Европа, какви са постиженията му“, коментира Мирела Величкова. Тя каза още, че всяка година кампанията се радва на все по-голяма популярност не само в Европа, но и в страни като Аржентина, Япония, Мексико, за която говорят и цифрите. „През 2017 година регистрираните градове са 2521, през 2018 година те нарастват на 2789, което е една положителна тенденция и се надяваме през 2019 година да отбележим поредна рекордна години по брой участващи градове на европейско ниво\", отбеляза Величкова.  \r\nЙоланда ПЕЛОВА", "date": "2019.09.12", "title": "Мирела Величкова, ИАОС: 2400 градове от 48 държави са заявили участие до момента за „Европейската седмица на мобилността“"}
{"url": "http://www.focus-news.net/news/2019/09/12/2698008/sport-arsen-venger-shte-stane-tehnicheski-direktor-na-fifa.html", "text": "Бившият мениджър на Арсенал Арсен Венгер ще стане технически директор на Международната футболна федерация (ФИФА) в следващите няколко дни, съобщава The New York Times. Той ще отговаря за подобряването на стандартите в треньорската професия, както и за консултиране в други области на играта. ФИФА възнамерява да попълни редиците си с известни футболни хора, след като бе напуснатa от Марко ван Бастен и Звонимир Бобан. Венгер напусна Арсенал през 2018 г. след 22 години в клуба. Сега 69-годишният французин е безработен.", "date": "2019.09.12", "title": "Спорт: Арсен Венгер ще стане технически директор на ФИФА"}
{"url": "http://www.focus-news.net/news/2019/09/12/2698005/ek-evropeyskata-komisiya-i-svetovnata-zdravna-organizatsiya-obedinyavat-sili-za-populyarizirane-na-polzite-ot-vaksinite.html", "text": "Днес в Брюксел Европейската комисия и Световната здравна организация (СЗО) са домакини на първата Глобална среща на високо равнище за имунизациите. Целта е да се ускорят действията в световен мащаб за прекъсване разпространението на предотвратими чрез имунизация болести и да се окаже отпор на дезинформацията по отношение на ваксините в цял свят, съобщава  Представителството на ЕК в България . \r\nПри откриването на форума председателят на ЕК Жан-Клод Юнкер и генералният директор на СЗО д-р Тедрос Адханом Гебрейесус призоваха спешно да бъдат умножени усилията за спиране на разпространението на болестите, предотвратими чрез ваксинация, например морбили. Новите епидемии се дължат пряко на пропуските в имунизационното покритие, включително сред тийнейджърите и възрастните, които никога не са преминали през пълния цикъл на имунизация. За да може да се преодолеят ефикасно пропуските в имунизационното покритие, форумът ще изследва множеството препятствия пред ваксинацията, включително права, законова уредба и достъп, наличие, качество и удобство на услугата, социални и културни норми, ценности и подкрепа, лична мотивация, нагласи, знания и умения.  \r\nЕвропейската комисия и Световната здравна организация призоваха също така за повече подкрепа за Глобалния алианс за ваксините (GAVI). GAVI има централна роля за постигането на глобалните имунизационни цели в държавите с най-малко ресурси в света.  \r\nНовите модели и възможности за ускоряване на разработването на ваксини също са част от програмата на Срещата на високо равнище за имунизациите, заедно с механизмите, които да гарантират, че имунизацията е приоритет на общественото здраве и всеобщо право.", "date": "2019.09.12", "title": "ЕК: Европейската комисия и Световната здравна организация обединяват сили за популяризиране на ползите от ваксините"}
{"url": "http://www.focus-news.net/news/2019/09/12/2698011/ek-sabitiya-s-evrokomisar-mariya-gabriel-v-sofiya.html", "text": "На 13 септември (петък) от 10:00 часа пред Музея на пчелата в София комисарят по цифрова икономика и цифрово общество Мария Габриел ще вземе участие в отбелязването на Световния ден на пчелата, се казва в съобщение от  Отдел \"Преса и медии\" на Представителство на ЕК в България . \r\nНа 14 септември (събота) от 12:00 часа в Интер Експо Център комисар Габриел ще открие 31-ия Европейски конкурс за млади учени (EUCYS), който ще продължи до 17-ти септември. Събитието представя най-добрите ученически научни постижения, като същевременно насърчава сътрудничеството между най-добрите бъдещи учени и иноватори на възраст между 14 и 20 години в целия Европейски съюз и извън него.", "date": "2019.09.12", "title": "ЕК: Събития с еврокомисар Мария Габриел в София"}
{"url": "http://www.focus-news.net/news/2019/09/12/2697997/mvnr-na-rusiya-ima-risk-da-zapochne-yadrena-voyna.html", "text": "Съществува риск от избухване на ядрена война в съвременната международна ситуация. Това заяви в четвъртък заместник-министърът на външните работи на Русия Сергей Рябков по време на презентацията на доклада „Ново разбиране и пътища за укрепване на многостранната стратегическа стабилност“ в пресцентъра на  ТАСС . \r\n„Има риск от избухване на ядрена война. Тази негативна динамика се проявява особено забележимо през последната година“, посочи дипломатът. \r\nПо неговите думи, действията на Запада стават все по-емоционални и от време на време много агресивни. „Те избягват обсъждането на назрелите въпроси по същество, блокират работата на каналите за диалог, продължават да разрушават архитектурата на контрола над въоръженията и целенасочено провеждат откровено деструктивна линия за разрушаване на градените десетилетия ефективни договорни механизми в сферата на сигурността и стабилността“, поясни Рябков. \r\n„Това е крайно опасно и безотговорно поведение. То може да има много негативни последици за стратегическата стабилност“, заключи заместник-министърът. \r\nТой добави, че ядрените държави трябва да потвърдят недопустимостта на ядрената война. „Отговорните ядрени държави трябва да препотвърдят недопустимостта на ядрената война. Това са класически формули. Те бяха изковани включително с участието от американска страна на президента Роналд Рейгън, който е кумир на много днешни дейци, задаващи тона във Вашингтон“, каза Рябков. \r\n  \r\nПревод и редакция:", "date": "2019.09.12", "title": "МВнР на Русия: Има риск да започне ядрена война"}
{"url": "http://www.focus-news.net/news/2019/09/12/2698016/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента е с нормална интензивност и преминаването се извършва без голямо изчакване. \r\nДеница ДИМИТРОВА", "date": "2019.09.12", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/09/12/2698002/burgas-pozharnikarite-v-grada-otbelyazvaha-profesionalniya-si-praznik-i-pochetoha-pametta-na-zaginalite-si-kolegi.html", "text": "Пожарникарите в Бургас отбелязваха професионалния си празник и почетоха паметта на загиналите си колеги, предаде репортер на  Радио „Фокус“-Бургас . Официални гости на церемонията бяха Вълчо Чолаков – областен управител на Бургас, кметът на Община Бургас Димитър Николов, зам.-кметът д-р Лорис Мануелян, директорът на ОДМВР-Бургас гл. комисар Калоян Калоянов, представители на държавни и общински институции и приятели на пожарната. \r\nПрофесионалният празник на българските пожарникари е свързан с първия пожарникарски събор в България, свикан на 14 септември 1905 година. Инициатори на събора са пожарни командири от София, Пловдив, Бургас, Пазарджик и Асеновград, сред които е и командирът на Бургаската пожарна команда Руси Кожухаров. Седмицата от 9 до 15 септември е обявена за седмица на пожарната безопасност, като ключов момент ще бъде презентирането на пожарогасителна и аварийна техника пред Пантеона в Морската градина от 18.00 часа. Жителите на града ше могат отблизо да се докоснат до съоръженията, благодарение на които се спасява човешки живот.  \r\nДеница ДИМИТРОВА", "date": "2019.09.12", "title": "Бургас: Пожарникарите в града отбелязваха професионалния си празник и почетоха паметта на загиналите си колеги"}
{"url": "http://www.focus-news.net/news/2019/09/12/2698014/yasen-slivenski-bchk-nay-vazhnoto-pravilo-pri-bedstvie-e-sledvaneto-na-ukazaniyata-na-spasitelnite-ekipi.html", "text": "Най-важното правило при бедствие е спокойствието и следването на указанията на спасителните екипи. Това каза в предаването  „Добър ден“  на   Радио „Фокус“  Ясен Сливенски, директор на Дирекция „Мениджмънт на бедствията“ в Българския червен кръст по повод национално учение, в което участват  160 доброволци за действие при бедствия и кризи. Той отбеляза, че има строги правила, които са задължителни в кризисни ситуации, а акцент в тях са мерките за сигурност и безопасност. „Трябва да сме се убедили, че теренът е безопасен за самите екипи, които пристигат в района на бедствие. Екипите на БЧК подпомагат останалите. Те са обучени да окажат и първа долекарска помощ. Хората, на които им се оказва помощ при необходимост и сигнал трябва да се евакуират навреме като вземат личните си документи и да изпълняват точно указанията на спасителите“, обясни още Сливенски. По думите му важно е и самите екипи да запазят спокойствие, затова се извършва и учение на язовир Панчарево, което тренира действията на спасителите. „Заедно с екипи на Столична община провеждаме съвместни действия. До момента в тренировачно бедствие се извърши евакуация на шестима пострадали без сериозни наранявания. Имаше и туристи в района, който с алпийски способи и лодки бяха евакуирани като част от съвместното учение“, разказа Сливенски. Той уточни, че съвместните тренировки се извършват периодично. „След всяко бедствие от 2000-та година досега ние ставаме по-добри. Всеки знае ролите и задачите си и има взаимна помощ, реакцията е добра, Най-голямото бедствие, в което екипите са участвали са наводненията през 2005 година в цяла България, земетресението в Перник през 2012 година, както и наводненията в Аспарухово, Добрич, Мизия и Бисер“, обясни още Сливенски. Той уточни, че последната голяма операция по международна линия с участието на доброволци от БЧК са били доставките по време на мигрантската криза в Гърция. Доброволци от БЧК, които са показали качества са участвали и  в международни курсове в акции на други страни, уточни Сливенски.", "date": "2019.09.12", "title": "Ясен Сливенски, БЧК: Най-важното правило при бедствие е следването на указанията на спасителните екипи"}
{"url": "http://www.focus-news.net/news/2019/09/12/2698012/shumen-zhena-ot-targovishte-s-blagodarnost-kam-politsiyata-v-shumen.html", "text": "В ОДМВР Шумен е получено писмо от Татяна Димитрова от град Търговище. Тя благодари на служители от ОДМВР Шумен, които са помогнали на 83-годишния й баща на 09.09.2019 г. В писмото си пише, че на 09.09.2019 г. в продължение на няколко часа са го издирвали на територията на град Търговище. По-късно са получили обаждане от ОДМВР Шумен и е дошла да прибере баща си от главен път София – Варна край село Градище. Писмото си завършва с думите – „ Полицай Кръстев от КАТ Шумен беше останал на място с баща ми, докато дойдем да го вземем и отношението му беше изключително човечно. Благодаря и на останалите, с които не успях да се срещна. Пожелавам Ви много здраве и успехи!“ \r\nЕто как е достигнато и до добрия финал на този случай: \r\nНа 09.09.2019 г. около 18:40 часа в оперативната дежурна част на ОДМВР Шумен е получен сигнал за възникнал пътен инцидент край пътен възел „Белокопитово“ с моторно превозно средство, което е самокатастрофирало.  На място са е изпратен автопатрулен екип на  РУ Шумен, съставен от младши инспекторите Златко Георгиев и Димитър Димитров – служители в група „Охрана на обществения ред“, както и младши инспектор Симеон Кръстев – младши автоконтрольор в сектор „Пътна полиция“ в ОДМВР Шумен. В посочения район не е открито превозното средство и служителите с двата автомобила предприели обход по главен път София – Варна. На земен път край главния път забелязали лек автомобил „Фиат“, с търговищка регистрация, а край него възрастен мъж. Установили самоличността му  - 83-годишен от град Търговище. Младши инспектор Симеон Кръстев останал на място, докато бъде взет от близките си.", "date": "2019.09.12", "title": "Шумен: Жена от Търговище с благодарност към полицията в Шумен"}
{"url": "http://www.focus-news.net/news/2019/09/12/2698010/komisar-vasil-vasilev-rdpbzn-burgas-ot-nachaloto-na-april-vav-varli-bryag-beshe-vavedena-v-eksploatatsiya-sgrada-v-koyato-se-obuchavat-razlichni-grupi-ot-naselenieto.html", "text": "От началото на април във Върли бряг на територията на Регионална дирекция „Пожарна безопасност и защита на населението“ (РДПБЗН)-Бургас беше построена и въведена в експлоатация сграда, в която се обучават и предстои в един тригодишен период да се обучават, различни групи от населението, от администрацията във връзка с ликвидиране на произшествия, свързани с нашата дейност, най-вече наводнения“. Това каза комисар Васил Василев, директор на РДПБЗН-Бургас, по време на официалната церемония за отбелязване на Професионалния празник на служителите от Главна дирекция „Пожарна безопасност и защита на населението” към МВР – 14 септември, предаде репортер на  Радио „Фокус“-Бургас . По думите му и днес се извършват обучения от служители на няколко дирекции.  \r\n„Нещо добро като факт, което задължително трябва да споменем е, че до края на годината, ще зафукционира сградата на пожарната в Карнобат, която обслужват и Сунгурларе. Там ситуацията беше доста драматична, обитаваната сграда беше от пред 1900-та год.“, заяви комисар Василев. По думите му е получено разрешение за строеж от Община Бургас за започване строителство на сграда в района на Победа за Втора районна служба. „Имаме много техника, която е поставена в атмосферните условия и не се съхранява добре. Ще си подобрим обслужването на гражданите в съответния район и ще достигаме по-бързо до произшествията, които засягат кв. „Победа“, както и населените места, които обслужва службата“, отбеляза комисар Василев.  \r\nТой отправи благодарност за подкрепата, която пожарникарите получават от Община Бургас, както и всички общини. „Искам да благодаря и на колегите, мога да кажа, че редът и порядъкът са факт, нямаме през последната година събитието, което не сме успели да овладеем по възможно най-бързия начин. Разбира се природата има заслуга за това, няма как бедствия от рода на наводнения, които имахме за съжаление. \r\nДеница ДИМИТРОВА", "date": "2019.09.12", "title": "Комисар Васил Василев, РДПБЗН-Бургас: От началото на април във Върли бряг беше въведена в експлоатация сграда, в която се обучават различни групи от населението"}
{"url": "http://www.focus-news.net/news/2019/09/12/2698015/st-komisar-nikolay-dimov-odmvr-smolyan-namalyava-broyat-na-katastrofite-i-ranenite-uchastnitsi-v-dvizhenieto-v-oblastta-ot-nachaloto-na-2019-g.html", "text": "Намаление на катастрофите със 78 и на ранените с 19 отчита ОДМВР – Смолян от началото на 2019г. до края на месец август. Това заяви по време на брифинг старши комисар Николай Димов – директор на Областна дирекция на МВР (ОДМВР) – Смолян, предаде репортер на  Радио „Фокус“ – Смолян . „Четирима са загинали при катастрофи от началото на годината, също толкова са били през миналата година. За осем месеца са установени 238 водачи, управлявали МПС под въздействието на алкохол или наркотични вещества, като 22-ма водачи, които са били видимо под влиянието на алкохол или наркотични вещества, са отказали да бъдат тествани с техническо средство. 106-ма са установените неправоспособни водачи“, поясни ст. комисар Димов. \r\nЗа първите осем месеца на годината на територията на ОДМВР – Смолян са регистрирани 210 пътнотранспортни произшествия, при които има четирима загинали участници в движението и 69 са ранени. За същия период на миналата година произшествията са били 288, като при 65 от тях са убити четирима участници движението и 88 са ранени. „Забелязва се намаление на броя на произшествията, намаление на тежките ПТП и на тези с ранени участници в движението. Запазва се броят на загиналите, като за двата сравнявани периода има по четирима загинали участници в движението. Само за месец август 2019г. са регистрирани 29 ПТП, като при 8 от тях са ранени 14 участници в движението. През август 2018г. произшествията са били 34, като при 10 от тях са ранени 10 участници в движението“, каза още ст. комисар Димов. \r\nНели ГЕРГЬОВСКА", "date": "2019.09.12", "title": "Ст. комисар Николай Димов, ОДМВР – Смолян: Намалява броят на катастрофите и ранените участници в движението в областта от началото на 2019 г."}
{"url": "http://www.focus-news.net/news/2019/09/12/2698019/gen-konstantin-popov-uchastva-v-17-ata-lyatna-konferentsiya-po-otbrana-vav-voennovazdushnata-baza-abord-v-burzh-frantsiya.html", "text": "Председателят на Комисията по отбрана ген. Константин Попов участва в 17-ото издание на „Лятната конференция по отбрана“, която се провежда във военновъздушната база \"Аборд\" в Бурж, Франция.Това съобщиха от  Народното събрание  Участието е по покана на председателя на Комисията по отбраната и въоръжените сили във френското Национално събрание Жан-Жак Бриди и от Кристиан Камбон, председател на Комисията по външни работи, отбраната и въоръжените сили на френския Сенат. Конференцията беше открита на 11 септември 2019 г. от министъра на френските въоръжени сили Франсоаз Парли. Основната тема на форума е бъдещето на Европейската отбрана в променящата се среда, как тя да бъде единна и ефикасна, мерките за прилагане на глобалната стратегия и единство на европейската отбранителна индустрия.  \r\nКонференцията дава възможност за провеждане на неформални срещи и разговори и засилване на диалога между френски и европейски парламентаристи и политици. Всяка година форумът събира повече от 400 национални френски и европейски висши политически служители заедно с ключови представители на администрацията и на индустрията.", "date": "2019.09.12", "title": "Ген. Константин Попов участва в 17-ата лятна конференция по отбрана във военновъздушната база \"Аборд\" в Бурж, Франция"}
{"url": "http://www.focus-news.net/news/2019/09/12/2698021/pazardzhik-obshtina-peshtera-be-domakin-na-rabotna-sreshta-na-delegatsiya-na-mestnite-vlasti-ot-ungariya.html", "text": "По покана на Националното сдружение на общините в Република България Община Пещера бе домакин на работна среща на делегация на местните власти от Унгария. Това съобщи за  Радио „Фокус“ – Пазарджик  Стоян Йовчев от Общината. Той обясни, че посещението е част от тридневната програма на чуждестранната делегация с акценти най-добрите практики на общините в сферата на демократичното участие, социалните услуги за възрастни хора и приобщаването на ромското население.  \r\n„Над 40 лица участваха в делегацията от Унгария, представена от кметове, служители на администрации, ръководители на служби за грижи за възрастни хора, младежки лидери и лидери на ромската общност от девет населени места на Унгария. Кметът на Община Пещера Николай Зайчев приветства участниците и изрази благодарност към Националното сдружение на общините в Република България за предоставената възможност за домакинство на работната среща. В изказването си той представи най-важните характеристики на общината ни, посочи най-важните акценти от съвместната работа на Община Пещера с Тръста за социална алтернатива по отношение на незаконното строителство в кварталите с ромско население и подчерта постигнатото високо  ниво на етническа толерантност в община Пещера. Иновативните модели на работа на неправителствената организация и мерките за справяне с проблема с незаконното строителство бяха представени представител на Тръста за социална алтернатива. Той представи успешната практика между Община Пещера, Тръста за социална алтернатива и „Биовет“ АД за плащане на наеми на жители на общината, чийто незаконни жилища бяха съборени през месец май 2016г. В заключителната дискусия, присъстващите се обединиха около мнението, че местната власт има водеща роля в провеждането на общинските интеграционни политики, но от съществено значение за постигане на значими резултати е партньорството с бизнеса и неправителствения сектор“, допълни Йовчев. \r\nВаня НИКОЛОВА", "date": "2019.09.12", "title": "Пазарджик: Община Пещера бе домакин на работна среща на делегация на местните власти от Унгария"}
{"url": "http://www.focus-news.net/news/2019/09/12/2698013/aleksandar-andreev-tsik-postapili-sa-3-signala-i-9-zhalbi-vav-vrazka-s-podgotovkata-za-mestnite-izbori.html", "text": "Постъпили са 3 сигнала и 9 жалби във връзка с подготовката за местните избори. Това каза говорителят на ЦИК Александър Андреев на редовен брифинг във връзка с подготовката и провеждането на изборите за общински съветници и кметове на 27 октомври, предаде репортер на  Агенция „Фокус“ . „Една от жалбите беше подадена срещу решението, което ЦИК, раздели приемането на изборните книжа и материали в София на три отделни пункта. В тази връзка ВАС прекрати делото, тъй като счете, че това е организационно. Същевременно с това препрати за произнасяне по станалите жалби в останалата част на Административен съд в София-град. Там би могло да има допълнително разточване на дела“, обясни Андреев. Той добави, че за изминалата седмица са били приети две нови принципни решения: „На първо място това е решение 993, което е за осъществяването на контрол и подпечатването на бюлетините. Второто принципно решение е свързано с назначаването на съставите на избирателните комисии. Третото решение е свързано с броенето на преференциите“, каза още Андреев. Той припомни, че  при избора на общински съветници, за да бъде позволено на един кандидат да измести мястото си  в листата трябва да е получил 7 на 100 от действителните гласове,  подадени за дадената кандидатска листа: „Правилата по отношение на преференциите ще бъдат допълнително разяснени и разписани както в нашите методически указания, така и в нашата разяснителна кампания, която от ЦИК провеждаме оттук нататък“, заяви Андреев.  \r\n   \r\nТеодора ПАВЛОВА", "date": "2019.09.12", "title": "Александър Андреев, ЦИК: Постъпили са 3 сигнала и 9 жалби във връзка с подготовката за местните избори"}
{"url": "http://www.focus-news.net/news/2019/09/12/2698020/vidin-mitropolit-daniil-osveti-v-selo-inovo-pametnik-na-zaginalite-vav-voynite-prez-perioda-1912-g-1918-g.html", "text": "Видинският митрополит Даниил освети в село Иново паметник на загиналите във войните през периода 1912 г. – 1918 г., предаде репортер на  Радио „Фокус“ – Видин . На паметника са изписани имената на 60 мъже от Иново, загинали във войните. Инициативата за изграждането на паметника е от преди 30 години и е на местния жител Велко Пасков. Неговият внук Иван Богданов е един от най-големите дарители за изграждането на паметника. \r\nНа освещаването на паметника присъстваха дарителите, заместник кметът на Община Видин Венци Пасков, представители на държавни институции, на политически партии и различни организации. Официално паметникът бе открит от кмета на селото Павел Петров и от Венци Пасков. Грамоти в знак на признателност получиха дарителите, които са помогнали за изграждането на паметника. Деца от местното читалище положиха пред паметника „гирлянд на славата“, който са изработили от цветя. С едноминутно мълчание бе почетена паметта на загиналите. \r\nАнна ЛОЗАНОВА", "date": "2019.09.12", "title": "Видин: Митрополит Даниил освети в село Иново паметник на загиналите във войните през периода 1912 г. – 1918 г."}
{"url": "http://www.focus-news.net/news/2019/09/12/2698024/ministar-petya-avramova-partnyorstvoto-ni-s-uzbekistan-e-na-dobro-ravnishte-no-tryabva-da-se-razshiri.html", "text": "Партньорството ни с Узбекистан е на добро равнище, но трябва да се динамизира, разшири и задълбочи по всички направления. Това коментира министърът на регионалното развитие и благоустройството Петя Аврамова по време на петата сесия на българо-узбекската Междуправителствена комисия за икономическо и научно-техническо сътрудничество. Това съобщиха от пресцентъра на  МРРБ . \r\nМинистър Аврамова отчете, че стокообменът между България и Узбекистан през последните години се увеличава, като през 2018 г. той отбеляза ръст с 1,3% спрямо 2017 г. и достига близо 20 млн. щат. долара. За първите пет месеца на 2019 г. взаимната търговия се увеличава със 7,3% спрямо същия период на 2018 г. и достига 8,4 млн. щ. д. Съществуват реални предпоставки за добро сътрудничество в машиностроенето и химическата индустрия, енергетиката, земеделието, хранително-вкусовата промишленост, текстилното производство, строителството, транспорта и информационните технологии, туризма. Очаква се и ръст в търговията с фармацевтични продукти, селскостопански машини и оборудване, машини и технологии за хранително-вкусовата промишленост, IT-техника и софтуер. \r\nПетя Аврамова напомни, че български компании участват успешно в икономиката на Узбекистан чрез създаването на смесени предприятия в областта на нефтопреработвателната и химическата промишленост, текстилната индустрия и козметично-парфюмерийното производство.  \r\nБихме приветствали по-широк интерес и на Узбекистан към нашата икономика, заяви още министър Аврамова и подчерта, че поради финансовата си стабилност, ниските производствени разходи и благоприятната бизнес среда страната ни е отлично място за инвестиции в Югоизточна Европа. Големи са перспективите за сътрудничество и развитие на производството на текстил, животновъдството, биоземеделието, оранжерийното производство и туризма. \r\nПетя Аврамова подчерта, че за нея, като министър на регионалното развитие и благоустройството, е  важно да се засилят контактите в посока разширяване обмена на информация, специалисти и опит в областта на строителството, енергийната ефективност и обновяването на жилищни сгради. Български компании също така разполагат със значителен капацитет и биха могли да участват в изграждането на промишлени и инфраструктурни обекти в Узбекистан. \r\nУзбекистан винаги е разглеждал България като перспективен партньор, заяви заместник министър-председателят Ельор Ганиев. Той потвърди, че има възможност за разширяване на нивото на сътрудничество и обърна внимание на нереализирания потенциал в търговията. Подчерта, че има интерес към внос на висококачествена продукция от България в областта на фармацевтиката, химическата промишленост, технологии, селското стопанство и други. \r\nМинистър Аврамова и заместник министър-председателят Ганиев изразиха увереност, че проведеното заседание на Междуправителствената комисия ще бъде крачка в посока сближаване на двустранните отношения и насърчаване на развитието в съответствие с икономическия потенциал. Вицепремиерът отправи покана към българската страна следващата сесия да се проведе в Ташкент през 2020 г. \r\nМинистър Петя Аврамова и вицепремиерът Ельор Ганиев, като съпредседатели, подписаха Протокол от Петата Междуправителствена българо-узбекска комисия за икономическо и научно-техническо сътрудничество. \r\nПаралелно с работата на комисията се проведе и българо-узбекски бизнес форум, който беше открит от министър Аврамова и заместник министър-председателят Ганиев. Представители на деловите среди, на браншови и бизнес организации и на административни структури от двете страни също обсъдиха възможности за разширяване на двустранното сътрудничество в различни сфери на икономиката. В резултат бяха подписани споразумения за реализация на проекти в сферата на фармацевтиката, хранително-вкусовата и кожарската промишленост и на енергетиката. Председателят на Българската търговско-промишлена палата Цветан Симеонов и зам.-председателят на Търговско-промишлената палата на Узбекистан Джахонгир Мамаджанов подписаха Споразумение за създаване на делови форум между двете организации.", "date": "2019.09.12", "title": "Министър Петя Аврамова: Партньорството ни с Узбекистан е на добро равнище, но трябва да се разшири"}
{"url": "http://www.focus-news.net/news/2019/09/12/2698018/sliven-samo-edna-partiya-se-e-registrirala-do-momenta-za-uchastie-v-mestnite-izbori-v-obshtinata-na-27-oktomvri.html", "text": "Само една партия се е регистрирала до момента за участие в местните избори в Сливен на 27 октомври, това показа репортерска проверка на  Радио „Фокус“ – Сливен  в Общинската избирателна комисия. Това е ПП ГЕРБ. Регистрацията е направена днес от общинския председател на партията Здравко Костадинов и Димитър Митев, член на общинското ръководство на партията. ГЕРБ ще участва в изборите за кмет на община Сливен, за кметове на населени места и общински съветници в бъдещия местен парламент. ГЕРБ са внесли документи за регистрация и в останалите три общини от областта. В Котел, Нова Загора и Твърдица партията ще се яви на местните избори със собствени кандидати за общински кметове, кметове на кметства и пълни листи с кандидати за общински съветници. \r\nДосега са ясни само три кандидатури за кмет на Сливен, това са досегашният кмет Стефан Радев от ГЕРБ, ген. Кольо Милев от БСП и Димитър Сяров от Обединение Демократична България. АБВ в Сливен ще реши утре, 13 септември, дали ще се яви със собствена кандидатура, или ще покрепи кандидата за кмет от БСП. \r\nДПС – Сливен няма издигната кандидатура за кмет, но има самостоятелна листа за общински съветници. Начело е председателят на партията в Сливен Мустафа Мустафов. \r\nЛюдмила ЙОРГОВА", "date": "2019.09.12", "title": "Сливен: Само една партия се е регистрирала до момента за участие в местните избори в общината на 27 октомври"}
{"url": "http://www.focus-news.net/news/2019/09/12/2698017/burgas-noshten-velopohod-grafiti-i-sveteshta-pateka-sa-chast-ot-sabitiyata-na-evropeyskata-sedmitsa-na-mobilnostta-v-grada.html", "text": "Нощен велопоход, графити и светеща пътека са част от събитията на Европейската седмица на мобилността в града. Това съобщиха от пресцентъра на  Общината . Приказни герои ще помагат на учениците на 16-ти септември да пресичат пешеходните пътеки в близост до СУ \"Св. Св. Кирил и Методий\" и ОУ \"Александър Георгиев - Коджакафалията\" от 08.30 до 09.30 часа. В същия ден в двора на ОУ \"Елин Пелин\" в к-с \"Меден рудник\" от 09.00 до 11.30 часа служители на КАТ, Българския червен кръст и Сдружение SOS - ПТП ще запознаят учениците с правилата за безопасно движение по пътищата и оказването на първа долекарска помощ. Събитията са част от богатата програма на Европейската седмица на мобилността, която ще се проведе от 16-ти до 22-ри септември в Бургас. Инициативата се организира от Община Бургас и Областния информационен център, а основната й идея е да се провокират жителите на града да се придвижват пеша, да карат колело или да използват друг алтернативен начин на придвижване в градска среда. Това би допринесло за намаляване използването на личните автомобили, както и отделянето на по-малко вредни емисии във въздуха, за по-чиста околна среда. От понеделник до петък /16-20 септември/ ще пътуваме в приказния свят на Малкия принц с стрийт арт художника Насимо, който ще облагороди пространството около подлеза на \"Операта\". Нощен велопоход ще събере ентусиасти, за да покаже необходимостта от използването на фарове, стопове и светлоотразителни ленти. Той ще се проведе на 18 септември /сряда/ от 19.00 до 20.00 часа и ще стартира от паркинга на Северния плаж до Солниците и обратно.В четвъртък от 10.00 до 13.00 часа на площад \"Тройката\" ще се проведе изложение на електрически автомобили и скутери на Община Бургас, а на следващия ден отново там в 11.00 часа ще бъде направена демонстрация за това как се използва основният инструмент за придвижване на незрящите - \"Белият бастун\". \r\nПрез Седмицата на мобилността ще бъде продължена и добрата практика от придвижването с велосипед до работното място. \"Всеки, който кара колело е мой приятел\" е мотото на кампанията, с която бургаска фирма насърчава служителите си, които по този начин ще допринесат за опазване на околната среда. На 22-ри септември от 10.00 до 21.00 часа пространството пред Пантеона в Морската градина ще се превърне в притегателна точка за всички, които желаят да научат малко повече за алтернативното предвиждане чрез открити тренировки, форумна част с лекции и разнообразни активности. В късния следобед стотици отново ще застанат на старта на фестивала \"Бургас Рън 2019\", който се провежда за втора поредна година в града ни. Организаторите не са забравили и любителите на уличното изкуство и спорта, за които са подготвени различни демонстрации, забавни игри, състезания и изненади.", "date": "2019.09.12", "title": "Бургас: Нощен велопоход, графити и светеща пътека са част от събитията на Европейската седмица на мобилността в града"}
{"url": "http://www.focus-news.net/news/2019/09/12/2698027/aktsenti-v-predavaneto-asenovgrad-bogoizbran-pred-portite-na-rodopite-na-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. На пресконференция днес кметът на Община Асеновград съобщи, че във всички 12 общински училища в Асеновград за първи път ще прекрачат училищния праг общо 528 деца. Училищният звънец ще бие в първите минути на предаването, за да научим отговорите на важни въпроси. Как община Асеновград започва новата учебна година? Намалява ли броят на учениците или напротив? Колко ще са маломерните паралелки? Ще се осъществяват ли някъде ремонтни дейности и след началото на училищните занятия? Подробностите ще предостави д-р Емил Караиванов, кмет на Асеновград. \r\nЕсенните празници на изкуствата в Асеновград са в разгара си. Проявите са посветени на 100-годишнината от рождението на писателя Николай Хайтов, която се навършва на 15 септември, неделя. Какви събития предстоят в културния афиш по повод годишнината и как ще бъде отбелязана тя в Асеновград? Наш гид из културната програма на Хайтовите дни ще бъде Милена Марковска, директор на Градската библиотека „Паисий Хилендарски“. \r\nС много игри и забавления ще завърши детската лятна академия „Шарена ваканция“ в Асеновград. Това ще се случи тази събота от 10.00 часа в градския парк. Повече информация за планираните мероприятия, както и за равносметката от тазгодишната детска лятна академия ще научим от Божидар Носиков, секретар на Местната комисия за борба срещу противообществените прояви на малолетните и непълнолетните. \r\nГрадският плувен басейн в Асеновград ще работи без прекъсване до неделя преди да закрие сезона за 2019 година. Преди първия учебен ден, в неделя басейнът за последно ще приема посетители, а след това ще затвори окончателно врати до следващия плувен сезон през 2020 година. Колко посещения са регистрирани в комплекса през изминалия плувен сезон? Ще търсим отговорите на този, а и на други въпроси в последните минути на предаването ни днес. \r\n \r\n Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.09.12", "title": "Акценти в предаването „Асеновград – Богоизбран пред портите на Родопите“ на Радио „Фокус” – Пловдив"}
{"url": "http://www.focus-news.net/news/2019/09/12/2698026/dimitar-nikolov-kmet-na-burgas-obshtinata-ima-zhelanie-da-se-vklyuchi-v-izgrazhdaneto-na-vtora-protivopozharna-sluzhba.html", "text": "Освен финансовата подкрепа, която осигуряваме, Община Бургас има желание да се включи в изграждането на втората противопожарна служба. Това каза кметът на Бургас Димитър Николов по време на официалната церемония за отбелязване на Професионалния празник на служителите на Главна дирекция „Пожарна безопасност и защита на населението” към МВР – 14 септември, предаде репортер на  Радио „Фокус“-Бургас . „Включително съвсем наскоро успяхме да внесем всички документи за санирането на сградата. Фишът е попълнени и се очаква колегите от Регионалното министерство да си свършат бързо работата. Ще помогнем и за това материалните ви условия на работа да са по-добри“, заяви Николов.  \r\n„Ще използвам случая да благодаря за доброто сътрудничество и взаимопомощ с местната власт“, каза още кметът на Бургас и добави, че на града му се е случило всичко – терористични актове, тежки наводнения и пожари, за съжаление - с жертви. „Аз, като кмет, когато служебният ми телефон съобщи за даден инцидент или тежко произшествие, първото нещо е да попитам дали вие сте реагирали и кога сте получили сигнала. Спокоен съм защото съм обеден, защото в Бургас работят изключително добри професионалисти“, посочи Николов.  \r\n„Вие първи влизате в огъня и в тежките ситуации, свързани с наводненията и реагирате изключително професионално“, уточни кметът на Бургас. Димитър Николов отправи благодарности към директорът на РДПБЗН Васил Василев и цялото ръководство за добрата колегиалност и административна подкрепа. \r\nДеница ДИМИТРОВА", "date": "2019.09.12", "title": "Димитър Николов, кмет на Бургас: Общината има желание да се включи в изграждането на втора противопожарна служба"}
{"url": "http://www.focus-news.net/news/2019/09/12/2698022/reuters-klauzata-za-irlandskata-granitsa-tryabva-da-e-chast-ot-sdelkata-za-brekzit-smyata-noviyat-predsedatel-na-evroparlamenta.html", "text": "Новият председател на Европейският Парламент Давид Сасоли отхвърли възможността да бъде постигната сделка с Великобритания свързана с Брекзит, в която предпазната клауза за ирландската граница да бъде премахната, предава  Reuters . \r\nТой все пак заяви, че Европейският съюз е склонен да предложи споразумение, което ще запази само Северна Ирландия в орбитата на съюза, с цел да бъде запазена отворената граница между нея и Република Ирландия. \r\n„Искаме споразумение, но знаем, че такова без предпазната клауза няма да проработи“, заяви Сасоли пред репортери.  \r\n„Не може да има споразумение без клаузата. Такова няма и да има“, добави той. \r\n„Искам да подчертая това – Великобритания не ни е предложила никакви алтернативи. Нищо с което да работим“, заяви още Сасоли, който е член на италианската лявоцентристка Демократическа Партия.  \r\nТой смята, че Брекзит без сделка би бил единствено избор на Великобритания и че съюза е готов да анализира всички конкретни предложения от Лондон за заместването на предпазната клауза с някаква алтернатива. \r\n \r\n Превод и редакция:  Теодор Пенев", "date": "2019.09.12", "title": "Reuters: Клаузата за ирландската граница трябва да е част от сделката за Брекзит, смята новият председател на Европарламента"}
{"url": "http://www.focus-news.net/news/2019/09/12/2698029/tass-prezidentat-na-belarus-aleksandar-lukashenko-zagovori-za-smyana-na-vlastta-v-stranata.html", "text": "Президентът на Беларус Александър Лукашенко заяви, че настоящото правителство в републиката трябва да бъде заменено от лидери, които могат да спасят страната, предава  ТАСС . \r\nТой заяви това по време на назначаването на ръководители на местните власти и посланици в редица държави, съобщиха от пресслужбата на президента. \r\n\"Ново поколение хора вече трябва да дойде, ние ще си тръгнем някой ден. Тази ситуация не е толкова далеч. И хората, които трябва да спасят страната, трябва да дойдат на наше място\", каза Лукашенко. \r\nТой подчерта ролята на посланиците и заяви, че Беларуските представители в чужбина трябва да работят в същата насока.  \r\n \r\n Превод и редакция:  Теодор Пенев", "date": "2019.09.12", "title": "ТАСС: Президентът на Беларус Александър Лукашенко заговори за смяна на властта в страната"}
{"url": "http://www.focus-news.net/news/2019/09/12/2698023/st-komisar-nikolay-dimov-odmvr-smolyan-prez-mesetsite-may-yuni-yuli-i-avgust-se-zabelyazva-uvelichavane-na-patnotransportniya-travmatizam.html", "text": "През месеците май, юни, юли и август се забелязва увеличаване на пътнотранспортния травматизъм. Това заяви на брифинг старши комисар Николай Димов – директор на Областна дирекция на МВР (ОДМВР) – Смолян, предаде репортер на  Радио „Фокус“ – Смолян . Най-честата причина за катастрофите са нарушения от страна на водачите на моторни превозни средства и са близо 98 % от случаите. „По тази причина и най-големият и сериозен акцент е насочен към осъществяване на пътния контрол и спазване на правилата за движение от страна на водачите“, уточни ст. комисар Димов. \r\nПрез осемте месеца от началото на годината са установени 10833 нарушения на Закона за движение по пътищата, като за тях са съставени 2017 акта за установяване на административно нарушение, 9033 фиша и 9382 електронни фиша, посочи директорът на ОДМВР – Смолян. „От установените нарушения 20 551 са извършени от водачите. Най-честото нарушение на правилата за движение е управлението на автомобил с несъобразена скорост – 9351 случая, 30 – водачи са превишили разрешената скорост с повече от 50км/ч. За първите осем месеца на 2019г. са констатирани 135 случая на управление на автомобил след употреба на алкохол, като в 54 от случаите концентрацията е била до 1,2 промила. В 65 случая концентрацията на алкохол в кръвта на водача е била над 1,2 промила и за тях  са образувани бързи производства за престъпление по чл.343б, ал.1 от НК. 16 водачи са отказали да бъдат тествани за употреба на алкохол. 32 водачи са управлявали автомобил под въздействието на наркотични вещества, като срещу тях също са образувани бързи производства за престъпление по чл.343б, ал.3 от НК, за което се предвижда наказание лишаване от свобода от една до три години и глоба от петстотин до хиляда и петстотин лева. Шестима водачи са отказали да бъдат тествани за употреба на наркотични вещества“, обясни ст. комисар Николай Димов. \r\nТой допълни, че от началото на годината са регистрирани 14 пътнотранспортни произшествия с участието на деца до 17 години. 11 от тях са тежки, а три са леки. При тях няма загинали деца, но са ранени 13 – двама тежко и 11 леко. За същия период на 2018 г. е имало 12 ПТП с деца, при които 11 тежки и 1 леко. Имало е загинало 1 дете, а ранените деца до 17 г. са били 15. При катастрофите, децата най-често са били пътници – в шест от случаите, в три са били пешеходци и в три са били водачи, каза още директорът на ОДМВР – Смолян. \r\nНели ГЕРГЬОВСКА", "date": "2019.09.12", "title": "Ст. комисар Николай Димов, ОДМВР – Смолян: През месеците май, юни, юли и август се забелязва увеличаване на пътнотранспортния травматизъм"}
{"url": "http://www.focus-news.net/news/2019/09/12/2698025/ria-novosti-upravlyavashtata-partiya-v-ukrayna-sluga-na-naroda-obyavi-che-zapochva-palno-prenarezhdane-na-vlastta.html", "text": "Украинската президентска партия \"Слуга на народа\" възнамерява да инициира предсрочни избори за Общински съвет в Киев, както и за кмет на столицата, заяви депутатът, член на партията Александър Ткаченко, цитиран от  РИА Новости . \r\nСлед като заседанието на Общинския съвет не се състоя поради липса на кворум, кметът на Киев Витали Кличко заяви, че ще започне консултации с ръководителите на фракциите и групите в Общинския съвет за предсрочното прекратяване на дейността му и провеждане на местни избори. \r\nКонсултациите са насрочени за 17 септември. Следващите местни избори трябваше да се проведат в Украйна през есента на 2020 г.  \r\n\"Днес Общинският съвет за пореден път не се събра за заседание, което свидетелства за бездействието на властите в Киев, от една страна, и неспособността на кмета да управлява града.“, заяви Ткаченко. \r\n„Ето защо ще излезем с инициативата за предсрочни избори за кмет и за Общински съвет, и за пълно пренареждане на властта в града, както хората от Киев отдавна искат \", заяви още депутатът пред украински медии. \r\nСпоред него се планира изборите да се проведат според новия закон за столицата, проекта на който в момента се подготвя и ще бъде внесен във Върховната Рада в близко бъдеще. \r\nПо-рано министър-председателят на Украйна Алексей Гончарук заяви, че кабинетът на министрите се е свързал с администрацията на президента на Украйна Владимир Зеленски с искане за освобождаване на Кличко от поста му на кмет на Киев. \r\n \r\n Превод и редакция:  Теодор Пенев", "date": "2019.09.12", "title": "РИА Новости: Управляващата партия в Украйна „Слуга на народа“ обяви, че започва пълно пренареждане на властта"}
{"url": "http://www.focus-news.net/news/2019/09/12/2698028/razgrad-otkriti-sa-20-kg-marihuana-v-dvora-na-41-godishen-mazh-v-selo-pobit-kamak.html", "text": "Открити са 20 кг марихуана в двора на 41-годишен мъж в село Побит камък. Това съобщиха от  ОДМВР- Разград . Специализираната полицейска операция се е провела около 07.00 часа. В хода на предприетите процесуално-следствени действия криминалистите са извършили претърсвания и обиски на 2 адреса – един в град Разград и един в село Побит камък. В землището на селото в двора на къща, собственост на 41-годишен мъж, са намерени и иззети растенията канабис. В апартамент в Разград, обитаван от посоченото лице, са открити още 20 грама зелена тревиста маса, реагираща на марихуана, подготвена за сушене. Продължава работата по разследване и документиране на случая. Води се досъдебно производство.", "date": "2019.09.12", "title": "Разград: Открити са 20 кг марихуана в  двора на 41- годишен мъж в село Побит камък"}
{"url": "http://www.focus-news.net/news/2019/09/12/2698030/visoko-otlichie-za-direktora-na-rdpbzn-ot-ministara-na-vatreshnite-raboti.html", "text": "Областният управител Ирена Соколова поздрави директора на Регионална дирекция „Пожарна безопасност и защита на населението” Перник по повод полученото от него високо признание.Това съобщиха от  Областната администрация в Перник .Комисар Емил Марков е награден с най-високо почетно отличие на МВР „За доблест и заслуга” III степен от министъра на вътрешните работи Младен Маринов в навечерието на 14 септември – Професионалният празник на огнеборците от цялата страна. Наградата се връчва за безупречната му служба, със заслуги, свързани със защитата на държавните интереси и с принос за изграждане на положителен образ на Главна дирекция „Пожарна безопасност и защита на населението” и Министерство на вътрешните работи. Губернаторът открои заслугите на комисар Марков за гарантиране на сигурността и пожарно-аварийната безопасност в област Перник през 36-годишния му трудов път в Регионалната дирекция.Соколова поднесе и благодарност към служителите на РДПБЗН, които през годините са доказали своя висок професионализъм и подготвеност при изпълняване на служебните си задължения. Тя изтъкна, че тяхната отдадена, динамична и рискована работа, е ценена и забележима от всички жители на област Перник. \r\nДнес огнеборците от Перник са поднесли цветя на паметната плоча на старшина Никола Миков, намиращ се в сградата на РДПБЗН, загинал при изпълнение на служебния си дълг.", "date": "2019.09.12", "title": "Високо отличие за директора на РДПБЗН от министъра на вътрешните работи"}
{"url": "http://www.focus-news.net/news/2019/09/12/2698031/sofiya-desetki-hora-se-sabraha-na-protest-pred-sadebnata-palata-sreshtu-kandidaturata-na-ivan-geshev-za-glaven-prokuror.html", "text": "Десетки хора се събраха на протест пред Съдебната палата срещу кандидатурата на Иван Гешев за главен прокурор, предаде репортер на  Агенция \"Фокус\" . Хората носят български трибагреници. Част от протеста е и Николай Колев - Босия. Към момента протестът протича спокойно. В района е засилено полицейското присъствие. Има жандармерия, част от служителите на реда носят светлоотразителни жилетки с надпис \"Антиконфликт полиция\". Движението на трамваите в района на Съдебната палата е затруднено, но все още не е спряно.  \r\nДеница КИТАНОВА", "date": "2019.09.12", "title": "София: Десетки хора се събраха на протест пред Съдебната палата срещу кандидатурата на Иван Гешев за главен прокурор"}
{"url": "http://www.focus-news.net/news/2019/09/12/2698035/do-kraya-na-2020-g-v-balgariya-mozhe-da-zarabotyat-parvite-stantsii-za-zarezhdane-na-avtomobili-s-vodorod.html", "text": "До края на 2020 г. в България трябва да бъдат изградени първите станции за зареждане на автомобили с водород, а до 2030 г. броят им може да достигне до 50, съобщиха от пресцентъра на  МРРБ . Това е заложено в проект на Наредба за условията и реда за проектиране, изграждане, въвеждане в експлоатация и контрол на станции за зареждане на автомобили, задвижвани с водород. Проектонаредбата е разработена от експерти на Министерството на регионалното развитие и благоустройството, съвместно с Министерството на вътрешните работи, Министерството на околната среда и водите, Министерството на икономиката и Министерството на транспорта, информационните технологии и съобщенията и е качена за обществено обсъждане в Портала за обществени консултации и на интернет страницата на МРРБ.   \r\nПроектът е в изпълнение на Националната рамка за политиката за развитие на пазара на алтернативни горива в транспортния сектор (НРПРПАГТС) и се отнася за разгръщането на инфраструктурата за зареждане на автомобили, задвижвани с гориво водород. Подобен технически нормативен акт се разработва за пръв път в България и е мярка по прилагането на политиките за изпълнение на НРПРПАГТС.  В момента у нас  липсват регулации, определящи изискванията за проектирането, изпълнението, контрола и въвеждането в експлоатация на точки за зареждане с водород.  Водородното гориво е сред алтернативите варианти с потенциал за дългосрочно заместване на нефта. Редица европейски оценки показват, че все още не е създадена положителната икономическа ситуация за развитие на инфраструктура за алтернативни горива в т.ч. за доставчици на инфраструктура за изграждане на станции за зареждане с водород. В същото време ЕС се договори за обвързващи цели за дела на възобновяемата енергия в транспортните горива (10 % до 2020 г.) и за намаляване на интензивността на емисиите на CO2 от автомобилните горива (с 6 % до 2020 г.). Обявеното в Бялата книга намаляване с 60 % на емисиите на CO2 до 2050 г. изисква и значителен подем на използването на алтернативни горива. \r\nВ тази връзка наредбата е съобразена с прогнозните пазарни развития в европейски и в национален мащаб. При разработване на проекта на наредба е изследвана водородната мобилност, основана на добри практики в Европа, Калифорния (САЩ) и Канада. \r\nСпоред оптимистичната прогноза на Индустриален клъстер електромобили за разгръщането на зарядна инфраструктура на водород, с оглед навлизане на превозни средства с водородно задвижване в България, до 2020 г. в страната ни ще бъдат изградени 4 зарядни станции, 10 – до 2025 г., и 50 до 2030 г. В по-песимистичен сценарий е прогнозата на Института по електрохимия и енергийни системи към Българска академия на науките. Тя сочи, че след 2020 г. в страната ни ще има поне една функционираща зарядна станция и една в процес на изграждане, а до 2030 г. ще са изградени четири зарядни станции.  \r\nНаредбата е предназначена за подпомагане дейността на всички участници в строително-инвестиционния процес съгласно правомощията им, определени в Закона за устройство на територията: възложители, строители, физически лица, упражняващи технически контрол за част \"Конструктивна\", проектанти, консултанти, технически ръководители, доставчици на машини, съоръжения и технологично оборудване в т.ч. доставчици на съоръжения и елементи за изграждане на инфраструктура за водородни зарядни станции. Основната цел е да се осигури възможност за изграждане на инфраструктура за зареждане на автомобили с водород, като по този начин се допринесе за постигане на развитието на пазара на превозни средства, използващи алтернативно гориво. \r\nС проекта на Наредба се определят техническите изисквания за проектиране, изграждане и въвеждане в експлоатация на водородни зарядни станции и контролът по отношение на минималните проектни характеристики за безопасност. Тя ще се прилага за изграждане на станции за зареждане на автомобили с водород, доставен с товарен автомобил, в бутилки в сгъстено газообразно състояние, или произведен на мястото на монтаж и експлоатация на водородната зарядна станция в генератори на водород, използващи процес на електролиза на вода. \r\nВодородната зарядна станция може да се изгражда като интегрирано съоръжение, като компонент на територията на съществуваща или новоизграждаща се бензиностанция и/или газостанция, или автономно – като самостоятелно съоръжение. \r\nВодородните зарядни станции, обхванати от наредбата, са строежи първа категория съгласно Закона за устройство на територията и се въвеждат в експлоатация съгласно определения в него ред.", "date": "2019.09.12", "title": "До края на 2020 г. в България може да заработят първите станции за зареждане на автомобили с водород"}
{"url": "http://www.focus-news.net/news/2019/09/12/2698037/plovdiv-trakiyskiyat-selishten-tsentar-e-prioriteten-obekt-za-obshtina-karlovo.html", "text": "Тракийският селищен център край село Васил Левски е приоритетен обект за Община Карлово, разглеждаме го като бъдеща възможност за превръщане на района в ценна и атрактивна туристическа дестинация.Това съобщиха от  Общината . Отделяме средства според възможностите на общината. Министърът на културата Боил Банов заяви пред мен готовност министерството също да финансира проучванията. Те се отнасят за единствения съхранен тракийски град, който според специалисти представлява интерес за световната историческа наука и трябва да бъде видян от всички. Ще направим възможното според силите ни и през следващата година да финансираме проучванията, започнали под ръководството на доц. Костадин Кисьов. Важно е и държавата да подпомогне работата на доц. Кисьов и неговия екип. \r\nТова каза на мястото на проучванията кметът на община Карлово д-р Емил Кабаиванов. Той допълни, че след приключване на геофизичните проучвания в края на настоящия месец, общината съвместно с доц. Кисьов ще подготви документацията за даване статут на недвижима културна ценност от национално значение на Тракийския селищен център. С придобиването на този статут, община Карлово ще има възможност да кандидатства с инфраструктурен проект по Оперативна програма „Региони в растеж”, която да финансира превръщането на обекта в туристическа дестинация, подчерта кметът. \r\nТеренните и геофизични проучвания на тракийскя център от V в.пр.Хр. и некропола от елинистичната епоха станаха възможни благодарение на отпуснати от общината през пролетта на тази година средства. Извършени са теренни сондажи и геофизични измервания и изследвания на площ от 15 декара. Тракийският селищен център е първата столица на Одриското царство и един от двата обекта в страната, които имат огромен капацитет като история, подчерта доц. Кисьов. Той припомни, че е работил на терена в периода 1993–2008 година, но епизодично - поради липса на средства. Археологът и екипът, с който работи през настоящия сезон, благодариха за съдействието, оказвано от кмета на общината.", "date": "2019.09.12", "title": "Пловдив: Тракийският селищен център е приоритетен обект за Община Карлово"}
{"url": "http://www.focus-news.net/news/2019/09/12/2698032/59-partii-i-7-koalitsii-shte-uchastvat-na-mestnite-izbori-prez-oktomvri-obzor.html", "text": "59 партии и 7 коалиции са официално регистрирани за местните избори през октомври, като общият брой на подадените заявления е бил 72: от общо 64 партии и 8 коалиции. Това стана ясно по време на редовен брифинг на Централната избирателна комисия във връзка с подготовката и провеждането на изборите за общински съветници и кметове на 27 октомври. Данните обяви говорителят на ЦИК Александър Андреев.  Регистрация е била отказана на 5 партии и 1 коалиция, тъй като подадените от тях документи не са били в съответствие с изискванията. Стана ясно, че по отношение на формациите Национално движение „Единство“ и Партия „Солидарност“ отказът е бил поради ниския брой подкрепящи ги избиратели, под 2 500, колкото е нужният за регистрация в ЦИК. По време на брифинга стана ясно и, че са постъпили 3 сигнала и 9 жалби във връзка с подготовката за местните избори. Една от жалбите е подадена срещу решението, с което ЦИК раздели приемането на изборните книжа и материали в София на три отделни пункта. В тази връзка ВАС е прекратил делото. За произнасяне по останалите жалби ВАС е препратил към Административния съд в София-град. От думите на Андреев стана ясно, че там може и да се стигне до проточване на делата. В изминалата седмица в ЦИК са били приети и три нови принципни решения,  като първото от тя е свързано с осъществяването на контрол и подпечатването на бюлетините. Второто е свързано с назначаването на съставите на избирателните комисии, а третото с броенето на преференциите. Андреев припомни, че  при избора на общински съветници, за да бъде позволено на един кандидат да измести мястото си  в листата, трябва да е получил  7 на 100 от действителните гласове,  подадени за дадената кандидатска листа. Правилата по отношение на преференциите ще бъдат допълнително разяснени и разписани както в методически указания, така и в разяснителната кампания на ЦИК, която вече е в ход. Александър Андреев напомни, че на 16 септември изтича срокът, в който партии и местни коалиции и инициативни комитети могат да се регистрират в общинските избирателни комисии. Това е и крайната дата, до която следва да бъдат обявени тарифите на печатните и онлайн новинарските издания, както и на доставчиците на онлайн новинарски услуги. В този срок медиите с регионален обхват трябва да предоставят тарифите си на общинските избирателни комисии,, а ако са с национален, на ЦИК и Сметната палата. За електронните медии срокът изтича на 26 септември. Андреев обърна внимание и на реда за гласуване на български граждани, намиращи се в държави-членки на ЕС, като обясни, че те могат да заявят да бъдат вписани в избирателните списъци и да упражнят правото си на глас. Изключението е единствено по отношение на онези граждани, които на предходните избори са включени в избирателните списъци, като те ще бъдат включени автоматично, освен ако не са изявили изрично желание имената им да бъдат отстранени от списъците.  \r\nТеодора ПАВЛОВА", "date": "2019.09.12", "title": "59 партии и 7 коалиции ще участват на местните избори през октомври (ОБЗОР)"}
{"url": "http://www.focus-news.net/news/2019/09/12/2698039/st-komisar-nikolay-dimov-odmvr-smolyan-ot-16-septemvri-zapochvat-masirani-proverki-za-polzvane-na-mobilen-telefon-po-vreme-na-shofirane.html", "text": "От понеделник, 16 септември започват масирани проверки за ползване на мобилен телефон по време на шофиране. Това заяви по време на брифинг старши комисар Николай Димов – директор на Областна дирекция на МВР (ОДМВР) – Смолян, предаде репортер на  Радио „Фокус“ – Смолян . Той отбеляза, че това е актуално нарушение, което се наблюдава от няколко години и заради това е наложен заселен контрол от страна на органите на реда в област Смолян.  \r\n„Има постоянен ръст на този вид нарушение, а от понеделник ще има масирани проверки за ползване на мобилен телефон по време  на шофиране. Това е много опасно нарушение на правилата за движение. Ако го съпоставим с ползването на обезопасителен колан, например – гражданинът прави своя собствен избор. Докато при ползване на мобилния телефон, е застрашен и животът и на други хора. Водачите не се признават, че са ползвали телефон, но има необясними ПТП, при светло време, с добра видимост, на сух път, без мокри участъци и пясък, на прав участък от пътя, при които причината най-вероятно е ползването на телефон“, обясни ст. комисар Димов.  \r\nТой подчерта, че това е голям проблем в цялата Европа. Службите на пътна полиция TISPOL организират такива специализирани полицейски операции на територията на Европейския съюз, в това число и в България, уточни още ст. комисар Димов. \r\nНели ГЕРГЬОВСКА", "date": "2019.09.12", "title": "Ст. комисар Николай Димов, ОДМВР – Смолян: От 16 септември започват масирани проверки за ползване на мобилен телефон по време на шофиране"}
{"url": "http://www.focus-news.net/news/2019/09/12/2698038/blagoevgrad-ne-e-natovaren-trafikat-na-granichnite-punktove-kulata-i-ilinden.html", "text": "Не е натоварен трафикът на контролно-пропусквателните пунктове „Кулата“ и „Илинден“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. Във връзка с извършване на ремонтно строителни дейности на ГКПП „Златарево“ до 14 октомври движението през пункта ще бъде затруднено. На другия пункт на границата със Северна Македония в област Благоевград преминаването се осъществява нормално. \r\nЛивия НИНОВА", "date": "2019.09.12", "title": "Благоевград: Не е натоварен трафикът на граничните пунктове „Кулата“ и „Илинден“"}
{"url": "http://www.focus-news.net/news/2019/09/12/2698034/plovdiv-prodalzhavat-terennite-prouchvaniya-na-nay-stariya-trakiyski-grad-u-nas-kray-karlovo.html", "text": "Продължават теренните проучвания на най-стария тракийски град у нас край Карлово. Това съобщи пред журналисти на терен археологът доц. Костадин Кисьов, предаде репортер на  Радио „Фокус”- Пловдив . Проучването се извършва след 15 години прекъсване. Самият град обхваща огромна територия от около 40 декара, като 1 декар е бил проучен през 2008 година. Върху него се е намирал сектор от крепостния зид, широк около 2.20 м. „Дебелината му показва, че укрепената част на града е била поне 4-5 метра висока”, каза доц. Кисьов. Археолозите разкриват самата основа на зидовете, тъй като всичко нагоре е изнесено в годините от хората за строителен материал. Селището е от 6-5 век преди Христа, когато е основана българската държава. Според Костадин Кисьов у нас няма останали други такива обекти, с такава голяма площ.  \r\n„Крепостната стена показва, че в средата е имало владетелски дворец. Един такъв град се състои от укрепена част за владетеля и неукрепена част – за хората от другите прослойки. Укрепената е на площ от 3 дка”, посочи Кисьов. Засега са разкрити основите на един храм, който е бил в укрепената част. Иманярите не са стигнали до него, тъй като е на 3 метра дълбочина”, каза още Кисьов. По думите му, сградата на храма е била покрита с плоски и обли керемиди, с размери 70/50, които са огромни и са били сглобявани. Този покрив е бил измазан с естествена боя за декорация, наречена „котешко злато”.  Този защитен лак е бил много ефикасен за времето си. Според археолога Костадин Кисьов, в този одриски град е имало внос на керемиди и строителни материали от големи търговски центрове в Гърция по това време. Те са направени по технологии, познати само там. Освен това са открити и голямо количество амфори, внос от островите Тасос и Самос.  \r\n„Това показва, че тук е живял някой от най-ранните владетели на Одриското царство, които са използвали тези съдове за пренос на вино и зехтин. Върху тях е имало печати на града, откъдето са произведени. Открити са били и други предмети на лукса и вносни накити от Египет, изработени през 5-6 век. Разкрити са били също така и над 40 типа съдове местно тракийско производство, с идеално качество, използвани за пиршества. „Всичко това показва, че тук не е живял случаен човек, а някой велик владетел”, добави Кисьов. „Кой е владетелят на този град, за който се твърди, че е най-ранният тракийски град, с най-ранната владетелска цитадела и скъпи вносни стоки в нея, ще стане ясно едва, когато се намери надпис, или предмет с надпис, който да ни насочи към името на владетеля”, посочи още Костадин Кисьов. Геофизичните проучвания са започнали преди два месеца и ще приключат до края на този месец. Общата им площ е 15 дка. Проучванията се финансират с 25000 лева, осигурени от община Карлово. \r\nИ в момента специалисти от Минно-геоложкия институт извършват проучванията с електромагнитен метод и метод на магнично измерване на височина до 5-6 метра. Целта е да се разбере къде трябва да се копае, тъй като съоръженията се намират на голяма дълбочина надолу и не са видими с човешко око. След това ще бъдат очертани границите на археологическия обект, за да са наясно археолозите в каква посока да работят. \r\nЦветана ТОНЧЕВА", "date": "2019.09.12", "title": "Пловдив: Продължават теренните проучвания на най-стария тракийски град у нас край Карлово"}
{"url": "http://www.focus-news.net/news/2019/09/12/2698040/haskovo-zapochva-asfaltirane-na-ulitsi-v-grada-i-selata-na-obshtinata.html", "text": "Започна асфалтиране на улици в Хасково и общината , съобщиха от отдел „Строителство, инвестиции и инфраструктура“ на община Хасково, съобщиха от пресцентъра на  Общината .Една от първите готови улици е ул.“Асенова крепост“ водеща до единия от входовете на ЕГ „ Асен Златаров“.Предстои ремонт на части от улиците „Тимок“, „Ген.Тотлебен“,“Милин Камък“,“Дойран“,“ Княз Александър“, „Гоце Делчев“ така също на пространства до блокове 33 и 39 в кв.“Орфей“  и част от локалното платно в кв.“орфей“ и др. Общата стойност на ремонтите на улиците в града е 500 хиляди лева. В селата на община Хасково също започна асэфалтиране за над 588 хиляди лева. Вече са ремонтирани улици в селата Войводово, Долно Големанци, Големанци, Тракиец. Днес машините работят в село Текето, ремонтите ще продължат и в селата Широка поляна,Гълъбец, Зорница, Козлец, Динево, Подкрепа , Стойково и др.Разпределението на средствата за ремонти на улиците в селата е по решение на Общински съвет Хасково.Междувременно тече  освежаване на маркировката  по улиците в Хасково.", "date": "2019.09.12", "title": "Хасково: Започва асфалтиране на улици в града и селата на общината"}
{"url": "http://www.focus-news.net/news/2019/09/12/2698044/generalniyat-direktor-na-generalna-direktsiya-deystviya-po-klimata-na-evropeyskata-komisiya-mauro-petrichone-shte-bade-na-ofitsialno-poseshtenie-v-balgariya.html", "text": "Генералният директор на Генерална дирекция „Действия по климата“ на Европейската комисия Мауро Петричоне ще бъде на посещение в България.Това съобщиха от  Народното събрание .На 13 септември в 11.00 часа в зала „Изток“ на парламента той ще разговаря с председателите и членове на комисиите по околната среда и водите, по европейските въпроси и контрол на европейските фондове, по енергетика, по икономическа политика и туризъм и по бюджет и финанси.Срещата е във връзка с дългосрочната стратегия на Европейския съюз за неутрална, просперираща, модерна и конкурентоспособна икономика по отношение на климата.", "date": "2019.09.12", "title": "Генералният директор на Генерална дирекция „Действия по климата“ на Европейската комисия Мауро Петричоне ще бъде на официално посещение в България"}
{"url": "http://www.focus-news.net/news/2019/09/12/2698042/podzemen-parking-na-tri-niva-osiguryava-nad-190-mesta-do-metrostantsiya-stadion-vasil-levski-v-tsentara-na-sofiya.html", "text": "В средата на октомври месец се очаква да бъде готов подземният паркинг при метростанция „Стадион Васил Левски“ и ще може да се използва от хората по системата „Паркирай и пътувай“. Това съобщиха от пресцентъра на Столична община. Той е за 193 места за паркиране и при пътуване с метрото паркирането е безплатно. Това каза днес кметът на София Йорданка Фандъкова при проверка на довършителните работи по обекта.  \r\n„Център за градска мобилност“ (ЦГМ) има задачата да довърши паркинга.  \r\nВ средата на месец октомври се очаква да може вече да се ползва подземния паркинг по системата „Паркирай и пътувай“, по която паркирането е безплатно, ако се пътува с метрото. \r\nЦелта на буферните паркинги е да стимулираме хората да ползват метрото, каза Фандъкова.  \r\nДо този момент пет са буферните паркинги към метрото и разполагат с общо над 2200 места. Средната им годишна запълняемост е над 60%, като този на бизнес парк София достига 100%.  \r\nВ програмата на ЦГМ е предвидено да се довършат и изградят още три паркинга за 492 места. Те се намират на бул.“Сливница“, при „Централна гара“ и в кв.“Надежда 1“.  \r\nВ момента със строителството на третата линия на метрото се изграждат още 3 паркинга в район „Овча купел“ за около 700 места.", "date": "2019.09.12", "title": "Подземен паркинг на три нива осигурява над 190 места до метростанция „Стадион Васил Левски“  в центъра на София"}
{"url": "http://www.focus-news.net/news/2019/09/12/2698041/verzhiniya-lazarova-odmvr-blagoevgrad-natsionalnata-programa-rabota-na-politsiyata-v-uchilishtata-ima-za-tsel-zasilvane-prisastvieto-na-politseyski-sluzhiteli-v-uchebnite-zavedeniya.html", "text": "Националната програма „Работа на полицията в училищата“ има за цел засилване присъствието на полицейски служители в учебните заведения и запознаване на децата с теми, които ще повишават тяхната сигурност и безопасност. Това каза пред Радио „Фокус“ – Пирин Вержиния Лазарова, инспектор в направление „Борба с противообществените прояви на малолетни и непълнолетни“ в сектор „Противодействие на криминалната престъпност“ при ОДМВР – Благоевград.  \r\n„По тази програма през изминалите години, инспекторите от Детска педагогическа стая са подготвили хиляди деца и са им помогнали да изградят модели за безопасно поведения и реакция в опасна ситуация, както и уважение към реда и законността“, каза още Лазарова. Тя добави, че и през предстоящата учебна година работата по програмата ще продължи. Лазарова посочи, че това ще се случва на база утвърден график.  \r\n„От 2016 година се работи и по програмата „Детско полицейско управление“. Тя е насочена към ранна превенция на подрастващите и се реализира със служители на МВР от структурите на „Охранителна полиция“ и „Криминална полиция“, „Пътна полиция“, служители от регионалните структури на „Пожарна безопасност и защита на населението“, експерти от Български младежки червен кръст и психолози. Заниманията ще се провеждат по предварително изготвени графици, считано от 1 октомври 2019 до 30 юни 2020 година. Те са с продължителност 1 астрономическия час и ще се провеждат веднъж седмично“, добави Лазарова. \r\nЛивия НИНОВА", "date": "2019.09.12", "title": "Вержиния Лазарова, ОДМВР – Благоевград: Националната програма „Работа на полицията в училищата“ има за цел засилване присъствието на полицейски служители в учебните заведения"}
{"url": "http://www.focus-news.net/news/2019/09/12/2698045/politico-izrael-e-postavil-shpionirashti-ustroystva-za-da-nablyudava-deystviyata-na-beliya-dom.html", "text": "Правителството на САЩ е заключило, че през последните две години Израел вероятно е шпионирал Белият дом като е поставил шпионски устройства около сградата и на други ключови места във Вашингтон, според трима бивши американски държавни служители, пише списание  Politico . \r\nЗа разлика от други случаи, в които чужди държави са се опитвали да шпионират американското правителство, този път администрацията на Тръмп няма намерение да отговори на опитите на Израел и за Тел Авив все още няма никакви последици.  \r\nМалките шпионски устройства вероятно е трябвало да докладват на Израел за действията на президентът на САЩ Доналд Тръмп, както и да шпионират неговите най-близки съветници и членове на кабинета. Не е ясно дали все пак опитите на Тел Авив са били успешни. \r\nСпоред анализи на ФБР и други агенции, работещи по случая, именно Израел стои зад поставянето на устройствата, смятат държавните служители, някои от които са работили в тези агенции.  \r\n„Ясно е, че Израел е отговорен за тях“, заяви един от тях.  \r\nПосланикът на Тел Авив във Вашингтон все пак отрече обвиненията. \r\n„Тези обвинения са абсолютно неоправдани. Израел не провежда разузнавателни операции в САЩ.“, каза той.  \r\nСлужител от администрацията на Тръмп заяви, че не е сред отговорностите на кабинета да „коментира по случаи, свързани с безопасността или разузнаването“. ФБР също отказа да коментира темата.  \r\n \r\n Превод и редакция:  Теодор Пенев", "date": "2019.09.12", "title": "Politico: Израел е поставил шпиониращи устройства, за да наблюдава действията на Белия Дом"}
{"url": "http://www.focus-news.net/news/2019/09/12/2698043/ministar-krasimir-valchev-predizvikatelstvo-ostava-uvelicheniya-broy-detsa-koito-ne-poseshtavat-uchilishte.html", "text": "Предизвикателство остава увеличения брой деца, от семейства без отношение към образованието, които не посещават училище. Това каза министърът на образованието и науката Красимир Вълчев по време на публичното представяне на политиките на МОН през новата учебна година в областта на средното и висшето образование, предаде репортер на  Радио „Фокус“ . По думите му този проблем може да се преодолее с целенасочени ежедневни усилия. Той каза още, че в образованието резултатът се получава с натрупвания. „Има не малко училища в почти всички области, където средната посещаемост е под 50%“, каза Вълчев. Той обясни, че общините не могат да се справят с тази отговорност сами. В над 200 училища са назначили медиатори през последните 2 години, каза още Вълчев. Необходима е постоянна работа с родителите. „Не можем да се откажем от тази битка, защото загубата й ще означава неграмотно поколение“, обясни министърът. Като друг проблем той определи външната и вътрешната миграция на учениците.  \r\nБиляна БОЗИНАРЕВА", "date": "2019.09.12", "title": "Министър Красимир Вълчев: Предизвикателство остава увеличения брой деца, които не посещават училище"}
{"url": "http://www.focus-news.net/news/2019/09/12/2698048/starshi-komisar-atanas-ilkov-uchastva-vav-forum-posveten-na-deystviya-pri-izvanredni-situatsii-na-institutsiite-v-edinnata-spasitelna-sistema.html", "text": "Директорът на ОДМВР - Кърджали старши комисар Атанас Илков участва в започналия днес форум в областния град по проект „Получаване на спешна грижа за здравето чрез иновации в трансграничната зона Гърция-България“. Това съобщиха от  ОДМВР - Кърджали .Партньор по проекта е Центърът за спешна помощ, а специализираните семинари за управление при кризи се провеждат на 12 и 13 септември. Старши комисар Илков се включи в работата на форума като ръководител на една от структурите в Единната спасителна система.  \r\nДвудневната работна среща беше открита от зам.-областния управител Севда Камбурова, а директорът на ЦСМП д-р Атанас Митков подчерта изключителната актуалност на темите с оглед произшествията по главния път към ГКПП „Маказа“, които са предизвикателство за всички институции от Единната спасителна система в областта и аналогичните структури в Гърция. \r\nКато ръководител на едно от звената в тази система с презентация на тема: „Взаимодействие на органите от Единната спасителна система при крупни производствени аварии“ в програмата участва директорът на РДПБЗН - Кърджали комисар Сергей Заимов. \r\nУтре от 10 часа пред сградата на ОДМВР - Кърджали ще бъде демонстрирана симулация на спешна ситуация при ПТП с петима пострадали и действията на структурите от Единната спасителна система в реално време.", "date": "2019.09.12", "title": "Старши комисар Атанас Илков участва във форум, посветен на действия при извънредни ситуации на институциите в Единната спасителна система"}
{"url": "http://www.focus-news.net/news/2019/09/12/2698046/mvr-blizo-820-kilograma-tyutyun-s-neplaten-aktsiz-sa-otkriti-v-plovdiv-pri-operatsiya-na-granichni-politsai.html", "text": "Близо 820 килограма тютюн с неплатен акциз са открити в Пловдив при операция на гранични полицаи. Това съобщиха от пресцентъра на  МВР . \r\nОперация срещу незаконно разпространение на акцизни стоки е проведена от служители на Регионална дирекция „Гранична полиция“ – Смолян“. Полицейските действия, предприети от 9 до 11 септември на територията на Пловдив,  са осъществени съвместно с колеги от ОДМВР  и с участието на служители от Главна дирекция „Гранична полиция“, под ръководството на Районна прокуратура – Пловдив. Проверени са складови бази, моторни превозни средства и частни имоти, за които имало съмнение, че се използват за съхранение, превозване и преработка на акцизни стоки без платени такси към държавата.  \r\nВ хода на операцията, в следобедните часове на 9 септември, един от съвместни екипи е проверил лек автомобил със софийска регистрация пред офис на куриерска компания в Пловдив. При огледа на леката кола, управлявана от жител на благоевградския регион, са открити 52 запечатани найлонови плика с различно тегло, съдържащи ситно нарязана жълто - кафява тревна маса с мирис на тютюн, с етикети на известни тютюнопреработващи компании, с общо тегло около 147 кг. При последвалата проверка в офиса на фирмата са намерени още 10 килограма ситно нарязана маса, пакетирана по сходен начин. Като съучастник е задържан жител на Пловдив. На него и на шофьора е определена мярка за задържане за срок до 24 часа. Незаконната стока е иззета. Образувано е досъдебно производство по чл.234 от НК. \r\nНа същата дата, около 16 часа, при проверка в централен склад на куриерска компания в Пловдив са установени 97 запечатани плика с различно тегло, съдържащи ситно нарязана жълто - кафява тревна маса с мирис на тютюн, също с етикети на известни марки. Общото тегло на иззетия тютюн е 140 кг. \r\nВ рамките на същата операция е инспектирана и складова база в Пловдив, където при проверка на помещенията, са намерени 12 чувала  с нарязан тютюн и 26 плика от по 1 кг, всичко с общо тегло 225 кг. \r\nПри последвала проверка в къща в Пловдив допълнително са иззети откритите още 292 кг нарязан тютюн, разпределен в чували и 5 кг, разфасовани в опаковки по 1 кг. При огледа са открити и две везни, принтер, лаптоп, транспортни документи и транспортни опаковки на известна куриерска фирма,  опаковъчно фолио. \r\nОбщото иззето в рамките на операцията количество тютюн без заплатени акцизни такси е 819 кг. \r\nРаботата по документирането на случая продължава.", "date": "2019.09.12", "title": "МВР: Близо 820 килограма тютюн с неплатен акциз са открити в Пловдив при операция на гранични полицаи"}
{"url": "http://www.focus-news.net/news/2019/09/12/2698036/yeni-safak-es-shte-spazi-dogovorenostite-si-s-turtsiya-tvardi-germanskiyat-vanshen-ministar.html", "text": "Германия потвърди, че ще продължи да спазва договореностите между Европейският съюз и Турция във връзка с мигрантите, пише турският вестник  Yeni Safak . Коментарът идва след като изказванията на президента на Турция Реджеп Тайип Ердоган засилиха страховете от нова бежанска вълна на фона на увеличаващата се агресия на режима на Башар Асад в Северна Сирия.  \r\nНа пресконференция в Берлин, германският външен министър Хейко Маас изрази загриженост за увеличаващият се брой на случаите на мигранти, опитващи се да прекосят Егейско море. \r\n„Обсъдих тези проблеми в телефонен разговор с моя турски колега (Мевлют) Чавушоглу тази седмица“, заяви Маас. \r\n„Още веднъж подчертавам, че ЕС ще изпълни своите задължения по сделката между съюза и Турция за бежанците“, добави той като заяви, че очаква Анкара също да не се отмята от договореностите. \r\n„Беше много конструктивна дискусия. Вярвам, че ситуацията стъпка по стъпка ще се успокои ще се нормализира“, каза Маас. \r\n \r\n Превод и редакция:  Теодор Пенев", "date": "2019.09.12", "title": "Yeni Safak: ЕС ще спази договореностите си с Турция, твърди германският външен министър"}
{"url": "http://www.focus-news.net/news/2019/09/12/2698050/komisar-vasil-vasilev-rdpbzn-burgas-imame-2932-proizshestviya-za-minalata-godina.html", "text": "Не сме имали произшествия на големи площи и горски полски фонд, които да не можем да овладеем със силите и средствата си, с които разполагаме в продължение на няколко часа. Това каза пред журналисти комисар Васил Василев, директор на Регионална дирекция „Пожарна безопасност и защита на населението“ (РДПБЗН) – Бургас, предаде репортер  Радио „Фокус“ – Бургас . „По отношение на зимния период имахме една сравнително спокойна зима както и не сме имали произшествия, свързани в сграден фонд. За миналата година имаме 2971 произшествия, а за същия период тази година – 2932 произшествия, т.е. като цифри произшествията ни са съпоставими“, отбеляза още комисар Василев. По думите му пожарите с материални загуби са 451, а за миналата година – 351 произшествия.  \r\n„Искам да обърна внимание за загиналите – миналата година бяха 7 души на територията на областта, тази година са двама. При загиналите, ние не отчитаме такива при пътнотранспортни произшествия, това е от ангажиментите и е приоритет на колегите от сектор „Пътна полиция“ в цялата страна. Там участваме и ние, където за съжаление се случват много неприятни и тежки пътнотранспортни произшествия“, заяви комисар Василев. Относно лъжливите повикванията, той уточни, че цифрата се върти около 90. „Изглежда не можем да свалим тази цифра, както е известно събитията минават през тел. 112 и нямаме право да подлагаме на съмнение на това, което ни се подаде, въпреки че винаги правим обратни връзки с подаващия сигнал за дадено събитие, но предпочитаме да изпратим автомобил, за да не се окаже, че сме реагирали по-късно. Така че един такъв разход на гориво и на ресурс е по-добре да бъде направен, отколкото да го спестим и след това да се окаже, че е имало събитие“, уточни директорът на РДПБЗН – Бургас.  \r\nКомисар Васил Василев отправи своите благодарности към общинските съветници по места, които взимат решения в подкрепа на службите по места. \r\nДеница ДИМИТРОВА", "date": "2019.09.12", "title": "Комисар Васил Василев, РДПБЗН – Бургас: Имаме 2932 произшествия за миналата година"}
{"url": "http://www.focus-news.net/news/2019/09/12/2698047/kmetat-na-karlovo-d-r-emil-kabaivanov-shte-kandidatstvame-nay-stariyat-trakiyski-grad-da-poluchi-statut-na-natsionalen-pametnik-na-kulturata-a-sled-tova-i-za-finansirane-s-evroproekt.html", "text": "Община Карлово ще кандидатства най-старият тракийски град да получи статут на национален паметник на културата. Това съобщи пред журналисти на мястото на разкопките край село Васил Левски кметът на Карлово д-р Емил Кабаиванов, предаде репортер на  Радио „Фокус”-Пловдив . В момента общината финансира теренните проучвания, ръководени от археолога доц. Костадин Кисьов. Във вторник кметът на Карлово е провел разговор с министъра на културата Боил Банов, който го е уверил, че стои зад този проект и правителството ще подпомага разкопките. „Следващата година ще поискаме по-голяма държавна помощ, за да се работи”, каза Кабаиванов.  \r\n„За нас тази столица на тракийски владетел е приоритет и аз благодаря на доц. Кисьов, тъй като общината не можеше да предприеме нищо без него”, добави кметът на Карлово. Той посочи, че когато теренните проучвания на обекта приключат ще бъде поискан статут, а по-късно общината ще кандидатства за финансиране с европейски проект. Целта е археологията да бъде изследвана и показана, а по-късно това да стане най-предпочитаният туристически обект. \r\n„Това е първата столица на одрисите, а в научната общност този обект е на първо място като интерес”, каза археологът Костадин Кисьов. Той добави, че досега е можел да разкрие обекта, но го е спрял нарочно, за да не се унищожава. „Необходими са средства, тъй като всичко трябва да се покрие, след като се експонира, да има охрана, за да се пази от разрушаване”, каза още археологът. \r\nДоц. Костадин Кисьов уточни, че за първи път е регистрирал обекта през далечната 1994 година. \r\nЦветана ТОНЧЕВА", "date": "2019.09.12", "title": "Кметът на Карлово д-р Емил Кабаиванов: Ще кандидатстваме най-старият тракийски град да получи статут на национален паметник на културата, а след това и за финансиране с европроект"}
{"url": "http://www.focus-news.net/news/2019/09/12/2698051/plovdiv-v-gr-kaloyanovo-se-otkriva-izneseno-rabotno-myasto-za-eksperti-ot-kompleksa-za-sotsialni-uslugi-za-detsa-i-semeystva.html", "text": "В гр. Калояново се открива изнесено работно място за експерти от Комплекса за социлни услуги за деца и семейства. Това съобщиха от  Комплекса за социални услуги за деца и семейства към Община Пловдив . Откриването ще бъде на 17 септември 2019 г. от 10.00 часа на пл. \"Възраждане\", сградата на ПК \"Наппредък\", ет. 3. Използвайки ресурсите на местната общност и експертизата на КСУДС, с активното сътрудничество на  Община Калояново и Дирекция „Социално подпомагане”, Хисаря, екипът на КСУДС ще подкрепя нуждаещите се жители на Общината. \r\nСпециалисти на Комплекса ще предоставят на терен – индивидуални и групови, консултативни и посреднически дейности, свързани с актуални за общността и по-специално децата и техните семейства, предизвикателства.  \r\nСътрудничеството е регламентирано с Механизъм за взаимодействие при предоставяне на социални услуги, подписан между г-н Георги Георгиев кмет на Община Калояново и Недка Петрова директор на КСУДС – Пловдив. \r\nНа събитието ще присъстват кметът на Община Калояново г-н Георги Георгиев, представители на общинската администрация, директори на детски градини и училища в общ. Калояново, представители на КСУДС – Пловдив.", "date": "2019.09.12", "title": "Пловдив: В гр. Калояново се открива изнесено работно място за експерти от Комплекса за социални услуги за деца и семейства"}
{"url": "http://www.focus-news.net/news/2019/09/12/2698049/reuters-irlandiya-smyata-che-es-shte-otgovori-na-opitite-na-velikobritaniya-da-postigne-sdelka-za-brekzit.html", "text": "Европейският съюз ще отговори позитивно, ако правителството на Великобритания промени позицията си във връзка с преговорите за Брекзит, заяви външният министър на Ирландия Саймън Ковъни, предава  Reuters . \r\nВъпросът за запазването на отворената граница между Северна Ирландия и Република Ирландия остава ключов за постигането на споразумение между Лондон и Брюксел. \r\nДо този момент британското правителство не е предложило „нищо, което да се доближава“ до приемливи условия за сделка между Великобритания и ЕС, но министър-председателят на първите, Борис Джонсън е показал „желание да опита и да разгледа нови подходи“, заяви Ковъни пред репортери. \r\nТой добави, че \"докато дискусията става все по-реална, и по-откровена\", се надява и че всичко това ще спомогне за провеждане на дискусии, които ще прекратят различията между Лондон и Брюксел.  \r\n„Ще отговорим позитивно ако има нови предложения и нови подходи, които са изградени на базата на реализъм и на условия, които ще проработят“, добави той. \r\n„Нека изчакаме и да видим какво ще предложи британското правителство“, каза още Ковъни. \r\n \r\n Превод и редакция:  Теодор Пенев", "date": "2019.09.12", "title": "Reuters: Ирландия смята, че ЕС ще отговори на опитите на Великобритания да постигне сделка за Брекзит"}
{"url": "http://www.focus-news.net/news/2019/09/12/2698033/afp-sasht-iska-da-postigne-smislen-progres-v-targovskite-pregovori-s-kitay.html", "text": "Търговските преговори, които САЩ ще води с Китай трябва да постигнат „смислен прогрес“, заяви министърът на финансите във Вашингтон Стивън Мнучин, предава  AFP . \r\nТой заяви пред американски медии, че срещата между Белия дом и Пекин ще е от по-ниско равнище на този етап, за да може по-късната среща между високопоставени представители на двете страни да върви право към постигане на споразумение.  \r\n„Искаме да постигнем смислен прогрес“, заяви той. \r\nМнучин все пак предупреди, че президентът на САЩ Доналд Тръмп  ще приеме само добра сделка и е готов да увеличи вносните мита на китайските стоки дори повече, ако това необходимо. \r\n \r\n Превод и редакция:  Теодор Пенев", "date": "2019.09.12", "title": "AFP: САЩ иска да постигне „смислен прогрес“ в търговските преговори с Китай"}
{"url": "http://www.focus-news.net/news/2019/09/12/2698053/dobrich-okrazhniyat-sad-potvardi-nalozhenata-na-izpalnitelniya-direktor-na-vik-dobrich-vremenna-myarka-otstranyavane-ot-dlazhnost.html", "text": "Състав на Окръжния съд в Добрич (ДОС) остави без уважение жалбата на изпълнителния директор на „ВиК Добрич“АД срещу определение на Районния съд, с което той временно е отстранен от длъжност, съобщават от пресцентъра на  съда . В мотивите си съдът посочва, че с постановление от 30 август 2019 г. по досъдебно производство на Окръжен следствен отдел при Окръжна прокуратура - Добрич жалбоподателят е привлечен като обвиняем за това,че през периода от 10 до 14 февруари 2019г. в с.Батово, област Добрич, в качеството си на управител на акционерното дружество, чрез посредственото извършителство на трети лица - работници и служители във фирмата, в нарушение на разпоредби от Закона за водите, е изградил съоръжение за водоползване от река Батовска. Съдът коментира, че в случая е налице обвинение за умишлено престъпление от общ характер, предполагаемо извършено от жалбоподателя във връзка с работата му - при упражняване на правомощия, произтичащи от длъжността „изпълнителен директор“ на ВиК - Добрич. От друга страна, е налична служебна зависимост на основните свидетели по делото, които са работници и служители в акционерното дружество, посочва съдът. Съдебният състав коментира в определението си и налични по делото данни за оказано от страна на жалбоподателя давление във връзка с показанията на някои от свидетелите по делото. Тези обстоятелства безусловно налагат временното отстраняване от длъжност на жалбоподателя до отпадането на нуждата от тази мярка, което изцяло зависи от развоя на продължаващото разследване и неговия краен резултат, посочва съдът. Воден от изложените съображения Окръжният съд потвърди вече наложената на жалбоподателя мярка „отстраняване на обвиняемия от длъжност“. Постановеният съдебен акт е окончателен.", "date": "2019.09.12", "title": "Добрич: Окръжният съд потвърди наложената на изпълнителния директор на ВиК - Добрич временна мярка „отстраняване от длъжност“"}
{"url": "http://www.focus-news.net/news/2019/09/12/2698056/ministar-krasimir-valchev-osnovnata-promyana-v-obrazovatelnata-sistema-shte-e-prekvalifikatsiyata-na-uchiteli.html", "text": "Основната промяна в образователната система в близките години ще е това - учителите да се учат едни от други. Това каза министърът на образованието и науката Красимир Вълчев по време на публичното представяне на политиките на МОН през новата учебна година в областта на средното и висшето образование, предаде репортер на  Радио „Фокус“ .  Министърът обясни, че недостигът на човешки ресурс в сферата ще се задълбочава. Той каза още, че учителите няма да бъдат заменени, но постоянната им преквалификация ще е наложителна. „Ролята на учителя се променя. Сега се очаква той да мотивира ученика, да го вдъхнови и да го научи на критично мислене. Това изисква базови знания и умения“, каза още Вълчев и добави, че е необходимо да бъдат променени методите на преподаване и учебно изпитните програми. „Трябва да направим така, че всички деца да придобият ключови за реализацията си способности. Днес образователната система образова деца, които ще са на пазара на труда през 2050 - 2060 г.“, каза още той и обясни, че се увеличава миксът от знания и умения, които децата трябва да придобият. Такива са уменията в областта на дигиталната креативност, както  и създаването и управлението на  машини с изкуствен интелект. След масовото навлизане на изкуственият интелект ще бъдат необходими хуманитарни умения, както и грижа и разбиране на човека, каза още той. \r\nБиляна БОЗИНАРЕВА", "date": "2019.09.12", "title": "Министър Красимир Вълчев: Основната промяна в образователната система ще е преквалификацията на учители"}
{"url": "http://www.focus-news.net/news/2019/09/12/2698058/vladimir-todorov-trotinetkite-tryabva-da-se-priravnyat-kato-statut-kam-velosipedite.html", "text": "Тротинетките трябва да се приравнят като статут към велосипедите. Това каза в предаването  „Добър ден“  на   Радио „Фокус“  Владимир Тодоров от Фондация „Годишни награди за пътна безопасност“. По думите му за тях задължително трябва да има ограничение за скоростта. Предизвикателството е свързано преди всичко с недостатъчната инфраструктура  за движение на този вид превозно средство, смята Тодоров.  „Няма как да спрем прогреса и навлизането на тротинетките. Тези, които ги ползват трябва да имат каски и жилетки. Наложително е и да се създаде инфраструктура.“, обясни още Тодоров. Инфраструктурата е отговорност на общините. В Пловдив и Бургас имат сравнително добра инфраструктура“, каза още експертът. Според него не трябва да се въвежда изискване за шофьорска книжка за тротинетките. „Ако детето кара велосипед не трябва да има шофьорска книжка“, каза Тодоров. По думите му, ако искаме да дишаме по-чист въздух този тип транспорт има своите предимства, но са нужни правила.", "date": "2019.09.12", "title": "Владимир Тодоров: Тротинетките трябва да се приравнят като статут към велосипедите"}
{"url": "http://www.focus-news.net/news/2019/09/12/2698052/narodnite-predstaviteli-ot-komisiyata-po-regionalna-politika-blagoustroystvo-i-mestno-samoupravlenie-provedoha-sreshta-s-rakovodstvoto-na-nsorb.html", "text": "Народните представители от Комисията по регионална политика, благоустройство и местно самоуправление проведоха днес среща с ръководството на Националното сдружение на общините в Р България (НСОРБ), в рамките на редовното заседание на комисията. Темата на срещата бе свързана с необходимостта от уреждане на правния статут на кметствата, в които няма да се провеждат избори за кметове поради наличието на население под установения в чл. 16, ал.1  от Закона за административно-териториалното устройство на Република България (ЗАTУРБ) минимум от 350 души. Това съобщиха от  Комисията . \r\nОт сдружението предлагат проблемът да бъде решен чрез промяна в Закона за местното самоуправление и местната администрация (ЗМСМА), която да регламентира назначаване на кметски наместници в местата, където  не са проведени избори, по решение на общинския съвет. По този начин се цели постигане на устойчивост на вътрешната административна структура на общините при евентуални последващи законодателни промени в броя на населението по чл. 16, т. 1 от ЗАТУРБ.  \r\nВ рамките на дискусията народните представители заявиха своята готовност за бързо и трайно уреждане на казуса с малките населени места и подкрепиха принципно предложеното решение.  \r\nПредседателят на Kомисията по регионална политика, благоустpойство и местно самоуправление Искрен Веселинов предложи народните представители да обсъдят промените в рамките на политическата сила, която представляват и в най-кратък срок позициите да бъде оформени в общ законопроект, който да бъде подкрепен от всички парламентарно представени партии.  \r\nПо данни на ЦИК, в 1222 кметства общо за цялата страна няма да бъдат проведени местни избори за кметове през 2019 г. В същото време, в тези населени места няма да могат да бъдат назначени и кметски наместници по реда и условията на чл. 46а от ЗМСМА, поради необходимостта от провеждане на установената в чл. 31, ал. 1 от ЗАТУРБ продължителна и с неясен краен резултат процедура по тяхното закриване. Т.е. тези населени места ще останат без представител на местната изпълнителна власт, на които ЗМСМА и Закона за администрацията възлагат определени правомощия като териториален орган на изпълнителната власт, а общините предприемат временни мерки, чрез които да изпълняват законовите си задължения по предоставяне на административни услуги на местното население.", "date": "2019.09.12", "title": "Народните представители от Комисията по регионална политика, благоустройство и местно самоуправление проведоха среща с ръководството на НСОРБ"}
{"url": "http://www.focus-news.net/news/2019/09/12/2698059/zam-ministar-ameliya-gesheva-ochakvame-che-shte-badat-sazdadeni-dobri-sabitiya-i-festivali-spetsifichni-za-daden-region.html", "text": "Очакваме, че ще бъдат създадени добри събития и фестивали, които са специфични за дадения регион, според креативността на културните оператори, възможността за взаимодействие с местни власти и с други заинтересовани страни, така че да можем да създадем по-добри условия и по-добри културни продукти. Това каза пред журналисти зам.-министърът на културата Амелия Гешева по време на информационната кампания по програма „Културно предприемачество, наследство и сътрудничество“ в Бургас, предаде репортер на  Радио „Фокус“ – Бургас . „Има една много основна дейност и аз държа да обърна внимание на нея, това са дейностите, свързани с подобряването на капацитета на самите организации на хората, които се занимават както с културното наследство, така и с развитието на изкуствата и културата“, добави зам.-мин. Гешева. По думите й във всички проекти са предвидени дейности за подобряване на капацитета, което според нея е изключително важно, защото трябва да има капацитет, който да развива и надгражда. „Всичко това не цели просто да подкрепи едно събитие, което утре да има по-кратък живот, ако ние на гарантираме капацитет от хора, които да го продължат и да го представят пред заинтересованите страни, нашата общност и посетителите на нашата страна“, уточни зам.-министър Амелия Гешева. \r\nМария КУРТЕВА", "date": "2019.09.12", "title": "Зам.-министър Амелия Гешева: Очакваме, че ще бъдат създадени добри събития и фестивали, специфични за даден регион"}
{"url": "http://www.focus-news.net/news/2019/09/12/2698060/blagoevgrad-s-normalna-intenzivnost-e-dvizhenieto-po-glaven-pat-e-79-vtoroklasen-pat-19-simitli-gotse-delchev-i-avtomagistrala-struma.html", "text": "С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“. Това съобщиха за  Радио „Фокус“ – Пирин  от Областно пътно управление – Благоевград. Необходимо е шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни и свличане на скална маса. От Областното пътно управление отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНормално се осъществява движението в областния център. Няма образували се задръствания по най-натоварените кръгови кръстовища. Всички светофарни уредби в града са изправни. Градският транспорт се движи по разписание. \r\nЛивия НИНОВА", "date": "2019.09.12", "title": "Благоевград: С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“"}
{"url": "http://www.focus-news.net/news/2019/09/12/2698061/vitsepremierat-ekaterina-zaharieva-pozitsiite-na-balgariya-i-avstriya-po-evropeyskite-vaprosi-sa-mnogo-blizki.html", "text": "Много са близки позициите на България и Австрия по европейските въпроси и кохезионната политика – изключително важна за страната ни и Долна Австрия. Това каза вицепремиерът и министър на външните работи Екатерина Захариева на среща с министър-председателя на провинция Долна Австрия Йоханна Микл-Лайтнер, предаде репортер на  Агенция „Фокус“ . „На срещата говорихме и за търговията – Долна Австрия е един от важните търговски партньори за България. Говорихме и за това, че искаме да задълбочим нашето сътрудничество – да работим заедно в изграждането на дигиталната свързаност, високите технологии и за по-голямо сближаване между нашите общини“, заяви Захариева. Тя допълни, че са обсъдили и общите съседи на двете страни и това колко много България и Долна Австрия подкрепят тяхната европейска перспектива. „Имах възможността да се убедя колко красива, зелена, с богато културно наследство е Долна Австрия. Много се радвам, че вчера имаше възможност да посетиш Пловдив, който е Европейска столица на културата и да обмените опит с колегите от общината и екипа, който подготвяше проекта за Европейска столица на културата – Пловдив. Ще се радваме да споделим нашия опит“, посочи още вицепремиерът. Тя сподели и радостта си от посещението на трима наши кметове – на Бургас, Велико Търново и Враца, в Долна Австрия, които са имали възможност да направят срещи там и да презентират възможностите за инвестиции в тези общини. Захариева изрази благодарности към министър-председателя на провинция Долна Австрия Йоханна Микл-Лайтнер за посещението ѝ в страната ни. \r\nЗорница КОСТАДИНОВА", "date": "2019.09.12", "title": "Вицепремиерът Екатерина Захариева: Позициите на България и Австрия по европейските въпроси са много близки"}
{"url": "http://www.focus-news.net/news/2019/09/12/2698055/the-independent-boris-dzhonsan-otreche-da-e-izlagal-kralitsa-elizabet-ii-za-da-poluchi-razreshenie-da-prekasne-zasedaniyata-na-britanskiya-parlament.html", "text": "Министър-председателят на Великобритания Борис Джонсън отрече обвиненията, че е излъгал кралица Елизабет II във връзка с прекратяването на заседанията на парламента, като ги нарече „абсолютно неверни“, пише вестник  The Independent . \r\nПремиерът се намира под огромен натиск да поднови заседанията в камарата, след като разсекретените документи, показващи възможните сценарии за страната при осъществяването на Брекзит без сделка разкриха „безпрецедентни“ проблеми, с които Великобритания може да се сблъска ако това се случи. \r\nЛейбъристката партия заяви, че документите разкриват наближаваща „катастрофа“. \r\nПопитан дали е излъгал Кралицата на Великобритания, за да получи разрешение за преустановяването на дейността на парламента за пет седмици, Джонсън отговори категорично, че не е лъгал.  \r\n„Абсолютно не. Висшият съд на Англия е съгласен с нас, но Върховният съд ще трябва да реши.“, заяви той.  \r\n„Парламентът ще има време преди и след срещите от високо равнище на 17 и 18 октомври, за да дебатира сделката за Брекзит“, добави още премиерът. \r\n„Много се надявам, че ще постигнем сделка, както казах, на тази важна среща. Работи много здраво, обиколих европейските столици за да разговарям с нашите приятели“, каза още Джонсън. \r\nПредставителят на Лейбъристката партия в Камарата на общините Джон Макдонъл призова отново за подновяване на парламентарните заседания, като добави, че сега това е дори по-важно с оглед на разкритията на документите за последствията от Брекзит. \r\n„Попитахме за връщането на парламентарните заседания. Правителството вече загуби едно съдебно дело тази седмица, а Върховният съд може да вземе това предвид в делото следващата седмица“, заяви той. \r\n„Сериозните последици от Брекзит без сделка бяха разкрити от документитие. Парламентът трябва да заседава сега“, заяви още Макдонъл. \r\nБившият член на Консервативната партия Доминик Грийв обвини правителството в противоконституционни действия и нарече нивото на щети върху Великобритания, цитирано от документите за последствията от Брекзит „безпрецедентно“. \r\n„Това е правителство, което в мирно време е съгласно да причини щети на британците, както е написано в документите“, заяви Грийв. \r\n„(Нивото на щети) е безпрецедентно. Не мога да си спомня за случай, в който съм виждал нещо подобно преди. Дори и ако сме готови за Брекзит без сделка, той ще бъде вреден и скъп“, добави още той.  \r\n \r\n \r\n Превод и редакция:  Теодор Пенев", "date": "2019.09.12", "title": "The Independent: Борис Джонсън отрече да е излъгал Кралица Елизабет II, за да получи разрешение да прекъсне заседанията на британския парламент"}
{"url": "http://www.focus-news.net/news/2019/09/12/2698057/zam-ministar-ameliya-gesheva-partnyorstvoto-e-izklyuchitelno-vazhno-vav-vsichkite-ni-deystviya-za-razvivane-na-kulturnata-politika-kakto-na-natsionalno-taka-i-na-regionalno-i-mestno-nivo.html", "text": "Партньорството е изключително важно във всичките ни действия за развиване на културната политика, както на национално, така и на регионално и местно ниво. Това каза пред журналисти зам.-министърът на културата Амелия Гешева по време на информационната кампания по програма „Културно предприемачество, наследство и сътрудничество“, предаде репортер на  Радио „Фокус“ – Бургас . „Програмата се финансира по линия на финансовия механизъм на европейското икономическо пространство. Има успели проекти, вече превърнали се в добри практики. Сега сме изправени пред предизвикателството на новата програма“, добави зам.-мин. Гешева. По думите й в рамките на този програмен период ще има възможност за реализиране на проекти на обща стойност 10 млн. евро. Тя уточни, че програмата ще финансира проекти в сферата на подобрението на управление на културното наследство, за което има осигурен финансов ресурс 6.4 млн. евро, като в това направление се очаква да се реализират проекти, свързани с дигитализацията на културното наследство.  \r\n„Това е изключително важно нещо, към което всички трябва да насочим погледа си, както от гледна точка на опазване на културното наследство, така и от гледна точка на неговото популяризиране чрез възможностите на дигитализираното съдържание. В рамките на тази мярка ще бъдат подкрепени и проекти, които са свързани с иновативно представяне на културното наследство, като мярката е изключително ориентирана към проекти свързани с подобряването на качеството на предоставяните услуги в институциите, които се занимават с опазването и представянето на културното наследство пред обществеността“, поясни зам.-министър Амелия Гешева. Според нея това е много важно и изисква обединение на много ресурси, за да може музеите и галериите да се превърнат в по-привлекателни и гарантиращи опазване на културното наследство места. \r\nМария КУРТЕВА", "date": "2019.09.12", "title": "Зам.-министър Амелия Гешева: Партньорството е изключително важно във всичките ни действия за развиване на културната политика, както на национално, така и на регионално и местно ниво"}
{"url": "http://www.focus-news.net/news/2019/09/12/2698062/dobrich-priklyuchilo-e-delo-sreshtu-dvama-podsadimi-obvineni-che-sa-predstavili-neverni-svedeniya-s-tsel-da-poluchat-sredstva-ot-proekt-za-mladezhka-zaetost.html", "text": "На първа инстанция приключи дело срещу двама подсъдими, обвинени, че са представили неверни сведения, за да получат средства от проект за младежка заетост, съобщават от пресцентъра на  съда . Обвинението е било повдигнато срещу 31-годишен управител на добричка фирма и неговата майка, която била упълномощена да върши административна дейност в дружеството. Окръжният съд в Добрич постанови оправдателна присъда по отношение на 31-годишния мъж и призна за виновна подсъдимата. Съдебният състав прие за установено, че в периода от 10 май до 28 юли 2016г., в Добрич, при условията на продължавано престъпление, тя е представила неверни сведения, за да получи средства в общ размер от 3129.47 лв. от проект  „Обучение и заетост за младите хора“, финансиран от оперативна програма „Развитие на човешките ресурси“. Неверните данни били включени в четири искания за плащане, представени пред Дирекция „Бюро по труда“ - Добрич и се отнасяли за трима наети по проекта младежи и служител на фирмата, посочен за техен наставник. В документите било невярно отразено, че за различен период от време всеки от младежите е работил във фирмата и е бил обучаван. За извършеното деяние съдът наложи на подсъдимата административно наказание – глоба от 2000 лева, като я освободи от наказателна отговорност, след като прецени, че са налице законовите предпоставки за това. Постановено беше тя да плати и направените по делото разноски на обща стойност 1486.47 лева. Постановеният съдебен акт подлежи на обжалване и протест пред Апелативен съд - Варна в 15-дневен срок.", "date": "2019.09.12", "title": "Добрич: Приключило е дело срещу двама подсъдими, обвинени, че са представили неверни сведения с цел да получат средства от проект за младежка заетост"}
{"url": "http://www.focus-news.net/news/2019/09/12/2698070/ria-novosti-vanshno-ministerstvo-na-rusiya-nareche-shpionskiya-skandal-okolo-smolenkov-propaganda-protiv-tramp.html", "text": "Шпионският скандал с набеденият за информатор на американското разузнаване Евгений Смоленков, е класическа пропаганда срещу президента на САЩ Доналд Тръмп в началото на предизборната кампания, заяви говорителят на руското външно министерство Мария Захарова, цитирана от  РИА Новости . \r\n\"Това е класическа пропаганда. Първо целта е поставена, след това информацията се коригира спрямо нея.“, заяви тя. \r\n„Целта е вътрешнополитическа, защото САЩ започнаха предизборна кампания. В този случай телевизионният канал се опита да „стреля\" по настоящия президент на САЩ.\", каза още Захарова. \r\nПо-рано американската телевизия CNN, позовавайки се на източници в администрацията на САЩ, заяви, че американските разузнавателни агенции са извели своя информатор, близък до руските власти, от Руската федерация. Според канала информаторът е бил \"един от най-старшите информатори под прикритие, работещи вътре в руското ръководство\". В същото време президентът на САЩ Доналд Тръмп заяви, че не знае нищо за тази история. \r\nПрессекретарят на президента на Руската федерация Дмитрий Песков потвърди, че Смоленков е работил в президентската администрация на Русия, но е бил уволнен. Работата му, според Песков, не е преждала контакти с президента Владимир Путин. \r\n \r\n Превод и редакция:  Теодор Пенев", "date": "2019.09.12", "title": "РИА Новости: Външно министерство на Русия нарече шпионския скандал около Смоленков пропаганда против Тръмп"}
{"url": "http://www.focus-news.net/news/2019/09/12/2698064/vladimir-todorov-vsyaka-godina-okolo-30-detsa-zagivat-pri-katastrofi-v-balgariya.html", "text": "Всяка година около 30 деца, загиват при катастрофи в България. Това каза в предаването  „Добър ден“  на   Радио „Фокус“  Владимир Тодоров от Фондация „Годишни награди за пътна безопасност“. По думите му няма тенденция за промяната на тази цифра, което означава, че не се работи достатъчно. „На 15 септември една класна стая ще остане празна. 70% от децата-жертви са били пътници в автомобилите. Много често детето безконтролно, седи отзад и дори в градска среда детето може да получи наранявания при инцидент. Родители подценяват безопасното превозване на деца. Детската седалка и колана на задната седалка спасяват живота на децата“, обясни Тодоров. Той прикани Пътна полиция да не прави кампанийни проверки, а да проверява и санкционира пред самите училища. „Така всяка кола на родител ще бъде оборудвана и ще се създаде навика децата да са в детски седалки“, каза още Тодоров. По думите му традиционно преди първия учебен ден се прави преглед около всички училища и детски градини, като се реновират пешеходните пътеки.", "date": "2019.09.12", "title": "Владимир Тодоров: Всяка година около 30 деца загиват при катастрофи в България"}
{"url": "http://www.focus-news.net/news/2019/09/12/2698063/obvinenite-mazhe-za-ubiystvo-na-mazh-v-stolichniya-park-v-kv-iztok-ostavat-v-aresta.html", "text": "Състав на Софийския апелативен съд е потвърдил мярката за неотклонение „Задържане под стража“ спрямо И.Н. (на 45 години) и И.Г. (на 46 години), обвинени за убийство, извършено от тях с особена жестокост - престъпление по чл. 116, ал. 1, т. 6 от НК. Това съобщиха от Апелативна прокуратура - София. \r\nСутринта на 01.09.2019 г., в парк в кв. „Изток в гр. София, бил открит труп на мъж. В хода на разследването е било установено, че пострадалият е Д.И. (на 43 години). Причината за смъртта му е тежка открита черепно мозъчна травма, в резултат от действието на твърди тъпи предмети. Били му нанесени множество удари предимно в областта на главата, със значителен интензитет, средства и сила.  \r\nКъм настоящия момент на разследването са събрани множество доказателства – следи от извършителите на тежкото престъпление, в това число дактилоскопни и ДНК на И.Г., средствата, с които бил умъртвен Д.И., показанията на свидетели.  \r\nПривлечените в качеството на обвиняеми Н. и Г. били заедно с пострадалия И. непосредствено преди деянието, в района на престъплението. Тримата се познавали, били в приятелски отношения. За обвиняемите е известно, че злоупотребявали с алкохол, под въздействието на който ставали изключително агресивни.  \r\nСъдът е приел доводите на прокурора от Апелативна прокуратура – София, че двамата обвиняеми са автори на инкриминираното деяние. За този вид престъпление законът предвижда наказание „лишаване от свобода“ от 15 до 20 години, доживотен затвор или доживотен затвор без замяна.  \r\nНалице е реална опасност от укриването на двамата извършители на жестокото убийство, предвид техните опити непосредствено след деянието да се укрият и обстоятелството, че се е наложило да бъдат обявени за издирване от органите на полицията.  \r\nРазследването на убийството продължава.", "date": "2019.09.12", "title": "Обвинените  мъже за убийство на мъж в столичния парк в кв. \"Изток\" остават в ареста"}
{"url": "http://www.focus-news.net/news/2019/09/12/2698073/blagoevgrad-okrazhnata-prokuratura-e-vnesla-obvinitelen-akt-sreshtu-46-godishen-mazh-za-opit-za-ubiystvo-na-zhena.html", "text": "Окръжна прокуратура – Благоевград е внесла за разглеждане в съда обвинителен акт срещу С.К. (на 46 години) за извършени от него престъпления –опит за влизане в чуждо жилище, чрез употреба на сила, през нощта и въоръжен, незаконно държане на оръжие и боеприпаси, както и опит за убийство. Това съобщиха от  Софийската апелативна прокуратура . Обвиняемият К. повече от 10 години живеел на семейни начала със С.О. До м. май 2018 г. двамата обитавали къщата на жената в гр. Благоевград. Причината за раздялата им била в промяната на отношенията помежду им и упражняван от мъжа физически и психически тормоз върху пострадалата. Агресивното поведение на обвиняемия се проявявало предимно след употреба алкохол. След поредния скандал С.О. осъзнала, че поведението на мъжа към нея няма да се промени, поради което го помолила да напусне дома й. Разделили се видимо нормално за околните, като обвиняемият К. заминал да живее и да работи в Германия. В продължение на няколко месеца пострадалата О. била оставена на спокойствие. След липсата на контакт К. започнал да й пише в социалните мрежи. Настоявал да се съберат, обаждал й се по телефона, като молил да го приеме отново да живеят заедно и да подновят връзката си. При отказите на жената ставал агресивен и започвал да я заплашва, че ще я застреля и че ще запали къщата й с бензин.  \r\nНа 16.02.2019 г. обвиняемият С.К. отпътувал от гр. Щутгарт за България. На следващия ден, при пристигането в гр. Благоевград, отседнал в хотел „Ертанком“, като предплатил престой за два дни. След като няколкократно безуспешно се опитал да проведе разговори със С.О. и не успял да я убеди да го приеме отново при нея, обвиняемият решил без предупреждение да отиде и лично да разговаря с нея. Предварително той се снабдил с револвер марка „Rast&Gasser”, преработен – с райберован барабан и бойни патрони за него. Оръжието не било регистрирано в системата на МВР, а обвиняемият нямал издадено разрешение за носене на оръжие.Около 4 часа сутринта пострадалата О. се събудила от силно тропане по входната алуминиева врата. Тя категорично отказала на исканията на К. да отвори вратата. Тогава той счупил външното стъкло на прозореца до входната врата, за да влезе от там, докато вътрешното останало здраво. Извадил револвера, насочил го срещу О. и произвел изстрел, стреляйки в посока към вратата.Изпадналата в паника пострадала, отворила прозореца, при което обвиняемият успял да се надвеси над него. Жената инстинктивно започнала да се брани и да пречи на обвиняемия да влезе в жилището ѝ през прозореца, като го хванала за ръката, с която държал револвера и се опитвала да я отмести настрани. Борбата между двамата продължила няколко секунди. Обвиняемият натиснал спусъка на револвера и отново произвел изстрел, при което проектилът ударил стената вдясно. Шокираната жена взела стол, като го задържала пред себе си, за да се предпази от изстрелите на обвиняемия, който отново бил насочил револвера срещу нея. Той натиснал спусъка, но оръжието не произвело изстрел (револверът засякъл), а патронът останал в гнездото на барабана.Произведените изстрели и виковете на изплашената жена събудили околните жители и в съседните къщи светнали лампите. При това положение, обвиняемият решил да се оттегли незабавно от местопроизшествието, защото рискувал да го заловят близките и съседите на пострадалата. Отдалечавайки се, той изхвърлил револвера и го покрил набързо с пръст.Изплашен от последствията на извършеното от него, обвиняемият решил максимално бързо да замине за Германия, като дори не се отбил до хотела, за да си вземе останалия там багаж.Към 08:30 ч. С.К. пристигнал на ГКПП – Видин, където при извършване на граничната проверка бил задържан от полицаите, тъй като към онзи момент вече бил обявен за издирване от оперативно – издирвателните служби на МВР – гр. Благоевград.Револверът бил намерен случайно на следващия ден от непълнолетно момче.По отношение на обвиняемия е взета мярка „Задържане под стража“ и „Забрана за напускане пределите на Република България“.  \r\nПредстои наказателното производство срещу обвиняемия С.К. да продължи в съда.", "date": "2019.09.12", "title": "Благоевград: Окръжната прокуратура е внесла обвинителен акт срещу 46-годишен мъж за опит за убийство на жена"}
{"url": "http://www.focus-news.net/news/2019/09/12/2698065/potvardena-e-myarka-za-neotklonenie-zadarzhane-pod-strazha-na-obvinyaem-za-ubiystvo-izvarsheno-v-rayona-na-s-dragomirovo.html", "text": "Софийският апелативен съд е потвърдил мярка за неотклонение „Задържане под стража“ спрямо Р.Р. (на 33 години), обвинен от Окръжна прокуратура – Перник, за извършено от него престъпление по чл. 115, вр. чл. 20, ал. 4, вр. ал. 1 от НК. Това съобщиха от  Софийската апелативна прокуратура  Съдът е приел доводите на Софийска апелативна прокуратура относно обосновано предположение за авторството на деянието, а именно причастността на обвиняемия Р., който е общински съветник в гр. Земен, област Перник, към убийството на М.М., извършено в края на м. август 2016 г. Сред доказателствата в подкрепа на обвинителната теза са прегледите на камери (преброителни на АПИ и такива, разположени в населени места), маршрутите на движението на автомобилите, информацията от мобилните оператори за движения по клетки, разпечатките на телефонни разговори, водени от обвиняемия Р. От свидетелските показания е установено, че след изчезването на М.М., обвиняемият Р. е възложил унищожаването и скриването на автомобилни части от л.а. „Фолксваген Туран“, с който пострадалият бил превозен на 30.08.2016 г. Впоследствие те били открити в каменна кариера в района на Бела вода, където били запалени по-рано.Аргументът по отношение на опасността Р.Р. да се укрие от наказателно преследване е свързан не само с извършване на друга престъпна дейност, но и с честите пътувания извън страната. По делото има събрани данни и за противообществени прояви на обвиняемия Р.Р.  \r\nРазследването на убийството продължава.", "date": "2019.09.12", "title": "Потвърдена е мярка за неотклонение „Задържане под стража“ на обвиняем за убийство, извършено в района на с. Драгомирово"}
{"url": "http://www.focus-news.net/news/2019/09/12/2698069/kardzhali-vremenno-se-otklonyava-dvizhenieto-prez-selo-chernoochene-zaradi-katastrofa-s-tri-avtomobila-pri-intsidenta-e-postradala-zhena.html", "text": "Временно се отклонява движението през село Черноочене заради катастрофа. Това съобщиха от  ОДМВР - Кърджали . \r\nЗаради пътно произшествие с три автомобила на разклона за село Драганово движението се отклонява временно през село Черноочене. Катастрофата е станала около 15.30 часа. По първоначални данни е пострадала жена, която е транспортирана за оказване на медицинска помощ. Мястото на произшествието е отцепено от полиция. Ще бъде извършен оглед от дежурна оперативна група.", "date": "2019.09.12", "title": "Кърджали: Временно се отклонява движението през село Черноочене заради катастрофа с три автомобила, при инцидента е пострадала жена"}
{"url": "http://www.focus-news.net/news/2019/09/12/2698074/starshi-inspektor-dragomir-ganchev-grupa-paten-kontrol-pri-odmvr-varna-startira-aktsiya-na-politsiyata-detsata-tragvat-na-uchilishte-da-gi-pazim-na-patya.html", "text": "По традиция дни преди началото на учебната година, във Варна стартира акция на полицията „Децата тръгват на училище! Да ги пазим на пътя!“. Това каза в интервю за  Радио „Фокус“ – Варна  старши инспектор Драгомир Ганчев, началник на група „Пътен контрол“ при Областна дирекция на МВР. Целта на кампанията е в началото и в хода на учебната година да бъдат ограничени предпоставките за възникване на пътнотранспортни произшествия с участието на учащи. По думите му, мерките, които се предприемат, могат да бъдат групирани в три основни направления – превенция, организация на движението и засилен контрол. „По отношение на организацията на движението, вече сме изпратили сигнални писма до кметовете на всички общини. От тях изискваме да бъде преведена в необходимия вид пътната сигнализация в района на учебните заведения“, обясни той.  \r\nРазпоредено е там, където има нужда пешеходните пътеки да бъдат опреснени, както и да се подменят знаци и предпазни парапети. Всичко това следва да се случи в срок до първия учебен ден. По отношение на превантивната дейност, чрез пресцентъра на Областната дирекция и медиите ще бъдат разпространени препоръки към участниците в движението. „Спазването им би допринесло за една по-висока пътна безопасност“, обясни старши инсп. Ганчев.  Той добави, че на 16-ти септември ще има засилено полицейско присъствие в района на учебните заведения, както от служители на Пътна, така и на Охранителна полиция. Екипите ще бъдат разположени основно в близост до по-големи пътни артерии, където има разположени пешеходни пътеки и, където пресичат по-големи групи деца. Акцент в контролната дейност ще бъде спазване на правилата за движение, както от страна на пешеходците, така и от страна на водачите на МПС към пешеходците. \r\nДиана СТОЕВА", "date": "2019.09.12", "title": "Старши инспектор Драгомир Ганчев, група „Пътен контрол“ при ОДМВР – Варна: Стартира акция на полицията „Децата тръгват на училище! Да ги пазим на пътя!“"}
{"url": "http://www.focus-news.net/news/2019/09/12/2698072/zam-ministar-tanya-mihaylova-mon-8-uchilishta-shte-zapochnat-novata-uchebna-godina-v-drugi-sgradi-zaradi-tekushti-remontni-deynosti.html", "text": "8 училища ще започнат новата учебна година в други сгради, заради текущи ремонтни дейности. Това каза зам. министърът на образованието и науката Таня Михайлова по време на публичното представяне на политиките на МОН през новата учебна година в областта на средното и висшето образование, предаде репортер на  Радио „Фокус“ . Това са ПГИУ „Елиас Канети“ Русе, строителната гимназия в Стара Загора, 2-ро основно училище в Гоце Делчев, ПМГ „Иван Вазов“ в Добрич, Начално училище „Васил Левски“ във Варна, ПГ „Найден Геров“ в Лом, Варненска търговска гимназия и  училище в казанлъшкото село Горно Черковище, което е преместено в Бузовград, след срутване на стена. Възможно е по време на учебната година някои от тези училища да се върнат в обновените си сгради, каза още тя. По-рано министър Красимир Велчев съобщи, че в между 50 и 60 училища ще продължат ремонтите и след началото на учебната година. \r\nБиляна БОЗИНАРЕВА", "date": "2019.09.12", "title": "Зам. министър Таня Михайлова, МОН: 8 училища ще започнат новата учебна година в други сгради, заради текущи ремонтни дейности"}
{"url": "http://www.focus-news.net/news/2019/09/12/2698071/kyustendil-vsichki-uchilishta-na-teritoriyata-na-obshtina-dupnitsa-sa-gotovi-za-novata-uchebna-godina.html", "text": "Всички училища на територията на община Дупница са готови за новата учебна година. Това съобщи за  Радио „Фокус” – Кюстендил  Таня Петрова, директор на Дирекция „Хуманитарни дейности” към Община Дупница. По думите й вече е проведена среща с директорите на учебните заведения и с представители на „Пътна полиция” и на Районна управление на МВР – Дупница, както и на Районна служба „Пожарна безопасност и защита на населението”.  \r\nНа срещата е станало ясно, че подготовката за новата учебна година е извършена навсякъде. Във всяко едно от училищата са извършени планови ремонти. Те са приключили. Ще продължи изграждането на нов физкултурен салон за Основно училище „Неофит Рилски”. Той се изгражда по европейски проект. Ремонтиран е физкултурният салон в Средно езиково училище „Паисий Хилендарски”. Поставена е нова настилка, боядисани са стените, ремонтирани са съблекалните. В същото време е облагородено и дворното пространство. Голям ремонт е имало и Средно училище „Свети Климент Охридски”. Там са ремонтирани санитарните възли, боядисани са коридорите, фоайето, подменено е частично и осветлението.  \r\n„На срещата беше дискутиран и въпросът с наличието на достатъчно преподаватели. По данни на директорите – няма липса на кадри, по всички предмети и дисциплини са осигурени преподаватели”, каза Таня Петрова. \r\nВенцеслав ИЛЧЕВ", "date": "2019.09.12", "title": "Кюстендил: Всички училища на територията на община Дупница са готови за новата учебна година"}
{"url": "http://www.focus-news.net/news/2019/09/12/2698079/sofiya-mladezhi-se-sabraha-na-protest-v-podkrepa-na-ivan-geshev.html", "text": "Младежи се събраха на протест в подкрепа на кандидатурата на  Иван Гешев за главен прокурор, предаде репортер на  Агенция \"Фокус\" . Протестът се провежда пред сградата на Народното събрание на пл. \"Независимост\" и протича мирно. Движението по бул. \"Цар Освободител\" и бул. \"Дондуков\" се осъществява нормално. В района на протеста е засилено полицейското присъствие. Има и жандармерия. Междувременно протестът пред Съдебната палата продължава. \r\n \r\nДеница КИТАНОВА", "date": "2019.09.12", "title": "София: Младежи се събраха на протест в подкрепа на Иван Гешев"}
{"url": "http://www.focus-news.net/news/2019/09/12/2698076/sport-arda-kardzhali-podpisa-s-bivsh-futbolist-na-livarpul.html", "text": "Футбол: Отборът на Арда Кърджали привлече Конър Рандъл, който последно беше собственост на английският отбор Ливърпул и има записани три мача във Висшата лига. Футболистът е пристигнал в Кърджали като свободен агент. Рандъл е на 23 години и договорът му с българският отбор е до 2021 г.", "date": "2019.09.12", "title": "Спорт: Арда Кърджали подписа с бивш футболист на Ливърпул"}
{"url": "http://www.focus-news.net/news/2019/09/12/2698078/sliven-angliyski-pastor-e-zadarzhan-sled-signali-za-bludstveni-deystviya-s-maloletni-v-romskiya-kvartal-nadezhda.html", "text": "Английски пастор е задържан след сигнали за блудствени действия с малолетни в ромския квартал \"Надежда\" в Сливен, потвърдиха за  Радио \"Фокус\" - Сливен  от прокуратурата. Мъжът е задържан тази сутрин, срещу него е образувано досъдебно производство под надзора на Окръжна прокуратура.  \r\nПо-рано в медиите се появи информация, че осъденият за педофилия англичанин Даниел Ериксон - Хъл се е спасил от британското правосъдие, като е станал пастор в ромската махала на Сливен.  \r\nПрокуратурата ще иска и задържането му под стража за 72 часа.  \r\nЛюдмила ЙОРГОВА", "date": "2019.09.12", "title": "Сливен: Английски пастор е задържан след сигнали за блудствени действия с малолетни в ромския квартал \"Надежда\""}
{"url": "http://www.focus-news.net/news/2019/09/12/2698081/tass-sasht-shte-predostavyat-na-ukrayna-okolo-140-mln-dolara-pomosht-za-sigurnostta-na-stranata.html", "text": "Правителството на САЩ реши да предостави на Украйна военна помощ в размер на приблизително 140 млн. долара, предава  TACC .  \r\n\"Радвам се да съобщя, че изпратихме официално известие за нашия бюджет, от който е предоставена помощ за сигурността на Украйна. Говоря за около 140 милиона долара като помощ за отбраната на Украйна \", заяви служител на американския външен отдел. \r\nТой поясни, че посоченото от него уведомление е изпратено от администрацията на правителството до Конгреса на САЩ.  \r\nПо-рано американски медии съобщиха, че президентът на САЩ Доналд Тръмп е наредил преглед на военната помощ, която Вашингтон оказва на Украйна. През 2019 г. тя възлиза на 250 млн. долара. Предоставянето на финанси за отбраната на Украйна беше поставено под съмнение за кратко, но в крайна сметка Пентагонът е решил, че ще продължи да оказва финансова подкрепа на Киев.  \r\n \r\n Превод и редакция:  Теодор Пенев", "date": "2019.09.12", "title": "ТАСС: САЩ ще предоставят на Украйна около 140 млн. долара помощ за сигурността на страната"}
{"url": "http://www.focus-news.net/news/2019/09/12/2698080/smolyan-vtoriyat-natsionalen-sabor-na-gaydarite-apostol-kisyov-shte-se-provede-v-selo-stoykite-na-14-i-15-septemvri.html", "text": "Втори национален събор на гайдарите „Апостол Кисьов“ ще се проведе в село Стойките на 14 и 15 септември т. г. Това съобщиха от пресцентъра на  Община Смолян . Съборът носи името на фолклориста Апостол Кисьов, роден в село Стойките, възродил гайдарството в Родопите, създал десетки школи по каба гайда в различни селища на планината и организирал оркестър от 100 каба гайди – с първа концертна изява през 1961 г. на събора „Рожен“. През 1972 г., пак на същото място, той дирижира оркестър от 300 каба гайди – деца и възрастни и 3500 души народен хор. \r\nСъбитието е уникално, оценено като „чудо“ от журналисти и чуждестранни специалисти-фолклористи. През 1981 г. вече е организирал 30 кръжока по гайда с 460 участници. И ако днес родопската каба гайда се радва на широка популярност, това се дължи на неговата самоотвержена апостолска дейност и творческото му себеотдаване. \r\nНационалният събор на гайдата се провежда под патронажа на Министерство на културата със съдействието на Община Смолян и областната администрация. Организатор е Народно читалище „Пробуда-1903″ – с. Стойките, с председател Мария Кисьова. Тя инициира сформирането на Организационен комитет с почетен председател Цветелина Бориславова, собственик на „Пампорово“ АД. Събитието е подкрепено и от ГПК „Борика“ – с. Стойките. \r\nНационалният гайдарски събор цели съхраняване и развитие на гайдарското изкуство, културен обмен в тази област и популяризиране на родопската каба гайда, мотивиране и подкрепа на младите изпълнители. Събитието няма конкурсен характер. Очаква се срещата на изпълнители и публика да създаде празник, а професионалното общуване между инструменталистите да укрепи връзките им и да провокира нови идеи. \r\nЗа участие са поканени изпълнители на двата вида български гайди – каба, джура. На сцена ще се чуят индивидуални, камерни и оркестрови изпълнения на професионални и любители музиканти – българи и чужденци. Рамката на изпълненията е широка: автентичен фолклор, обработен фолклор и различен тип музициране, което извлича нови стойности от богатството на българския фолклор. \r\nПървият национален събор премина при изключително голям интерес. Изявиха се на сцената над 300 участници, гайдарски състави, оркестри, дуети, майстори и начинаещи. \r\nВ дните на Втория национален събор на гайдата ще се чуе сборен гайдарски оркестър, чийто ядро е оркестър „101 каба гайди“. Със свои изпълнения ще се представи Ансамбъл „Борика“ при НЧ „Пробуда-1903″ – с. Стойките, създаден от Апостол Кисьов.", "date": "2019.09.12", "title": "Смолян: Вторият национален събор на гайдарите „Апостол Кисьов“ ще се проведе в село Стойките на 14 и 15 септември"}
{"url": "http://www.focus-news.net/news/2019/09/12/2698075/api-vremenno-dvizhenieto-po-pat-i-5-haskovo-kardzhali-v-uchastaka-chernoochene-kardzhali-e-ogranicheno.html", "text": "Временно е ограничено движението по път I-5 Хасково - Кърджали в участъка Черноочене - Кърджали при км 328 поради ПТП. Обходният маршрут е през с. Черноочене. Това съобщиха от  Агенция по \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост.", "date": "2019.09.12", "title": "АПИ: Временно движението по път I-5 Хасково - Кърджали в участъка Черноочене - Кърджали е ограничено"}
{"url": "http://www.focus-news.net/news/2019/09/12/2698083/balgariya-i-dolna-avstriya-shte-zadalbochat-satrudnichestvoto-si-v-oblastta-na-chistata-energiya-i-sblizhavaneto-na-obshtinite.html", "text": "Задълбочаване на сътрудничеството в областта на чистата енергия, дигиталната свързаност и сближаването на общините бяха сред основните теми на срещата между вицепремиера и министър на външните работи Екатерина Захариева и министър-председателя на австрийската провинция Долна Австрия Йоханна Микл-Лайтнер. Това съобщиха от пресцентъра на  Министерството на външните работи .  \r\n„Долна Австрия е сред важните търговски партньори на България, провинцията е сред големите инвеститори у нас в областта на енергетиката, строителството и търговията – подчерта министър Захариева. - Обсъдихме възможностите за бъдещо сътрудничество в сектори като дигитализацията и високите технологии, развитието на връзките между общините.“, посочи тя.  \r\nЕкатерина Захариева изтъкна факта, че само преди дни кметовете на Бургас, Велико Търново и Враца са посетили Долна Австрия, за да представят възможностите за инвестиции в техните общини.  \r\nБългария и Австрия споделят близки позиции по важни въпроси от дневния ред на Европейския съюз, подчерта първият ни дипломат. „И двете страни подкрепят кохезионната политика, която е изключително важна за нас и трябва да бъде запазена, трябва да защитим следващия бюджет на ЕС, убедени сме в необходимостта от допълнителни средства за опазване на външната граница“, заяви Захариева. Тя добави, че Йоханна Микл-Лайтнер в качеството си на вътрешен министър на Австрия през 2016 г. сама се е убедила в доброто опазване на нашата граница.  \r\nОбща е подкрепата на двете страни и за европейската перспектива на страните от Западните Балкани, както и за техните реформи, за да могат да бъда готови за членство в ЕС, подчерта външният министър.  \r\n„Благодаря за топлото посрещане и за доброто сътрудничество между България и Долна Австрия – каза Йоханна Микл-Лайтнер. – За нас подкрепата за Балканите е от особено значение, защото това е подкрепа за сигурността. Знаем, че регионите могат да се развиват само тогава, когато има модерна инфраструктура, в която трябва да инвестираме“. Тя оцени високо постигнатото в Пловдив като Европейска столица на културата 2019 г. и сподели надеждата си Долна Австрия да почерпи опит от нас с кандидатурата на нейната столица Санкт Пьолтен през 2024 г.    \r\nПровинция Долна Австрия е с население от 1.6 млн. души и е втора по населеност след Виена. Над 20 компании от провинцията развиват дейност в България – в областта на енергетиката, строителството, търговията, хранително-вкусовата промишленост. За 2018 г. размерът на износа на стоки от Долна Австрия за България възлиза на 127 млн. евро, а вносът - на 75 млн. евро.", "date": "2019.09.12", "title": "България и Долна Австрия ще задълбочат сътрудничеството си в областта на чистата енергия и сближаването на общините"}
{"url": "http://www.focus-news.net/news/2019/09/12/2698087/ministar-krasimir-valchev-ochakva-se-dvoyno-uvelichenie-na-uchitelskite-zaplati-do-2021-g.html", "text": "Очаква се двойно увеличение на учителските заплати до 2021 г. Това каза министърът на образованието и науката Красимир Вълчев по време на публичното представяне на политиките на министерството през новата учебна година в областта на средното и висшето образование, предаде репортер на  Радио „Фокус“ . „Допълнителни планирани средства в средно срочната годишна прогноза спрямо 2019 г. са 360 млн. за 2020 г. и 720 млн. за 2021 г. По този начин допълнителните средства за възнаграждение на педагогическите специалисти 2021 г. ще бъде 1 млрд. и 380 млн. повече спрямо 2017 г. което е необходимо за двойното възнаграждение на учителите“, обясни министърът на образованието и науката. Той отбеляза също, че училищната мрежа за учебната 2019/2020 година включва 4 411 институции, от които 2 367 училища, 1844 детски градини, 170 центрове, 23 общежития и 7 обсерватории. Красимир Вълчев информира, че най-много училища отварят врати в областите София-град, Пловдив и Бургас, като в утрешния ден ще бъде открито ново училище в град Бяла, област Русе. Министър Вълчев и уточни, че премиерът Бойко Борисов ще присъства на откриването. \r\nБиляна БОЗИНАРЕВА", "date": "2019.09.12", "title": "Министър Красимир Вълчев: Очаква се двойно увеличение на учителските заплати до 2021 г."}
{"url": "http://www.focus-news.net/news/2019/09/12/2698088/kmetat-na-sofiya-yordanka-fandakova-i-ministarat-na-transporta-rosen-zhelyazkov-shte-predstavyat-proekt-za-izgrazhdane-na-zelen-ring-v-grada-na-13-septemvri.html", "text": "Кметът на София Йорданка Фандъкова и министърът на транспорта, информационните технологии и съобщенията Росен Желязков ще представят проект за изграждане на Зелен ринг в София. В събитието ще участва главният архитект на София Здравко Здравков. Това съобщиха от  пресцентъра на Столична община . \r\nПресконференцията ще се състои в 11.30 часа на 13 септември в сградата на направление „Архитектура и градоустройство“ към Столична община на ул. „Сердика“ 5.", "date": "2019.09.12", "title": "Кметът на София Йорданка Фандъкова и министърът на транспорта Росен Желязков ще представят проект за изграждане на Зелен ринг в града на 13 септември"}
{"url": "http://www.focus-news.net/news/2019/09/12/2698085/gl-inspektor-stefan-stefanov-gdpbzn-golyama-chast-ot-pozharite-tova-lyato-sa-predizvikani-ot-nepravilna-upotreba-na-gazovi-butilki.html", "text": "Голяма част от пожарите това лято са предизвикани от неправилна употреба  на газови бутилки, електрически инсталации и палене на открит огън. Това каза за предаването „Добър ден“ на  Радио „Фокус“  гл. инспектор Стефан Стефанов, началник сектор „Превантивна дейност“ в Главна дирекция „Пожарна безопасност и защита на населението“. Той обясни, че спрямо миналата година пожарите са били повече, а тяхното потушаване е отнело повече време.  \r\n„През лятото ликвидирането на пожарите сред природата - полски и горски пожари, изисква участието на доста повече техника и доста повече личен състав, тъй като голяма част от действията, които извършват нашите колеги на терен са свързани с пряко участие на човешка дейност. Това е нещо, което трябва да свършим на терен с много хора. За наша радост не работим сами на тези произшествия. В наша помощ са доброволци, представители на Министерството на земеделието и други наши партньори от общини и области“, добави гл. инспектор Стефан Стефанов. \r\nТой каза още, че паленето на огън в близост до сухи треви и храсти е изключително опасно. По думите му  екипите на Пожарна безопасност успяват да реагират максимално бързо на всеки сигнал, което  се дължи на добрата техника и подготовка на пожарникарите.  \r\n \r\nРосица АНГЕЛОВА", "date": "2019.09.12", "title": "Гл. инспектор Стефан Стефанов, ГДПБЗН: Голяма част от пожарите това лято са предизвикани от неправилна употреба на газови бутилки"}
{"url": "http://www.focus-news.net/news/2019/09/12/2698106/kardzhali-za-visoki-postizheniya-po-sluchay-profesionalniya-praznik-na-pozharnikarite-byaha-nagradeni-26-sluzhiteli-na-rdpbzn-kardzhali.html", "text": "За високи постижения по случай професионалния празник на пожарникарите бяха наградени 26 служители на РДПБЗН-Кърджали, предаде кореспондент на   Радио „Фокус“  . „С писмена похвала за постигнат съществен принос при изпълнение на конкретни професионални задачи по заповед на главния секретар на МВР главен комисар Ивайло Иванов е отличен младши инспектор Димитър Белев от РСПБЗН-Кърджали“. Директорът на Главна дирекция ПБЗН главен комисар Николай Николов награждава младши експерт Асен Михайлов, младши инспектор Тасим Касим, младши инспектор Борислав Алчев от РСПБЗН-Кърджали, младши инспектор Матей Стоев от РСПБЗН-Момчилград,  а също Диян Георгиев, Васил Стоянов и Янка Динкова, служители в сектор „Административен“ в РДПБЗН. Административният секретар на МВР награждава с грамоти началника на сектор „Административен „ Али Мехмед, главният счетоводител Мари Черкишян и старши експертът в сектор „Административен“ Мария Павлова. 15 служители в РДПБЗН са наградени с писмена похвала от комисар Сергей Заимов. \r\nДарина ДЕЕНИЧИНА", "date": "2019.09.12", "title": "Кърджали: За високи постижения по случай професионалния празник на пожарникарите бяха наградени 26 служители на РДПБЗН-Кърджали"}
{"url": "http://www.focus-news.net/news/2019/09/12/2698090/izlozhbata-matera-nyuansi-na-deniz-matsarela-shte-bade-otkrita-v-muzeya-na-fotografiyata-v-kazanlak.html", "text": "Изложбата „Матера – нюанси“ на Дениз Мацарела ще бъде открита в Музея на фотографията в Казанлък от 18.00 часа, каза за  Радио „Фокус”  директорът на музея Стефан Папукчиев. Той поясни, че това е четвъртата изложба, която Музеят на фотографията открива съвместно с Италианския културен институт – София. Тя се реализира и с подкрепата на Общински институт „Старинен Пловдив“. Премиерата на изложбата е в Балабановата къща тази пролет. „Експозицията въплъщава съвременното усещане за Матера – място, населявано още преди 8 000 години, известно и сега със запазените си уникални, вкопани в скалите пещерни жилища. В своята „Матера – нюанси“, авторката Дениз Мацарела показва своите преживявания, запечатали вечността на камъка в кратките секунди на фотографското заснимане”, подчерта Папукчиев.  \r\nБлизо 30 черно-бели фотоси ще види публиката на Музея на фотографията в изложбата, която показва Матера – един град, само за едно поколение време, превърнал се от символ на назадничавост, в знак за достоверна европейска идентичност.  \r\nСлавяна ГАЙДАРОВА", "date": "2019.09.12", "title": "Изложбата „Матера – нюанси“ на Дениз Мацарела ще бъде открита в Музея на фотографията в Казанлък"}
{"url": "http://www.focus-news.net/news/2019/09/12/2698084/kathimerini-turtsiya-planira-da-otvori-za-turisti-kurort-v-severen-kipar.html", "text": "Анкара планира да отвори отцепения квартал Вароша в окупирания от Турция „призрачен град“ Фамагуста в Северен Кипър, заяви турският външен министър Мевлют Чавушоглу, пише гръцкият вестник  Kathimernini . \r\n„Води се подготовка. Марас ще бъде отворен“, заяви той пред CNN Turk в интервю, като използва турското име на курортния квартал.  \r\nПо-рано администрацията на признатата само от Анкара Севернокипърска турска република (СКРТ) също обяви намерението си да отвори за туристи квартала, който е защитен от резолюцията на Съвета за сигурност на ООН от 1984 г., която гласи, че градът може да бъде заселен отново само от предишните си жители.  \r\nВароша е била известна туристическа дестинация, която е евакуирана през 1974 г. по време на турската интервенция в Кипър и оттогава градът няма постоянно население. \r\nПопитан от CNN Turk за противоречивите сондажи  на Турция на находищата на въглеводороди в Изключителната икономическа зона на Кипър, Чавушоглу каза, че никой не може да „предотврати“ усилията на Анкара, като добави, че страната ще „защитава“ правата на СКРТ. \r\n \r\n Превод и редакция:  Теодор Пенев", "date": "2019.09.12", "title": "Kathimerini: Турция планира да отвори за туристи курорт в Северен Кипър"}
{"url": "http://www.focus-news.net/news/2019/09/12/2698108/predstoyashti-sabitiya-v-stranata-za-13-septemvri-agentsiya-fokus.html", "text": "*** \r\n   \r\nОт 11.30 часа в сградата на направление „Архитектура и градоустройство“ към Столична община на ул. „Сердика“ 5 ще се проведе пресконференция, на която кметът Йорданка Фандъкова и министърът на транспорта, информационните технологии и съобщенията Росен Желязков ще представят проект за  изграждане на Зелен ринг в София. В събитието ще участва  главният архитект на София Здравко Здравков.  \r\n \r\n*** \r\n   \r\nОт 09.00 часа ще се проведе заседание на Народното събрание.  \r\n \r\n*** \r\n   \r\nОт 09.30 часа в НБУ ще се проведе конференция „Ранно детско развитие: наука и практика.“   \r\n \r\n*** \r\n   \r\nОт 11.00 часа в двора на ГД \"Пожарна безопасност и защита на населението\" на ул. \"Пиротска\", № 17А, пожарникарите ще отбележат своя празник.  \r\n \r\n*** \r\n   \r\nОт 13.30 часа в Дома на Европа в София (ул. Г. С. Раковски 124) ще се проведе публичен дебат с Мауро Петричоне, генерален директор на генерална дирекция \"Действия по климата\" в Европейската комисия.    \r\n \r\n*** \r\n   \r\nОт 15.00 ч. в Зала „Средец“ на хотел „Централ“,  бул. „Христо Ботев“  52 ще се проведе заключителна среща – представяне на резултатите на проект „София и Европа за младите – 3D - демокрация, диалог и дебат“. \r\n \r\n*** \r\n   \r\nОт 16.00 часа в Северен парк,  ще бъде отбелязан  празникът “Средата на есента”. \r\n \r\n*** \r\n \r\nОт 11.00 часа в района на Експоцентър „Флора“ в Морската градина ще се проведе Фестивал на рибата и виното. \r\n \r\n \r\nОт 10.00 часа ще се проведе среща с ветерани с беседи и представяне на новопостроената сграда на Втора РСПБЗН – Варна. \r\n \r\n*** \r\n \r\nОт 11.00 часа в заседателната зала на Общинския съвет - Видин ще се проведе обществено обсъждане на отчета за касово изпълнение на бюджета, отчетите за изпълнението на сметките за средства от Европейския съюз на Общината, отчет на капиталовите разходи и за състоянието на общинския дълг за 2018 г.  \r\n \r\n*** \r\n   \r\nОт 14.00 часа в библиотеката на Техническия университет ще се състои конференция на тема „Обучение на работното място и активно учене във висшето инженерно образование“. \r\n \r\n*** \r\n   \r\nОт 18.30 часа, в Музея на хумора и сатирата се открива изложбата „Нонумент“. \r\n \r\n*** \r\n \r\nОт 10.00 часа в офиса на СДС в града ще се проведе пресконференция.  \r\n \r\n*** \r\n   \r\nОт 09.30 часа ще бъдат поднесени цветя на паметника на загиналите служители на МВР. \r\n \r\n*** \r\n   \r\nОт 16.00 часа ще се проведе награждаване на отличените служители на пожарната безопасност в залата на Областната администрация. \r\n \r\n*** \r\n   \r\nОт 17.00 часа в заседателната зала на общината ще се проведе Общинско заседание. \r\n \r\n*** \r\n \r\nВ 09.30 часа в зала 2 на Окръжния съд ще се проведе заседание по делото срещу Ивелин А., животновъд, обвинен в умишлено убийство, извършено по особено мъчителен начин за убития и с особена жестокост. \r\n \r\n*** \r\n \r\nВ 11.00 часа в пресклуба на БТА ще се проведе пресконференция на КНСБ и Инспекцията по труда на тема \"Заплашва ли човешки животи сивата икономика в България?\". \r\n \r\n*** \r\n \r\nВ 11.00 часа в биоградинката на Младежкия център, Гребна база ще се състои официалното откриване на Алеята на Олимпийската слава.  \r\n \r\n*** \r\n   \r\nОт 12.30 часа в Изложбена зала 2019, ул. „Гладстон“ 32, Областен информационен център ще проведе работна среща с представители на местни, регионални и кореспонденти на национални медии от областта на тема: „Възможности за финансиране в сферата на културата, неформалното образование и социалното включване с фокус върху участието на медиите“. \r\n \r\n*** \r\n   \r\nОт 18.00 младшият стажант на Регионалния природонаучен музей Теодор Йонов ще изнесе публична презентация в Планетариума. \r\n \r\n*** \r\n   \r\nОт 18.30 часа в Регионален етнографски музей ще бъде открита изложбата „Със сабя френгия, с пушка бойлия...“. \r\n \r\n*** \r\n   \r\nОт 14.00 часа в ОДМВР-Разград ще се проведе месечният брифинг на директора. \r\n \r\n*** \r\n   \r\nОт 10.00 часа на летище „Бършен“ започват тренировките, както и  „Дрифт Такси“ , в които феновете ще имат възможността да се повозят на дясната седалка до шофьора. \r\n \r\n*** \r\n   \r\nОт 17.00 часа в зала „Май“ ще се проведе второ обсъждане на намерението за поемане на общински дълг за ремонт на лифта и други проекти. \r\n \r\n*** \r\n   \r\nОт 13.00 в зала 247 на общината журналистът Георги Стоянов ще представи в града книгата си „Останете живи”, посветена на „войната“ по пътищата. \r\n \r\n*** \r\n   \r\nОт 16.00 ч. в офиса на Коалиция за развитие на Община Смолян (КРОС) ще се проведе пресконференция. \r\n \r\n   \r\nОт 09.00 часа в сградата на СУ „Сава Доброплодни“, училищното ръководство ще представи обновената училищна база. \r\n \r\n   \r\nОт 10.00 ч. в стая 317 на общината ще заседава Постоянна комисия „Икономическа политика, общинска собственост и контрол по сделките с общинско имущество”.  \r\n \r\n   \r\nОт 13.30 часа в зала 203 на общината ще заседава Постоянна комисия „Здравеопазване и социална политика“. \r\n \r\n*** \r\n   \r\nОт 11.00 часа в зала 363 на общината ще се състои представяне на идейния проект за изграждане на градски стадион на мястото на съществуващия терен на стадион “Панайот Волов”. \r\n \r\n*** \r\n   \r\nОт 18.00 часа ще се проведе кросът „Шумен бяга 2019 г.“", "date": "2019.09.12", "title": "Предстоящи събития в страната за 13 септември (Агенция „Фокус“)"}
{"url": "http://www.focus-news.net/news/2019/09/12/2698082/georgi-svilenski-bsp-da-dadem-edno-novo-nachalo-za-razvitie-na-politikata-v-balgariya.html", "text": "Нямам усещане, че ще има проблем при утвърждаването на г-жа Манолова на предстоящото заседание на Националния съвет на БСП, тъй като кандидатурата й вчера беше подкрепена почти единодушно. Градската организация взе отговорно и трудно решение от гледна точка на това, че се подкрепя кандидат, изигнат от инициативен комитет, а не собствен кандидат. Това заяви зам.-председателят на ПГ на „БСП за България” и член на ИБ на БСП Георги Свиленски пред Нова ТВ, съобщиха от пресцентъра на  партията . По думите му голямата цел на БСП е победата в София – кандидатът, който ще победи в София, да бъде избран с гласовете на БСП. „Да дадем едно ново начало за развитие на политиката в България”, призова Свиленски.  \r\nСвиленски подчерта още, че БСП е единствена партия с платформа за местните избори. „Всички се борят за постове и места в листите, а ние говорим за политики”, каза народният представител.  \r\nТой обърна внимание, че БСП не може да даде безусловна подкрепа на който и да е кандидат. По думите му кандидатът, подкрепен от левицата, трябва да припознава приоритетите на БСП, заложени в нейната програма. „Не виждам нормален кандидат, който мисли за гражданите на София и който не би ги подкрепил – зеления билет, чистия възух, жилищна политика в полза на социално слаби граждани. Нямам съмнения, че тези неща  биха били приети от Мая Манолова”, изрази мнение Свиленски. По думите му тя ще трябва търси баланс.  \r\n„На всички български граждани е ясно, че Мая Манолова е била член на БСП, но от 4 години тя работи надпартийно и защитава интересите на цялото гражданско общество в качеството си на омбудсман”, припомни Свиленски.  \r\n„Нашата цел не е БСП просто да си сложи значката „победител”, печелейки София. Проблемът в България и София е много по-голям – 10 години ГЕРБ управлява големите градове и страната. Трябва да направим възможно отстраняването им от властта. В София те започнаха похода си към властта, от София ще започнат и излизането си от нея”, заключи Свиленски.", "date": "2019.09.12", "title": "Георги Свиленски, БСП: Да дадем едно ново начало за развитие на политиката в България"}
{"url": "http://www.focus-news.net/news/2019/09/12/2698110/kommersanta-moskva-se-dopita-do-interpol-za-izcheznaliyat-v-sasht-oleg-smolenkov-nabeden-za-shpionin.html", "text": "Русия се е допитала до Интерпол за това дали изчезналият руски гражданин, бивш служител на президентската администрация Олег Смоленков, набеден за шпионин, се намира в САЩ, пише вестник  “Коммерсантъ“ . \r\nТова заяви говорителят на външното министерство на Руската Федерация Мария Захарова. \r\nПо-рано американски медии съобщиха, че изчезването на Смолников е свързано със специална операция на ЦРУ, целяща да изведе своя „агент“ от Русия.  През 2017 г. Смолников изчезна докато се намираше на почивка в Черна Гора.  \r\n„Две години по-късно американските медии публикуват материали, които твърдят, че той се намира в САЩ. Разбира се, тази информация изисква проверка в рамките на съответните процедури и норми. Във връзка с това на Интерпол бяха зададени въпроси относно изчезването на чуждестранен гражданин и неговото присъствие в САЩ“, заяви Захарова. \r\nПо-рано тя нарече версията на американските медии „пропаганда“ срещу действащият президент Доналд Тръмп.  \r\nГоворителят на президентството Димитри Песков потвърди, че Олег Смоленков е работил в президентската администрация, но не коментира въпроса за обвиненията срещу него в шпионаж. \r\n \r\n Превод и редакция:  Теодор Пенев", "date": "2019.09.12", "title": "„Коммерсантъ“: Москва се допита до Интерпол за изчезналият в САЩ Олег Смоленков, набеден за шпионин"}
{"url": "http://www.focus-news.net/news/2019/09/12/2698107/tass-noviyat-postoyanen-predstavitel-na-sasht-v-oon-zapochna-rabota.html", "text": "Новият постоянен представител на САЩ в Организацията на обединените нации Кели Крафт  връчи пълномощията на генералния секретар на ООН Антонио Гутериш и официално започна работа в организацията, предава  TACC . \r\nКрафт благодари на Гутериш за възможността и обеща да положи всички усилия, за да представлява страната си добре на поста. \r\nКонгреса на САЩ по-рано одобри кандидатурата на Крафт за поста постоянен представител на страната в ООН. Той беше подкрепен от 56 представители, като други 34 се изказаха против назначението.  \r\nПо-рано, по време на изслушване в Комисията по външните работи на Горната камара на Конгреса, Крафт заяви, че Русия не е приятел на САЩ и следователно Вашингтон трябва да продължи да оказва максимален натиск върху Москва. Тя отбеляза също, че САЩ трябва да запазят „централна лидерска роля“ в ООН. \r\nПостът на постоянен представител на Белия дом в организацията остана свободен почти година, след като предшественикът на Крафт, Ники Хейли подаде оставката си през октомври миналата година. \r\n \r\n Превод и редакция:  Теодор Пенев", "date": "2019.09.12", "title": "ТАСС: Новият постоянен представител на САЩ в ООН започна работа"}
{"url": "http://www.focus-news.net/news/2019/09/12/2698054/jysk-otkri-nay-golemiya-si-distributsionen-tsentar-za-yugoiztochna-evropa-v-ikonomicheska-zona-sofiya-bozhurishte.html", "text": "JYSK откри най-големия си дистрибуционен център за Югоизточна Европа в Икономическа зона София-Божурище. Това съобщиха от  \"Национална компания Индустриални зони\" . \r\nДоговорените инвестиции до момента в Икономическа зона София–Божурище са за над 530 млн. лв., като обявените от инвеститорите работни места са близо 1 600. Това заяви министърът на икономиката Емил Караниколов по време на официалното откриване на дистрибуционен център на датската верига за мебели и обзавеждане JYSK.  \r\nСъбитието откриха изпълнителният директор и президент на компанията Ян Бьо, посланикът на Дания в България  Н.Пр. Сьорен Якобсен, икономическият министър Емил Караниколов и министър-председателят Бойко Борисов. Сред официалните гости беше и Антоанета Барес, изпълнителен директор на „Национална компания индустриални зони“, както и екип от експерти от дружеството, участвали в осъществяването на проекта. Дистрибуционният център на JYSK се реализира в Икономическа зона София- Божурище, която е приоритетен проект на компанията.  \r\nМинистърът на икономиката Емил Караниколов беше категоричен, че локацията, избрана от JYSK за изграждане на дистрибуционен център–Икономическа зона София – Божурище, е една от най-атрактивните в страната, предвид стратегическото й местоположение, както и наличието на квалифицирана работна ръка и инфраструктура. „Инвеститори от ранга на JYSK избират страната ни за реализацията на своите инвестиционни проекти и това е доказателство, че предлагаме привлекателна бизнес среда и конкурентни стимули. Инвестицията е свързана с разкриването на 500 работни места по време на строителството, което приключи успешно и около 200 след влизането на обекта в експлоатация, повечето от които вече са факт“, посочи икономическият министър. Той допълни, че кoмпaниятa инвecтиpa 107 милиoнa eвpo в бaзaтa cи в Бългapия.  \r\nПроектът за пътна връзка към Икономическа зона София-Божурище вече е готов и изграждането му ще струва около 50 млн. лв., съобщи министър-председателят Бойко Борисов. Той изтъкна, че се работи по нов проект за път, който да отговори на сериозния инвеститорски интерес към индустриалната зона, да обезпечи засиления трафик и да създаде повече удобство за живеещите в района граждани. „Ще направя всичко възможно да ускорим максимално всички процедури и ще гледаме да осигурим пари в новия бюджет“, добави министър-председателят. Пътят ще започва от булевард \"Царица Йоанна\" в София и ще преминава през индустриалната зона в Божурище, където ще се свърже със строящия се в момента скоростен път за Сърбия.", "date": "2019.09.12", "title": "JYSK откри най-големия си дистрибуционен център за Югоизточна Европа в Икономическа зона София-Божурище"}
{"url": "http://www.focus-news.net/news/2019/09/12/2698111/blagoevgrad-kmetat-d-r-atanas-kambitov-i-oblastniyat-upravitel-biser-mihaylov-posreshtnaha-rakovoditeli-na-diplomaticheski-misii-i-predstavitelstva-na-mezhdunarodni-organizatsii.html", "text": "Кметът д-р Атанас Камбитов и областният управител Бисер Михайлов посрещнаха ръководители на дипломатически мисии и представителства на международни организации в Благоевград, предаде репортер на  Радио „Фокус“ – Пирин . Това се случи на обновеният площад „Георги Измирлиев“ в областния център. Д-р Атанас Камбитов приветства дипломатическият корпус с добре дошли и изрази надежда, че ще харесат Благоевград. В рамките на двудневното си посещения, ръководители на дипломатически мисии и представителства на международни организации ще разгледат центъра на Благоевград, възрожденски квартал „Вароша“, храм „Въведение Богородично“ и други интересни места. Посещението е организирано със съдействието на Министерството на външните работи. То е с опознавателна цел, в основата на която е представяне на външнополитическите приоритети и запознаване с туризма, икономиката, образованието, културата и местното самоуправление. \r\nЛивия НИНОВА", "date": "2019.09.12", "title": "Благоевград: Кметът д-р Атанас Камбитов и областният управител Бисер Михайлов посрещнаха ръководители на дипломатически мисии и представителства на международни организации"}
{"url": "http://www.focus-news.net/news/2019/09/12/2698109/boyan-tomov-edin-ot-golemite-problemi-na-obshtinskata-administratsiya-v-balgariya-e-niskoto-zaplashtane.html", "text": "Един от големите проблеми на общинската администрация в България е ниското заплащане. Това каза за предаването „Това е България“ на  Радио „Фокус“  директорът на Портала на българските общини „Кмета.бг“ Боян Томов. Той обясни, че ниските заплати възпрепятстват развитието на проекти с европейско финансиране, защото в общините е много трудно да бъдат задържани експерти, които да работят в такава посока.  \r\n„Всяка година европейските институции залагат много по-тежки критерии, които трябва да се изпълняват, трябва да се описват в големи и дълги проекти, които са в класьори, те не са няколко листа, те са няколко класьора. И това е един от най-големите проблеми на общинската администрация – заплащането. Аз съм радетел на това, че може би трябва да има по-малко общински администрации, но да има по-добро заплащане. Това е нещото, върху което смятам, че трябва да се работи“, добави Томов. \r\nТой допълни, че има голям брой малки общини – около 120, които нямат капацитет и се издържат единствено от местни данъци и такси и пари от държавни бюджет, което не им позволява широка дейност. Боян Томов препоръча в такива общини да се инвестира повече в хората с експертиза, която да им бъде в помощ. Според него Сдружението на общините в Република България и малките общини могат да направят за целта експертен център, който да ги подпомага да бъдат активни при създаване и печелене на проекти. \r\n \r\nЦоня СЪБЧЕВА", "date": "2019.09.12", "title": "Боян Томов: Един от големите проблеми на общинската администрация в България е ниското заплащане"}
{"url": "http://www.focus-news.net/news/2019/09/12/2698112/bsp-shte-se-registrira-za-izborite-v-sofiya.html", "text": "София.  На 13 септември, в 15.00 часа лидерът на БСП – София Калоян Паргов, членове на ръководството на Градската организация и коалиционни партньори ще подадат в Общинската избирателна комисия (ул. „Московска“ №33) документите за участие на „БСП за България“ в местните избори в столицата. Това съобщиха от пресцентъра на  Градския съвет на БСП - София .", "date": "2019.09.12", "title": "БСП ще се регистрира за изборите в София"}
{"url": "http://www.focus-news.net/news/2019/09/12/2698116/kazanlak-konferentsiyata-sastoyanie-i-perspektivi-za-razvitie-na-otbranitelnite-sposobnosti-i-sigurnostta-na-stranata-shte-se-provede-v-ramkite-na-natsionalniya-sabor-na-zapasnoto-voynstvo.html", "text": "Конференцията „Състояние и перспективи за развитие на отбранителните способности и сигурността на страната” ще се проведе в рамките на втория Национален събор на запасното войнство, каза за  Радио „Фокус”  Стефко Михайлов, секретар на Общинската организация на Съюза на офицериге и сержантите от запаса и резерва. Той поясни, че по време на конференцията ще бъдат изнесени редица доклади, сред които „Елементи на отбраната и сигурността на страната и взаимодействието между тях в съвременни условия”, „Политико-военно измерение на отбраната и сигурността“, „Отбранителни способности и перспективи за тяхното развитие“, „Актуални тенденции в развитието на политиката и отбранителните способности на НАТО” и други. Сред лекторите ще бъдат представители на Моенна академия, министерство на отбраната, Щаба на отбраната, Академията на МВР, Съюза на офицериге и сержантите от запаса и резерва. \r\nСлед изслушване на докладите организаторите предвиждат да се провеиде дискусия. \r\nКонференцията ще бъде открита в 12.30 часа на 13 септември. На нея са поканени да присъстват президентът Румен Радев, министърът на отбраната Красимир Каракачанов и кметът Галина Стоянова. \r\nСлавяна ГАЙДАРОВА", "date": "2019.09.12", "title": "Казанлък: Конференцията „Състояние и перспективи за развитие на отбранителните способности и сигурността на страната” ще се проведе в рамките на Националния събор на запасното войнство"}
{"url": "http://www.focus-news.net/news/2019/09/12/2698121/nimh-utre-shte-e-slanchevo-sled-obyad-s-vremenni-uvelicheniya-na-oblachnostta.html", "text": "Утре ще бъде слънчево, след обяд с временни увеличения на облачността над Източна България.  Това съобщи за  Агенция „Фокус“  дежурният синоптик Виктория Клещанова    от   Националния институт по метеорология и хидрология (НИМХ) . Ще духа слаб, в югоизточната половина от страната умерен североизточен вятър. Максималните температури ще бъдат между 26° и 31°. По Черноморието ще бъде предимно слънчево. Ще духа умерен североизточен вятър. Максимални температури на въздуха 26-27°, температурата на морската вода е 24-25°. Вълнението на морето ще бъде 3-4 бала. Над планините ще бъде предимно слънчево. Ще духа умерен до силен североизточен вятър. Максимална температура на височина 1200 метра – около 20°, на 2000 метра – около 12°. През почивните дни и в понеделник ще преобладава слънчево време с по-значителни временни увеличения на облачността в неделя, но вероятността за валежи е малка. В събота температурите ще са високи за средата на септември, максималните предимно между 27° и 32°. В по-голямата част от страната, с изключение на югоизточните райони, вятърът временно ще се ориентира от север-северозапад, ще бъде предимно умерен. През нощта срещу неделя в Западна България вятърът ще отслабне, в котловините ще стихне, а в Източна отново ще се обърне от североизток, с него за кратко ще нахлуе хладен въздух и в неделя дневните температури ще са по-ниски, в по-голямата част от страната - под 30°. В понеделник вятърът ще се ориентира от югоизток и през деня отново бързо ще се затопли, но сутрешните температури ще са предимно между 9° и 14°.", "date": "2019.09.12", "title": "НИМХ: Утре ще е слънчево, след обяд с временни увеличения на облачността"}
{"url": "http://www.focus-news.net/news/2019/09/12/2698119/d-r-atanas-kambitov-kmet-na-blagoevgrad-ploshtad-georgi-izmirliev-koyto-renovirahme-iztsyalo-2018-godina-e-izgraden-predi-32-godini-za-parvoto-poseshtenie-na-diplomaticheskiya-korpus.html", "text": "Площад „Георги Измирлиев“ в Благоевград, който реновирахме изцяло миналата година, е изграден преди 32 години за първото посещение на Дипломатическия корпус. Това каза кметът на Община Благоевград д-р Атанас Камбитов в официалното си слово пред ръководителите на дипломатически мисии и представителства на международни организации, които са на двудневно посещение в града, предаде репортер на  Радио „Фокус“ – Пирин . „Искам да Ви поздравя с „Добре дошли“ в Благоевград, столицата на Пиринския край, който днес посетихте. Имахте възможност да се обедите в красотата, в очарованието, в разнообразието, което предлага нашия регион. Вашето посещение „събужда“ у нас едни много приятни емоции и хубави спомени. Преди 32 години Благоевград беше основно променен, изграден с нов облик, а причината бе посещението на Дипломатическият корпус. Площада, на който сме и целия комплекс около него беше изграден тогава“, каза още д-р Атанас Камбитов. Той припомни, че преди 1 година площадното пространство е било напълно реновирано.  \r\n„Това стана възможно със средства от Оперативните програми. Запазихме изцяло визията като израз на благодарност и признателност към хората преди нас“, подчерта д-р Камбитов. Той заяви, че не случайно мотото на Благоевград е  „Древен и модерен“. „Древен с историята си още от времето на Римската империя и модерен с университети и хилядите млади хора. Надявам се, че ще почувствате пъстротата на културата и традициите, също и богатството на културния живот“, отбеляза д-р Камбитов. \r\nСлед края на официалната част ръководителите на дипломатически мисии и представителства на международни организации имаха възможността да се насладят на танцово представление на „емблемата“ на Благоевград Ансамбъл „Пирин“. Веднага след това всички се отправиха на обиколка из областния център. Поради тази причина полицейското присъствие в града е засилено. \r\nЛивия НИНОВА", "date": "2019.09.12", "title": "Д-р Атанас Камбитов, кмет на Благоевград: Площад „Георги Измирлиев“, който реновирахме изцяло 2018 година, е изграден преди 32 години за първото посещение на Дипломатическия корпус"}
{"url": "http://www.focus-news.net/news/2019/09/12/2698117/makfaksmakedoniya-hayko-maas-ne-vizhda-prechki-pred-zapochvaneto-na-pregovori-za-priemaneto-na-severna-makedoniya-v-es.html", "text": "Германският министър на външните работи Хайко Маас е оптимист по отношение на започването на преговорите за членство на Северна Македония в ЕС, съобщава  “Макфакс“ . \r\nТой заяви това на среща с външният министър на Македония, Никола Димитров, който е на визита в Берлин. \r\nВ срещата между двамата министри бяха очертани постигнатото, текущото развитие и перспективите във връзка с очакванията на Скопие от заседанието на Съвета на Европейският съюз през октомври. \r\nМаас потвърди подкрепата си за Македония, като отбеляза, че е оптимист във връзка с очакванията на Съвета и не вижда повече пречки пред това Скопие да започне преговори за членство с Брюксел. \r\nДимитров от своя страна изрази благодарност за последователната германска подкрепа. Обсъдени бяха и двустранните отношения между Скопие и Белрин и възможностите за тяхното задълбочаване, особено в областта на икономическото сътрудничество. \r\n \r\n Превод и редакция:  Теодор Пенев", "date": "2019.09.12", "title": "„Макфакс“(Македония): Хайко Маас не вижда пречки пред започването на преговори за приемането на Северна Македония в ЕС"}
{"url": "http://www.focus-news.net/news/2019/09/12/2698118/pernik-kampaniyata-da-izchistim-balgariya-zaedno-2019-shte-se-provede-s-aktivno-vklyuchvane-na-teritorialnite-strukturi-i-obshtinite-v-oblastta.html", "text": "Кампанията \"Да изчистим България заедно\" '2019 ще се проведе с активно включване на териториалните структури и общините в област Перник. Това съобщиха от пресцентъра на  Областна администрация - Перник . Областният управител на Перник Ирена Соколова и служителите на Областна администрация Перник организират инициативата „Да изчистим България заедно\" на територията на областта.  \r\nТази събота, 14 септември, те ще почистват за поредна година едно от емблематичните и обичани места за отдих на перничани – пътеката до местността \"Мечката\" под хижа \"Славей\". \r\nПо покана на областния управител и директорите на ведомствата, служителите от 14 институции са заявили желанието си да се включат в кампанията, като сами са определили своите локации за почистване. \r\nДирекция \"Бюро по труда\" ще почиства Западния парк в гр. Перник.  \r\nРегионална дирекция \"Пожарна безопасност и защита на населението\" ще почиства терените пред сградата на РСПБЗН, както и парковата част от северната страна на сградата. \r\nРегионална здравна инспекция ще почисти прилежащите терени на Инспекцията, намиращи се гр. Перник ул. Миньор №15. \r\nТериториална дирекция \"Национална сигурност\" ще чисти в района на паркинга до Първо Районно управление. \r\nЦентърът за спешна медицинска помощ ще почисти бъдещия терен за построяване на новия ЦСМП, намиращ се в двора на МБАЛ „Рахила Ангелова“. \r\nОбластна дирекция на МВР ще чисти следните обекти:  \r\n- ул. „Самоков“ №1 – задния двор на сградата и прилежащите терени; Местност „Драгановец“ – сградата на питомника и прилежащия терен; ул. „Черноризец Храбър“ № 29 – двора на сградата „Складова база на ОДМВР Перник и прилежащите терени;  \r\n- квартал „Изток“, ул.„ Минск“ №6 - район на II РУ и прилежащите терени;  \r\n- гр. Брезник, ул. „Андрей Михайлов“ № 80 - района на РУ Брезник  и прилежащия терен;  \r\n- гр. Трън, ул. „Харалампи Стоянов“ № 1 - района на РУ Трън и прилежащия терен.  \r\nОбластна дирекция по безопасност на храните ще почисти и облагороди терена около сградата. Регионална дирекция по горите ще се включи с почистване в района на хижа „Славей”. Отдел „Статистически изследвания” ще почисти района на Изчислителния център. \r\nОбластно пътно управление ще почисти следните обекти:  \r\n- Управление - ул. \"Софийско шосе\" 31;  \r\n- РПС Перник - АМ \"Струма – чешма с. Старо село;  \r\n- РПС Радомир - Път I-6 – чешма Драгомирово;  \r\n- РПС Брезник - Път III-811 - чешма отбивка Брезник;  \r\n- РПС Трън - Път II-63 – чешма Секирица. \r\nОбщините от област Перник ще се включат в деня на голямото почистване с дейности в междублокови пространства, локации за отдих и развлечения, важни обществени места. \r\nВече девета поредна година инициативата „Да изчистим България заедно” ще превърне в един отбор хиляди хора, които искат да живеят на едно по-чисто място. Емблематичната кампания отрежда водещо място на България сред страните с най-добри доброволчески практики в грижата за околната среда. \r\nОбластният управител разпредели средства за транспортиране на събраните отпадъци на общините от региона под формата на бонове за гориво, предоставени от Предприятието за управление на дейностите по опазване на околната среда. Губернаторът е обезпечил участващите и с почистващи материали - чували и ръкавици.", "date": "2019.09.12", "title": "Перник: Кампанията \"Да изчистим България заедно\" '2019 ще се проведе с активно включване на териториалните структури и общините в областта"}
{"url": "http://www.focus-news.net/news/2019/09/12/2698115/sliven-pozhar-gori-v-rayona-na-kotel-ognebortsite-polagat-usiliya-da-predotvratyat-prehvarlyaneto-mu-v-gorskite-masivi.html", "text": "Голям пожар е възникнал по обяд в суха папрат в местността Сухи дял над Котел, съобщи за  Радио \"Фокус\" - Сливен  говорителят на  ОДМВР - Сливен  Първолета Мандинска.  \r\nПожарът е обхванал голяма площ, пожарникарите полагат всички усилия да предотвратят прехвърлянето му в горските масиви. На място са пет автомобила - от Сливен, Котел и Омуртаг. На място е и комисар Владимир Демирев, началник на Сливенската противопожарна служба.  \r\nНяма опасност за града. Сигналът за възникналия пожар е получен в 12 часа по обяд, пожарникарите веднага са се насочили към мястото на огъня.", "date": "2019.09.12", "title": "Сливен: Пожар гори в района на Котел, огнеборците полагат усилия да предотвратят прехвърлянето му в горските масиви"}
{"url": "http://www.focus-news.net/news/2019/09/12/2698113/ministar-krasimir-valchev-obrazovanieto-ne-e-byurokratichna-sistema.html", "text": "Образованието не е бюрократична система. Това каза министърът на образованието и науката Красимир Вълчев по време на публичното представяне на политиките на МОН през новата учебна година в областта на средното и висшето образование, предаде репортер на  Радио „Фокус“ . Той каза още, че сами по себе си учебните програми не биха могли да направят промяната в образователната система. Вълчев припомни, че според международните изследвания страната ни има проблем с функционалната грамотност. „Промяната трябва да мине през всеки учител, но преди това трябва да мине през регионалните управления и всеки директор“, обясни той. Министърът каза още, че стартира програма „Мотивирани учители“, която се състои от три модула. „Първият модул включва най-проблемите дисциплини. По него МОН финансира придобиването на педагогическа квалификация от специалисти, които са завършили друго висше образование за включване в педагогическа професия. По вторият модул финансираме придобиването на допълнителна педагогическа квалификация за учители, които имат такава. Тя е предимно за малките училища, където трябва да се съвместяват норми и един учител трябва да преподава по повече от един предмет. Финансираме и придобиването на педагогическа правоспособност по специална педагогика, защото за да осигурим ресурсната подкрепа  трябва да имаме специалисти и в малките отдалечени места. Третият модул е за подготовката на учители, които да преподават в най-проблемите училища. Там допълнителното възнаграждение е повишено от 300 на 500 лв.“, каза Вълчев. \r\nБиляна БОЗИНАРЕВА", "date": "2019.09.12", "title": "Министър Красимир Вълчев: Образованието не е бюрократична система"}
{"url": "http://www.focus-news.net/news/2019/09/12/2698120/tass-rumanskiyat-prezident-otnovo-otkaza-da-priznae-legitimnostta-na-pravitelstvoto-na-viorika-danchile.html", "text": "Румънският президент Клаус Йоханис отново отказа на премиера Виорика Данчиле да назначава нови министри, като нарече вече предложените назначения „недействителни“, предава  ТАСС . \r\nДържавният глава каза това в изявление, излъчено от основните телевизионни канали в Румъния. \r\n„Тези назначения са невалидни и аз очевидно ще ги отхвърля\", каза той, като посочи, че след разпадането на управляващата коалиция, правителството трябва да получи вот на доверие в парламента преди да започне отново да функционира. \r\n\"Нов министър може да бъде назначен в правителството едва след като получи вот на доверие в румънския парламент“, каза Йоханис. \r\nВ края на август политическият състав на управляващата коалиция се промени и сега той трябва да бъде одобрен от вот на доверие в парламента.  \r\nРъководителят на кабинета каза, че новият състав на правителството ще бъде гласуван в парламента през следващата седмица, без да посочва точна дата.  \r\nНа този етап, поради реорганизацията на кабинета и оставките на трима министри, редица министерства в Румъния нямат ръководители, включително тези на вътрешните работи, образованието, правосъдието, околната среда и енергетиката.  \r\n \r\n Превод и редакция:  Теодор Пенев", "date": "2019.09.12", "title": "ТАСС: Румънският президент отново отказа да признае легитимността на правителството на Виорика Данчиле"}
{"url": "http://www.focus-news.net/news/2019/09/12/2698124/radio-fokus-burgas-specheli-pri-distsiplinata-pozharna-mishena-v-sastezanieto-mladezhki-protivopozharni-otryadi.html", "text": "Радио „Фокус“-Бургас  спечели при дисциплината „Пожарна мишена“ в състезанието „Младежки противопожарни отряди“ в рамките на Седницата на пожарната безопасност в Бургас.  \r\nПроведоха се демонстрации с пожарогасители, на спасителни дейности чрез използване на алпийски способи и на височинно спасяване. В демонстрациите се включиха представители на БЧК, ученици от училище „Княз Борис“, жители и гости на Бургас. \r\nДеница ДИМИТРОВА", "date": "2019.09.12", "title": "Радио „Фокус“-Бургас спечели при дисциплината „Пожарна мишена“ в състезанието „Младежки противопожарни отряди“"}
{"url": "http://www.focus-news.net/news/2019/09/12/2698123/reuters-voennomorskata-operatsiya-v-ormuzkiya-protok-spomaga-za-stabiliziraneto-na-koraboplavaneto-v-regiona-smyata-britanski-admiral.html", "text": "Решението на Великобритания да изпрати военни кораби в Ормузкия проток е помогнало за стабилизирането на търговското корабоплаване в региона, няколко седмици след като Иран конфискува кораб, плаващ под британски флаг, предава  Reuters . \r\nКорабът „Стена Имперо“ беше пленен от иранските власти малко след като ирански танкер беше задържан в Гибралтар. \r\n„Разположихме се в региона точно за да го стабилизираме“, заяви Вицеадмирал Джери Кид, командир от Британския кралски флот. \r\n„Уверен съм, че вършим добра работа. Винаги сме нащрек“, добави той. \r\nКралският флот обяви, че е осигурил безопасността на почти 90 британски кораба, преминаващи през Ормузкия проток, които са пренасяли около 6 млн. тона товари през последните два месеца. \r\n„Тук сме за да се подсигурим, че се спазва международното право и ще останем тук доколкото е необходимо“, добави Кид.  \r\nПрез тази година в залива бяха нападнати няколко търговски кораба. Вашингтон обвинява Иран за тези нападения, макар Техеран да отрича да носи отговорност за тях. \r\n \r\n Превод и редакция:  Теодор Пенев", "date": "2019.09.12", "title": "Reuters: Военноморската операция в Ормузкия проток спомага за стабилизирането на корабоплаването в региона, смята британски адмирал"}
{"url": "http://www.focus-news.net/news/2019/09/12/2698125/gd-granichna-politsiya-trafikat-na-gkpp-kapitan-andreevo-i-gkpp-lesovo-e-osobeno-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция е особено интензивен на изход за товарни автомобили. Това съобшиха от  ГД \"Гранична полиция\" . На границата с Румъния трафикът е интензивен на ГКПП \"Русе\", също на изход за товарни автомобили. \r\nОт съображение за безопасност поради ниското ниво на Дунав фериботната платформа, обслужваща връзката Оряхово – Бекет, работи само в светлата част на денонощието – от 08.00 ч. до 22.00 ч. \r\nВъв връзка с извършване на ремонтно строителни дейности за времето до 14 октомври 2019 г. преминаването през ГКПП \"Златарево\" ще бъде затруднено. \r\nПреминаването през всички контролно-пропускателни пунктове на границите със Сърбия, Северна Македония и Гърция се осъществява нормално.", "date": "2019.09.12", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Лесово\" е особено интензивен на изход за товарни автомобили"}
{"url": "http://www.focus-news.net/news/2019/09/12/2698128/kmetat-na-dobrich-yordan-yordanov-blagodarya-na-zhuri-i-uchastnitsi-che-za-23-ta-poredna-godina-v-dobrich-se-provezhda-mezhdunarodniyat-muzikalen-festival-nadezhdi-talanti-maystori.html", "text": "Благодаря на жури и участници, че за 23-та поредна година в Добрич се провежда Международният музикален фестивал (ММФ) „Надежди, таланти, майстори“. С тези думи кметът на добруджанския град Йордан Йорданов започна приветственото си слово при закриването на форума, предаде кореспондентът на  Радио „Фокус” – Варна . По думите на кмета част от името на фестивала – „Надежди“, символизира не само началото на музикалната кариера на младите творци, но и вярата, че този престижен конкурс, утвърдил се във времето и дал път на много млади дарования, ще пребъде със своята значимост не само за Добрич, но и за страната ни, защото е доказано назад във времето, че таланти се раждат на сцената в добруджанския град. Йордан Йорданов пожела на младите участници да достигнат авторитета и уважението на журито. И тази година то бе председателствано от проф. Виктор Чучков - пиано. Негови членове са проф. Гинка Гичкова - цигулка, доц. Огнян Константинов – виола, преподавател в НМА „Проф. Панчо Владигеров“ в София и за първи път д-р Столина Добрева – китара, директор на НМУ „Л. Пипков“ в София и доц. Дино Имери – пиано, от Република Северна Македония. Тази вечер се състоя тържественото награждаване на лауреатите в различните възрастови групи и категории. Гран При на ММФ „Надежди, таланти, майстори“ – 2019 г. бе присъден на Лора Мартинова Маркова – цигулка. По традиция журито поднесе музикален поздрав към публиката със свои изпълнения. Те бяха последвани от концерт на млади дарования, спечелили призови места в тазгодишното издание на фестивала.  \r\nЖулиета НИКОЛОВА", "date": "2019.09.12", "title": "Кметът на Добрич Йордан Йорданов: Благодаря на жури и участници, че за 23-та поредна година в Добрич се провежда Международният музикален фестивал „Надежди, таланти, майстори“"}
{"url": "http://www.focus-news.net/news/2019/09/12/2698126/ria-novosti-cheshkiyat-parlament-odobri-chlenstvoto-na-severna-makedoniya-v-nato.html", "text": "Чешкият парламент с мнозинство одобри влизането на Северна Македония в НАТО, като членството на Скопие подкрепиха 124 от 148 присъстващи депутати, предава  РИА Новости . \r\n„Северна Македония има нашата дългосрочна подкрепа по пътя си към НАТО и Европейският съюз. Радвам се, че парламентът одобри споразумението за присъединяването на страната към алианса.“, заяви външният министър на Чехия Томаш Петршичек.  \r\n„Освен всичко друго, това е и сигнал за други държави, че НАТО не е затворен клуб\", добави той. \r\nГласуването бе наблюдавано от местата за наблюдатели в парламента от министър-председателятна Северна Македония Зоран Заев, който беше и първият, който поздрави чешкия премиер Андрей Бабиш за гласуването. \r\nЕдинствено депутатите от движението \"Свобода и пряка демокрация\" (СПД) се изказаха остро срещу приемането на Северна Македония в НАТО. \r\n„Категоричен съм против разширяването на НАТО за сметка на нестабилни държави, които нямат ресурси за това, нито политически, нито военни.“, заяви депутатът от СПД Радован Вих. \r\n„Наблюдавам състава на НАТО и не мога да си отговоря на въпроса функционира ли НАТО все така, както трябва, или само на хартия?“, добави той. \r\n \r\n Превод и редакция:  Теодор Пенев", "date": "2019.09.12", "title": "РИА Новости: Чешкият парламент одобри членството на Северна Македония в НАТО"}
{"url": "http://www.focus-news.net/news/2019/09/12/2698122/afp-turskiyat-sad-osvobodi-petima-zadarzhani-bivshi-opozitsionni-zhurnalisti.html", "text": "Турският апелативен съд нареди освобождаването на петима бивши журналисти от опозиционния вестник “Cumhuriyet Daily”, предава  AFP , като се позовава на информация на турски адвокат. \r\n„След съдебната заповед очакваме освобождаването на петима души от вестника тази вечер“, заяви адвокатът Тора Пекин.  \r\nПетимата бяха осъдени миналата година за „подпомагане и съучастничество с терористични групи“. \r\n \r\n Превод и редакция:  Теодор Пенев", "date": "2019.09.12", "title": "AFP: Турският съд освободи петима задържани бивши опозиционни журналисти"}
{"url": "http://www.focus-news.net/news/2019/09/12/2698129/predstoyashti-mezhdunarodni-sabitiya-za-13-septemvri-agentsiya-fokus.html", "text": "Природозащитници планират да затворят летището „Хартроу“ с безпилотни самолети. \r\n*** \r\n \r\n  Президентите на Украйна, Естония и Финландия присъстват на Европейския стратегически форума в Ялта. \r\n*** \r\n \r\n  Активистът срещу промените в климата Грета Тунберг се присъединява към протестите в столицата на САЩ. \r\n*** \r\n \r\n  Изслушване в съда за Тони Ернандез, брат на президента на Хондурас, за трафик на наркотици. \r\n*** \r\n \r\n  Изслушване в съда за президентският кандидат Набил Кароуи. \r\n*** \r\n  Масови шествия за защита на природата.  \r\n*** \r\n \r\n  Протести срещу корупционните скандали в Сенегал.", "date": "2019.09.12", "title": "Предстоящи международни събития за 13 септември (Агенция „Фокус“)"}
{"url": "http://www.focus-news.net/news/2019/09/12/2698134/sofiya-zabranyava-se-vlizaneto-na-prevozni-sredstva-v-transportniya-tunel-svarzvasht-bulalmalinov-i-severnoto-lokalno-platno-na-okolovrasten-pat.html", "text": "От 21.00 до 23.00 ч. се забранява влизането на пътни превозни средства за максимум от три минути за заснемане на кадър в транспортния тунел, свързващ бул. \"Ал. Малинов\" и северното локално платно на Околовръстния път в София. Това съобщиха от  пресцентъра на Столична община .", "date": "2019.09.12", "title": "София: Забранява се влизането на превозни средства в транспортния тунел, свързващ бул.“Ал.Малинов“ и северното локално платно на Околовръстен път"}
{"url": "http://www.focus-news.net/news/2019/09/12/2698131/tass-putin-otbelyaza-znachenieto-na-satrudnichestvoto-mezhdu-rusiya-i-izrael-po-vaprosite-za-sigurnostta-na-sreshtata-si-s-netanyahu.html", "text": "Руският президент Владимир Путин придава особено значение на взаимодействието на Руската федерация и Израел в областта на сигурността, предава агенция  TACC . \r\n„До голяма степен благодарение на вашите усилия (на Израел), нашите отношения придобиха ново качество по въпросите за сигурността“, заяви Путин, откривайки преговорите с израелският министър-председател Бенямин Нетаняху в Сочи. \r\nСпоред Путин това взаимодействие е много важно, „особено предвид продължаващата заплаха от страна на международния тероризъм“. \r\nТой смята, че на изборите в Израел ще победят отговорни политици, които ще съхранят добрите отношения на Тел Авив с Руската Федерация. \r\nРуският лидер каза още, че планира да посети Израел на възпоменателните събития в началото на следващата година във връзка с годишнината от освобождението на концентрационния лагер в Аушвиц и Деня на Холокоста. \r\n„Президентът на Израел ме покани да посетя страната във връзка с (годишнината) от освобождението на Аушвиц и Денят на Холокоста. Аз с удоволствие ще дойда в Израел“, заяви Путин. \r\n \r\n Превод и редакция:  Теодор Пенев", "date": "2019.09.12", "title": "ТАСС: Путин отбеляза значението на сътрудничеството между Русия и Израел по въпросите за сигурността на срещата си с Нетаняху"}
{"url": "http://www.focus-news.net/news/2019/09/12/2698127/lovech-79-godishna-zhena-e-s-opasnost-za-zhivota-sled-kato-e-prekarala-poveche-ot-2-denonoshtiya-v-gorata-kray-selo-shipkovo.html", "text": "Полицаи са открили 79-годишна жена, прекарала повече от 2 денонощия в гората край село Шипково. Това съобщиха от пресцентъра на  МВР . На 11 септември, около 19.00 часа, в Районно управление на МВР - Троян е получен сигнал от кмета на село Шипково, че от 9 септември 79-годишна самотноживееща жена от селото е напуснала дома си и оттогава е в неизвестност. Жената била обявена за местно издирване и незабавно били сформирани екипи от служители на управлението, които започнали търсенето й. Благодарение щателното претърсване на гориста местност край село Шипково по обяд жената е открита жива и, поради здравословни проблеми - в безпомощно състояние. Откарана е незабавно за лечение в болница, с опасност за живота.", "date": "2019.09.12", "title": "Ловеч: 79-годишна жена е с опасност за живота, след като е прекарала повече от 2 денонощия в гората край село Шипково"}
{"url": "http://www.focus-news.net/news/2019/09/12/2698132/pazardzhik-gorski-pozhar-gori-na-tezhak-teren-kray-yazovir-batak-oganyat-e-lokaliziran.html", "text": "Пожарникари от Регионална дирекция „Пожарна безопасност и защита на населението“ (РДПБЗН)-Пазарджик са локализирали и към момента доизгасяват горски пожар на тежък терен в района на язовир „Батак“. Това съобщиха от пресцентъра на  МВР . Сигналът за възникналия огън е постъпил в ранните следобедни часове, засегната е площ от около 100 дка смесена гора, както и сухи треви и храсти. Заради тежкия терен към мястото са изпратени огнеборци и техника от районите служби в Батак, Пещера, Велинград и Пазарджик. Заедно с тях в гасенето са участвали горски служители с високопроходима техника. На по-късен етап от въздуха в гасенето е включен и хеликоптер от Авиобаза „Крумово“. Машината е направила 25 захода и изхвърляла вода върху сложния пресечен терен. \r\nСигнал за пожара в сухи треви и папрат в землището на Котел е постъпил в РДПБЗН-Сливен по обед. Незабавно на място са насочени пет екипа от сливенската пожарна служба, предислоциран е и екип от пожарната в Омуртаг. В действията по овладяване на огъня са се включили също служители на Държавното горско стопанство и доброволческа група от Котел. \r\nИ двата пожара не представляват опасност за населените места в съответните райони. Няма данни за пострадали и загинали хора.", "date": "2019.09.12", "title": "Пазарджик: Горски пожар гори на тежък терен край язовир Батак, огънят е локализиран"}
{"url": "http://www.focus-news.net/news/2019/09/12/2698135/boyan-tomov-grazhdanite-sa-stanali-po-budni-po-aktivni-i-okazvat-po-golyam-grazhdanski-kontrol.html", "text": "Гражданите са станали по-будни, по-активни и оказват по-голям граждански контрол. Това каза за предаването „Това е България“ на  Радио „Фокус“  директорът на портала на българските общини „Кмета.бг“ Боян Томов. По негови думи градоначалниците са по-внимателни, предпазливи и се стараят да изпълняват това, което са обещали. \r\n“Има градове, в които все още гражданите очакват местната управа да работи за привличане на повече инвестиции и отваряне на работни места. Но все повече градове имат нужда от добра градска инфраструктура, паркове, места за отдих, чистота и добро уреждане на тротоарните и уличните междублокови пространства. Това са важните теми на хората. И вярвайте ми, че ако един кмет не направи един голям булевард, а направи 10 улички в кварталите, хората много повече ще го приемат и ще го признаят, отколкото ако е направил един булевард”, обясни той. \r\nБоян Томов каза още, че победителят в конкурса „Кмет на годината“ ще стане известен след 15 септември и ще бъде обявен на церемония на 18-ти септември. Той призова кампаниите за местните избори през октомври да бъдат положителни, кандидатите да обърнат внимание на желанията на гражданите, а те да се вслушат повече в идеи, а не в черен пиар. \r\n \r\nЦоня СЪБЧЕВА", "date": "2019.09.12", "title": "Боян Томов: Гражданите са станали по-будни, по-активни и оказват по-голям граждански контрол"}
{"url": "http://www.focus-news.net/news/2019/09/12/2698136/dots-d-r-deyan-rabovyanov-arheolog-krepostta-buzovo-kale-kray-kazanlak-e-imala-seriozno-obitavane-a-veroyatno-i-izpolzvane-i-prez-srednovekovieto.html", "text": "По време на археологическите разкопки на крепостта Бузово кале това лято  се концентрирахме в проучването на югоизточната и част, където се предполагаше, че е разположен входът, каза за  Радио „Фокус”  ръководителят на разкопките доц. д-р Деян Рабовянов. Той поясни, че в тази част са разположени крепостна църква с две линии на крепостните съоръжения и с многобройни жилища от различни периоди.  \r\nУченият подчерта, че разкопкитев района датират от 2016 година. „Това е една стъбилна традиция да проучваме крепостта, а и преди това църквата, която е извън крепостта, на съседната скална тераса на планината.”, отбеляза Рабовянов и поясни, че тази година основно разкопките са разширени в западна посока от църквата, изцяло е разкрит нейният притвор, разкрит е вътрешният вход, т. е., входа към вътрешната крепостна стена и един портик, който е бил пред църквата. \r\nПолучените резултати са много добри според учения, относно датировката на крепостта, нейното използване и различните и опожарявания. Паралелно с монументалните строежи, са разкрити и жилища от ранно – византийския период във вътрешността зад крепостните стени. „Две големи жилища, които предоставиха много интересни многобройни материали. Важно е да отбележим, че макар видимите останки на крепостта, на църквата с нейните периоди, входовете, жилищата, да са от ранно – византийския период, т.е. от 5 и 6 век след Христа, крепостта е имала сериозно обитаване, а вероятно и използване през Средновековието”, каза доц. Рабовянов, подчертавайки, че това е потвърдено с доста материали, открити тази година – керамика, интересни находки, монети, коланни апликации и други. „Това, което беше в някаква степен за нас изненада, беше присъствието в крепостта през раннно – средновековния период, т.е. през периода на Първото българско царство. Става въпрос за присъствие най – вероятно още от 9 и 10 век, сигурно през 11 и 12 век. Има доста ранна керамика, която показва, че тя е била обживяна още по времето на Първото българско царство. Големият възход в ползването е и вероятно по – късно, в периода на византийското владичество 11 – 12 век и продължава през периода на Второто българско царство”, поясни доц. Рабовянов. \r\nТой подчерта, че бъдещата работа на археологическия екип може да бъде насочена към две основни точки в проекта „Бузово кале”. Едната е, че вече се провежда процедура за обявяването на крепостта за паметник на културата с национално значение и се чакат резултатите от него. Паралелно с това съвместно с Исторически музей „Искра” се работи по проекти свързани с консервация и реставрация на крепостта. \r\nРабовянов поясни, че ако разкопките продължат през 2020 година, те ще бъдат концентрирани отново в тази част на крепостта, за да бъде тя допроучена и да бъде евентуално открит входът на самата крепост, включително и да бъде обогатена колекцията на Исторически музей „Искра” с откритите материали. ” Всички, които са открити до момента остават в Казанлък. Миналата и тази година открихме многобройни монети, включително и златни, предмети на въоръжението, украшения, много керамика.”, посочи Рабовянов.  \r\nПредстои да бъде осъществена аерофотография на обекта, осигурено и е 3D лазерно сканиране на останките, т.е всички зидове ще бъдат документирани като триизмерен компютърен модел, след което те ще бъдат покрити с геотекстил, като по този начин ще бъдат запазени в зимните условия. \r\nОсвен доц. Рабовянов в екипа осъществил разкопките на крепостта Бузово кале тази година са включени още трима учени и 10-тина работници.  \r\nСлавяна ГАЙДАРОВА", "date": "2019.09.12", "title": "Доц. д-р Деян Рабовянов, археолог: Крепостта Бузово кале край Казанлък е имала сериозно обитаване, а вероятно и използване и през Средновековието"}
{"url": "http://www.focus-news.net/news/2019/09/12/2698133/ria-novosti-zelenski-poiska-ot-sada-da-otneme-litsenza-na-ukrainska-televiziya.html", "text": "Кабинетът на президента на Украйна Владимир Зеленски поиска от съда да отнеме лицензите на телевизионния канал „NewSone“ възможно най-скоро, предава  РИА Новости , като се позовава на украински медии. \r\nПо-рано Националният съвет на Украйна за телевизията в страната реши да се обърне към съда с искане за отмяна на лиценза на “NewsOne”. Ръководителят на Комисията по свободата на словото във Върховната рада Нестор Шуфрич определи ситуацията като политически мотивирана.  \r\nСпоред информацията, службата на Зеленски вече е разговаряла с ръководството на Окръжния съд, както и с Шести административен апелативен съд, „който трябва да одобри решението на първа инстанция“.  \r\n„И на двата съда беше дадена задача да разгледат жалбата на Националния съвет възможно най-бързо и да лишат телевизията от лицензите им\", твърди украински юрист.  \r\nГенералната прокуратура в Украйна започна по-рано дело срещу телевизията “NewsOne” по обвинения в излъчване на „реч на омразата“, както и за „държавна измяна“ в полза на Русия. \r\n \r\n Превод и редакция:  Теодор Пенев", "date": "2019.09.12", "title": "РИА Новости: Зеленски поиска от съда да отнеме лиценза на украинска телевизия"}
{"url": "http://www.focus-news.net/news/2019/09/12/2698130/komisar-vladimir-demirev-rdpbzn-sliven-silniyat-vyatar-prechi-na-pozharnikarite-da-lokalizirat-pozhara-nad-kotel.html", "text": "Силите на Противопожарните служби от Сливен, Котел и Омуртаг засега не успяват да локализират пожара в местността Сухи дял над Котел. Причината за това е силният вятър и сушавата година, съобщи за  Радио \"Фокус\" - Сливен  директорът на Регионална дирекция \"Пожарна безопасност и защита на населението\" (РДПБЗН) - Сливен Владимир Демирев, който ръководи гасенето. \"Огънят се прехвърля заради вятъра, за съжаление събраните сили и средства не успяват да го овладеят\", съобщи комисар Демирев. Огънят е обхванал много голяма площ и на пожарникарите им се налага да работят на широк фронт, посочи Демирев.   \r\nВсе още не може да се направи преценка, каква площ е обхваната от огъня, той на места е загасен, но пламва на друга, допълни още началникът на Сливенската пожарна.   \r\nСигналът за  пожара е постъпил около 12.00 часа днес. На място са насочени екипи от Сливен, Котел и Омуртаг. Включено е и доброволното формирование от Котел.", "date": "2019.09.12", "title": "Комисар Владимир Демирев, РДПБЗН - Сливен: Силният вятър пречи на пожарникарите да локализират пожара над Котел"}
{"url": "http://www.focus-news.net/news/2019/09/12/2698137/anadolu-agency-chetirima-dushi-sa-zaginali-pri-teroristichna-ataka-v-turtsiya.html", "text": "Поне четирима цивилни са били убити, а 13 са били ранени в терористична атака в югоизточната част на Турция, предава  Anadolu Agency . \r\nЦелта на атаката е бил автомобил с цивилни и е била дело на обявената от Анкара за терористична организация „Работническа партия на Кюрдистан“ (ПКК), според властите в Диарбекир. \r\nГрупировката е използвала самоделно устройство за да взриви автомобил, превозващ дървосекачи, се казва в изявлението на местните власти.  \r\nВсички ранени са получили навременна медицинска помощ и са били откарани в болница. \r\nГрупировката ПКК е обявена за терористична организация от Турция, САЩ и Европейския съюз и според турските власти е отговорна за смъртта на десетки хиляди души. \r\n \r\n Превод и редакция:  Теодор Пенев", "date": "2019.09.12", "title": "Anadolu Agency: Четирима души са загинали при терористична атака в Турция"}
{"url": "http://www.focus-news.net/news/2019/09/12/2698138/pernik-sigurnostta-i-patnata-bezopasnost-predi-starta-na-uchebnata-godina-byaha-osnovna-tema-na-zasedanie-na-oblastnata-komisiya-po-bezopasnost-na-dvizhenieto.html", "text": "Областният управител Ирена Соколова ръководи заседанието на Областната комисия за безопасност на движението по пътищата в Перник, което се проведе с участието на Малина Крумова – председател на Държавна агенция „Безопасност на движението по пътищата”. Това съобщиха пт  Областна администрация - Перник . \r\n„Виждаме една много голяма активизация навсякъде по места за свикване и ефективна работа на областните комисии по безопасност на движението“, подчерта Малина Крумова и допълни, че изпращането на методически указания за тяхното регулярно провеждане е била една от първите инициативи на новата агенция, което вече дава резултат. „Това е много важно, защото на място вие знаете какви са проблемите и те често не могат да бъдат решени с политики на национално ниво, а с ефективни инициативи на местно“, обърна се тя към регионалните представители на институциите и местната власт. По думите ѝ в следващите дни в още няколко региона ще бъдат проведени подобни срещи посветени на превенцията преди и по време на учебната година, а мерки се вземат в цялата страна. \r\nОбластният управител изтъкна добрата и резултатна работа на Държавна агенция „Безопасност на движението по пътищата” утвърдила нови механизми и разпоредби за пътна безопасност и намаляване на пътния травматизъм. \r\nНа срещата присъстваха представители на ОД на МВР Перник, Община Перник, Община Радомир, Община Брезник, Община Земен, Община Трън, Община Ковачевци, БЧК, „Автомобилна администрация, ЦСМП - Перник, РУО – Перник, РЗИ. \r\nВ хода на заседанието бе докладвано за предприетите мерки, свързани със стартирането на новата учебна година и обезопасяването на районите около училищата и детските градини на територията на шестте общини. Взети са мерки по подновяване на хоризонталната маркировка, вертикалната пътна сигнализация и монтирането на знаци и елементи за ограничаване на скоростта. \r\nГлавен инспектор Слави Лазов представи информация от ОД на МВР – Перник, сектор „Пътна полиция“, за актуалното състояние на оперативната и пътнотранспортната обстановка от последното тримесечие на тази година за областта. Справка за периода 01.07.2019 г. – 10.09.2019  г., показа, че броят на настъпилите пътно транспортни произшествия е 94. В сравнение със същия период на 2018 г., общият брой на регистрираните ПТП е 139. От регистрираните през последното тримесечие ПТП-а са загинали 3 и са ранени 21 лица. \r\nНачалникът на Регионалното управление по образованието Ваня Коконова докладва, че е провела среща с директорите на всички училища на територията на областта, на която е обсъдена и темата за пътната безопасност. Кокона добави още, че съвместно с ОДМВР и БЧК, провеждат периодични инициативи, които са в полза на децата като активни участници в движението. \r\nИзпълняващият длъжността началник на Областен отдел \"Автомобилна администрация\" Румен Димитров докладва, че преди старта на новата учебна година текат прегледи относно техническата изправност на училищните автобуси. \r\nПредседателят на Държавна агенция „Безопасност на движението по пътищата” Малина Крумова даде висока оценка за работата на комисията и институциите имащи отношение към пътната безопасност в област Перник. Тя заяви, че трябва да се продължи работата в насока търсене на варианти и решения за намаляване на рисковете и спад в пътния травматизъм.", "date": "2019.09.12", "title": "Перник: Сигурността и пътната безопасност преди старта на учебната година бяха основна тема на заседание на Областната комисия по безопасност на движението"}
{"url": "http://www.focus-news.net/news/2019/09/12/2698140/smolyan-avtomobilnoto-shou-smolyan-race-2019-ima-blagotvoritelna-kauza-da-varnem-nadezhdata-na-alkan-da-prohodi-otnovo.html", "text": "И това издание на зрелищното автомобилно шоу Smolyan Race '2019 ще мине под знака на благотворителността. Това съобщиха от пресцентъра на  Община Смолян . Организаторите на събитието започват кампания, за да може 24-годишният Алкан Челеби да проходи отново. На 7 май 2015 г. животът му се преобръща след тежка автомобилна катастрофа. Последиците от инцидента са обездвижване на краката. Доктори в Турция дават шанс на Алкан да проходи отново, но за поредицата от операции, които трябва да претърпи са необходими 50 000лв. Тази сума е непосилна за семейството му. \r\nПо този повод организаторите на  Smolyan Race '2019 решават със средствата от таксите за състезанието, както и тези от кутията за дарения да подпомогнат  лечението на Алкан, за да проходи отново.  Кутията ще бъде поставена в Младежкия дом и дарения ще се събират по време на самото състезание.     \r\nЗа тези, които няма да имат възможност да посетят, събитието или искат директно да помогнат, могат да направят това чрез банковата сметка за набиране на средства за Алкан с IBAN: BG46 STSA 9300 0021 7516 09 (в лева). \r\nЗа допълнителна информация: GSM: 0878761846  и 0876080992. На тези телефони отговарят майка му и сестра му.  \r\n\"Включете се в нашата благотворителна кауза, за да върнем надеждата на Алкан да проходи отново\", призовават от Smolyan Race '2019 . \r\nПрипомняме, че състезанието ще се проведе на 5 и 6 октомври т.г. в  Смолян. Организатори са \"Авто мото клуб Смолян\". Автомобилното шоу се реализира с подкрепата на Община Смолян и ДА „Безопасност на движението по пътищата”.", "date": "2019.09.12", "title": "Смолян: Автомобилното шоу Smolyan Race '2019 има благотворителна кауза - „Да върнем надеждата на Алкан да проходи отново”"}
{"url": "http://www.focus-news.net/news/2019/09/12/2698144/sliven-prodalzhava-gaseneto-na-pozhava-v-mestnostta-suhi-dyal-nad-kotel.html", "text": "Няма промяна в обстановката в местността Сухи дял над Котел, където около обяд пламна пожар в суха папрат, съобщи за  Радио \"Фокус\" - Сливен  директорът на Регионална дирекция \"Пожарна безопасност и защита на населението\" (РДПБЗН) - Сливен Владимир Демирев, който ръководи гасенето. Огънят продължава да гори, разпалван от силния вятър. Силите на Противопожарните служби от Сливен, Котел и Омуртаг  все още на са успели да го овладеят.  \r\nОгънят е обхванал много голяма площ и на пожарникарите им се налага да работят на широк фронт, посочи Демирев.  \r\nВсе още не може да се направи преценка, каква площ е обхваната от огъня.  \r\nСигналът за  пожара е постъпил около 12.00 часа. На място са екипи от Сливен, Котел и Омуртаг. Включено е и доброволното формирование от Котел.  \r\nЛюдмила ЙОРГОВА", "date": "2019.09.12", "title": "Сливен: Продължава гасенето на пожара в местността Сухи дял над Котел"}
{"url": "http://www.focus-news.net/news/2019/09/12/2698145/pazardzhik-ulitsa-belmeken-v-selo-sveta-petka-za-parvi-pat-se-asfaltira.html", "text": "Улица „Белмекен” в село Света Петка вече e с европейски облик, съобщи за  Радио „Фокус“ – Пазарджик  Бояна Кирилова от Община Велинград. Тя обясни, че улицата за първи път се асфалтира. „Вече са поставени бордюри и тротоари, а днес бе положен и вторият износващ слой асфалтова настилка. Предстои нанасянето на хоризонтална маркировка и поставянето на вертикална сигнализация. Припомняме, че ремонтите дейности по ул. „Белмекен“ са част от проект „Реконструкция и рехабилитация на улици в с.Драгиново, с.Грашево, с.Пашови, с.Света Петка и с. Кръстава”, уточни Кирилова. \r\nВаня НИКОЛОВА", "date": "2019.09.12", "title": "Пазарджик: Улица „Белмекен” в село Света Петка за първи път се асфалтира"}
{"url": "http://www.focus-news.net/news/2019/09/12/2698139/afp-tramp-zayavi-che-ostavkata-na-boltan-nyama-da-promeni-pozitsiyata-na-vashington-spryamo-venetsuela.html", "text": "Президентът на САЩ Доналд Тръмп предупреди, че оставката на неговия съветник по сигурността Джон Болтън няма да смекчи позицията на Вашингтон по отношение на Венецуела, предава  AFP .  \r\nДжон Болтън защитаваше позицията, че САЩ трябва да подложат президента на Венецуела Николас Мадуро на силен натиск. \r\n„Всъщност моите виждания за Венецуела и особено за Куба, бяха много по-тежки от тези на Джон Болтън. Той ме сдържаше“, заяви Тръмп в съобщение в „Туитър“. \r\nКъм момента САЩ налагат санкции на Каракас свързани с петролната индустрия на страната. Вашингтон дори призна опозиционният лидер Хуан Гуайдо за легитимен президент, макар това да не доведе до реални последици за правителството на Мадуро.  \r\nМилиони венецуелци напуснаха страната в резултат на политическите вълнения и икономическия колапс, както и недостигът на храни и лекарства. \r\nПовече от 50 държави признават Гуайдо за законен президент, но Мадуро още се радва на подкрепа от Русия, Китай и Куба. \r\n \r\n Превод и редакция:  Теодор Пенев", "date": "2019.09.12", "title": "AFP: Тръмп заяви, че оставката на Болтън няма да промени позицията на Вашингтон спрямо Венецуела"}
{"url": "http://www.focus-news.net/news/2019/09/12/2698141/reuters-sadebnata-komisiya-v-amerikanskiyat-parlament-glasuva-da-prodalzhi-razsledvaneto-sreshtu-donald-tramp-v-opit-da-predizvika-impiychmant.html", "text": "Водената от Демократичната партия Съдебна комисия в Камарата на представителите гласува да бъде продължено разследването на президента на САЩ Доналд Тръмп, предава  Reuters . \r\nПо този начин демократите се приближават до съдебно решение, с което да предизвикат препоръка за подвеждане под отговорност на президента, т.нар. процедура по импийчмънт. \r\nСъставът на комисията прие резолюция, която му позволява да определи изслушванията по разследването като процедура за импийчмънт, да подлага свидетели на по-агресивни разпити и да ускори темпото на разследванията. \r\n\"С тези нови процедури ще започнем следващата седмица агресивна поредица от изслушвания, разследващи твърденията за корупция, възпрепятстване и злоупотреба с власт срещу президента“, каза председателят на Съдебната комисия на Джеролд Надлер. \r\nПредставителят на републиканците, Дъг Колинс заяви обаче, че тази резолюция само демонстрира правомощията, с които комисията разполага. \r\n„Тези правила не са нови. Всичко това цели да те накара да повярваш, че се случва нещо повече от това, което наистина става“, заяви той. \r\n \r\n Превод и редакция:  Теодор Пенев", "date": "2019.09.12", "title": "Reuters: Съдебната комисия в американският парламент гласува да продължи разследването срещу Доналд Тръмп в опит да предизвика импийчмънт"}
{"url": "http://www.focus-news.net/news/2019/09/12/2698148/pazardzhik-vav-velingrad-otbelyazvat-90-godini-ot-rozhdenieto-na-nikolay-gyaurov.html", "text": "Община Велинград е подготвила разнообразна програма за отбелязване на 90-ата годишнина от рождението на Николай Гяуров, съобщи за  Радио „Фокус“ – Пазарджик  Бояна Кирилова от оОбщинатая. Тя обясни, че днес е открита постоянна изложбата „Великият бас Николай Гяуров”, експонирана в Исторически музей -Велинград. „Освен това в Художествената галерия е открита и експозиция, посветена на 90 години от рождението на певеца, надарен от Бога – Николай Гяуров“, допълни Кирилова. През утрешния ден е предвидено представяне на филмите „Неизвестното за световно известния“, „Пред олтара на операта“ и „Артистичните превъплъщения на Николай Гяуров”. В 11.00 часа ще започне церемония по поднасяне на цветя и венци, ще бъде отслужена панихида в памет на Николай Гяуров от енорийския свещеник отец Иван. Слово в памет на великия бас ще произнесе кметът на Община Велинград д-р Костадин Коев.", "date": "2019.09.12", "title": "Пазарджик: Във Велинград отбелязват 90 години от рождението на Николай Гяуров"}
{"url": "http://www.focus-news.net/news/2019/09/12/2698143/tass-sasht-othvarli-obvineniyata-ot-strana-na-oon-za-izvarshvaneto-na-voenni-prestapleniya-v-siriya.html", "text": "Специалният представител на САЩ за Сирия Джеймс Джефри отхвърли констатациите на Комисията на ООН, че въздушните удари на коалицията, ръководена от Вашингтон, са довели до смъртта на цивилни в страната, предава  TACC . \r\nТой изрази несъгласието си по този въпрос, отговаряйки на въпросите на журналистите след среща в Женева със специалния пратеник на генералния секретар на ООН за Сирия Гейр Педерсен. \r\n\"Не сме съгласни с тези изводи\", каза Джефри и добави, че коалицията \"действа предпазливо при всички военни операции\". \r\nПо-рано Комисията на ООН за правата на човека стигна до заключението, че по време на борбата срещу терористичните групировки в страната, коалицията, ръководена от САЩ, може да е извършила военни престъпления. Както следва от експертен доклад, публикуван в Женева, става дума за смъртта на цивилни и унищожаването на гражданската инфраструктура в резултат на военни операции в провинция Дейр Ез-Зор. \r\n \r\n \r\n Превод и редакция:  Теодор Пенев", "date": "2019.09.12", "title": "ТАСС: САЩ отхвърли обвиненията от страна на ООН за извършването на военни престъпления в Сирия"}
{"url": "http://www.focus-news.net/news/2019/09/12/2698147/blagoevgrad-provede-se-redovnoto-zasedanie-na-akademichniya-savet-na-yuzu-neofit-rilski.html", "text": "На редовното заседание на Академичния съвет на Югозападния университет (ЮЗУ) „Неофит Рилски“, състояло се вчера, са приети промени на Вътрешните правила за развитие на академичния състав, свързани с процедурите за кадрово израстване на членовете на академичния състав. Това съобщиха от пресцентъра на  висшето учебно заведение . Гласувани бяха и изменения в Правилника за организация на работната заплата, свързани с отчитане натовареността в дистанционна форма на обучение. \r\nПо време на заседанието, по предложение на Правно-историческия факултет и Филологическия факултет, Академичният съвет взе решение за присъждане на почетното звание „Доктор хонорис кауза“ на проф. Карл Казер от Университета в Гарц, Австрия. \r\nАкадемичният съвет гласува Учебният театър към Факултета по изкуствата да запази името си и да се представя като Студентски експериментален театър „УСЕТ“. Единодушно бе взето решение репетиционната зала в Учебен корпус № 8, предоставена на Факултета по изкуствата, да носи името на проф. Венцеслав Кисьов. \r\nСлед заседанието се проведе работна среща, на която присъстваха членовете на Академичния съвет, деканите на факултетите и ръководителите на катедрите в ЮЗУ „Неофит Рилски“, на която бяха  презентирани възможностите за обучение с мобилни технологии. \r\nВ началото на срещата проф. д-р Борислав Юруков обяви официално, че ще се кандидатира за втори мандат на предстоящите избори за ректор на Югозападния университет „Неофит Рилски“. \r\nОтчитайки съвременните тенденции в развитието на дигиталните технологии и високоскоростен достъп до Интернет, ректорът проф. д-р Борислав Юруков, заедно с длъжностни лица от IT отдела на университета, представи идеята си за предоставяне на мобилно устройство с набор от приложен софтуер и с бърза мобилна Интернет връзка на всички членове на академичния състав, които са на основен трудов договор. \r\nТаблетите, които ще получат преподавателите от Югозападния университет, ще им помогнат да изпълняват още по-качествено и надеждно служебните си задължения от всяка точка на България. Ректорът отчете, че материалното обезпечение само по себе си не е достатъчно, а трябва да се придобият нови умения и знания. За постигането на тази цел след началото на учебната година ще бъде организиран специализиран курс за повишаване на цифровите компетенции на академичния състав.", "date": "2019.09.12", "title": "Благоевград: Проведе се редовното заседание на Академичния съвет на ЮЗУ „Неофит Рилски“"}
{"url": "http://www.focus-news.net/news/2019/09/12/2698146/ria-novosti-netanyahu-ne-e-gotov-da-se-primiri-sas-zaplahata-ot-voennoto-prisastvie-na-iran-v-siriya.html", "text": "Изрелският министър-председател Бенямин Нетаняху не е готов да се примири със заплахата от военното присъствие на Иран в Сирия, предава  РИА Новости . \r\nИзраелският премиер Нетаняху заяви това на среща с руския президент Владимир Путин. Той също така съобщи за продължаващите опити на Иран да разположи ракети в Сирия и отбеляза значението на военното сътрудничество между Русия и Израел. \r\n\"През последните месеци наблюдаваме рязко увеличаване на опитите на Иран да използва сирийската територия, за да ни атакува или да постави ракети там, които ще ни заплашват. Не сме готови да се примирим с тази заплаха\", каза Нетаняху. \r\nВ тази връзка той отбеляза, че смята сътрудничеството между Руската федерация и Израел в сферата на сигурността за особено важно, тъй като \"координацията\" между военните на двете страни е \"винаги много важна\". \r\n\"Личната връзка между Тел Авив и Москва позволи да предотвратим търканията и стълкновенията между нашите сили за сигурност. Мога отговорно да кажа, че това е много важен елемент на стабилността на целия регион\", заяви още израелският премиер. \r\n \r\n Превод и редакция:  Теодор Пенев", "date": "2019.09.12", "title": "РИА Новости: Нетаняху не е готов да се примири със заплахата от военното присъствие на Иран в Сирия"}
{"url": "http://www.focus-news.net/news/2019/09/12/2698142/sastoyanieto-na-natsionalnata-sigurnost-v-doklad-obzor.html", "text": "Парламентът одобри доклада за състоянието на националната сигурност на Република България за 2018 г.  \"За\" доклада гласуваха 97 народни представители\", против\" - 47 и \"въздържали се\" - 10,с което той бе приет. Докладът е за 2018 г. Документът трябва да бъде приет с решение на Народното събрание. Такива са разпоредбите на Закона за държавна агенция „Национална сигурност“. В Закона е разписано, че председателят на Агенцията представя на Министерския съвет ежегодно до 31 март годишен доклад за дейността на Агенцията, а кабинетът от своя страна да го внася в Народното събрание. Доклада засяга първото българско председателство на Съвета на ЕС, миграционните въпроси, борбата с тероризма, с корупцията и контрабандата и престъпността. В рамките на дебата  народният представител от ПГ на ГЕРБ Красимир Ципов  отчете ,че докладът за националната сигурност показва успехи в борбата с контрабандата, увеличение на разкриваемостта на престъпността и намаляване на катастрофите.  \"Този доклад се писа в продължение на няколко месеца от работна група с представители на всички институции, свързани с националната сигурност. Той дава много ясна и реалистична оценка на постигнатото през изминалата година и на състоянието на националната сигурност. Чуха се много критики от тази трибуна по една или друга тема, свързана с националната сигурност. Следва да отбележим няколко изключително важни и сериозни постижения, които са факт от 2017 г. нататък. След сформирането на настоящото правителство, бе приета и една много ясна и конкретна управленска програма, свързана с темата сигурност, свързана и с темата национална сигурност. През 2018 г. трябва да се отбележат значителните успехи по отношение на противодействието на контрабандата. Нека да напомним, че всички мерки и действия, които бяха предприети от 2015 г. насам дават своя изключително сериозен резултат. Ние постигаме нива, които не са характерни за старите демокрации, държави-членки на ЕС. Започнахме от нива от порядъка на 25 и 30 % само преди четири години, а сега вече се наблюдават резултати. Те не ги дава това правителство. Тези резултати се дават от независими органи, които правят своите проучвания. Те показват, че нивото на контрабандата на цигари в България вече е около 5 %. Пак отбелязвам, че само преди 4 години нивата бяха 5 до 6, до 7 пъти по-големи. Изключително важно е да се обърне внимание, че благодарение на мерките, които предприе българското правителство и по отношение укрепване капацитета на МВР, дадоха своя съвсем ясен резултат. Имаме много сериозно увеличение на разкриваемостта на престъпността, особено по отношение на престъпленията срещу личността.  Народният представител от БСП  Георги Гьоков  разкритикува,  п че няма отговор на въпроса защо управляващите избягват дебати по теми като бедност, неравенство и маргинализация. Той препоръча на съставителите на доклада да отделят малко място и за националната сигурност в аспекта на развитие на гражданското общество. \"Докладът съдържа изключително много информация, в това число и социална. Така събрана на едно място няма къде другаде да се намери. Той обективно показва тежки проблеми, които действително са заплаха за националната сигурност. Прави впечатление, че тези проблеми присъстват в по-малка или по-голяма степен във всички доклади в години наред назад във времето във всяка една сфера: в здравеопазване, социална политика, вътрешна сигурност, отбрана и т.н. Това правителство, което управлява повече от 10 години страната ни вижда проблемите, но трудно намира решения по тях. В голяма степен се опитва да ги представи в розова светлина. Въпреки че съм се информирал по всички направления на доклада, ще си позволя да коментирам само още една сфера. Там, където се чувствам по-компетентен, а именно националната сигурност в чисто социален аспект. Правилно е отчетено, че демографският проблем е заплаха за социалните и осигурителните ни системи, оттам и заплаха за националната ни сигурност. Дори и защото намалява потенциалът ни като нация в социален, в научен и културен аспект\", допълни Гьоков. По думите му на държавата липсват адекватни политики за насърчаване на раждаемостта. \"Да оставим на страна факта, че нямаме ясно формулирана демографска политика. Имаме стратегия, мерки, екшън планове, но нямаме резултати. Струва ми се, обаче, че при оценката на рисковете, опасностите и заплахите за националната сигурност, когато говорим за социална сигурност, наред с демографските, образователните, здравните, миграционните и бежанските аспекти, трябва да се отдели място на безпрецедентно високите равнища на неравенства, бедност и социално изключване\", изтъкна Гьоков.  Секретарят на Съвета по сигурността към Министерския съвет Георги Кръстев  изтъкна, че в Доклада за националната сигурност не сме скрили нито един проблем в нашата страна. \"Искам да благодаря за задълбочените обсъждания в постоянните комисии и тук в залата. Бих искал да изразя благодарност за внимателния прочит, за отправените препоръки и изразената подкрепа към доклада\", каза още Кръстев. Той посочи, че е бил разгледан в Съвета по сигурността, където представители на президентството са направили предложения, които са отразени. \"Първото председателство на Съвета на ЕС от страна на Република България беше основанието да разширим доклада с дейността на нашата страна в рамките на ЕС именно от гледна точка на това председателство. Ние нямаше как да го пренебрегнем и то има пряка връзка с националната сигурност. По отношение на текстовете за корупцията при подготовката на доклада бяха направени консултации относно включването на текстове, касаещи изпълнението на закона от специално избраната за него комисия. Стигна да се до извода, че изпълнителната власт няма как или би било неправилно в своя доклад да включва информация и оценки за дейност на независим от изпълнителната власт орган. Определено мога да се съглася с тезата, за нюанс, стремеж за скриване на какъвто и да е проблем в нашата страна. Всеки раздел, касаещ състоянието на националната сигурност, когато има проблем, той е дефиниран\", допълни още Кръстев.", "date": "2019.09.12", "title": "Състоянието на националната сигурност в доклад (ОБЗОР)"}
{"url": "http://www.focus-news.net/news/2019/09/12/2698149/plovdiv-vsichki-detski-i-uchebni-zavedeniya-v-rayon-tsentralen-shte-podkrepyat-blagotvoritelna-initsiativa-za-izgrazhdane-na-pediatrichen-i-onkohematologichen-kompleks.html", "text": "Всички детски и учебни заведения в район „Централен“ в Пловдив ще подкрепят благотворителна инициатива за изграждането на нов педиатричен и онкохематологичен комплекс в УМБАЛ „Свети Георги“. Това съобщиха за  Радио „Фокус“ – Пловдив  от Общината. Идеята за тази обща подкрепа идва след среща на кмета на район „Централен“ Георги Стаменов с проф. Иван Иванов – началник на Клиниката по педиатрия на УМБАЛ „Св. Георги“ и председател на Организационния комитет на Дарителската кампания „Най-доброто  за нашите деца и онкоболни“. \r\n„Благодаря на директорите и колективите на общинските, държавните и частни детски градини и училища от нашия район, които веднага откликнаха на призива да подпомогнат дарителската кампания“, заяви кметът Георги Стаменов. Той допълни, че всяко детско и учебно заведение по свой начин ще стане съпричастно с тази благотворителна инициатива. Много от тях вече са призовали в първия учебен ден  вместо букети да се дарят средства за каузата.  Други организират концерти, базари и различни събития в полза на дарителската кампания за строителството на нова детска клиника. \r\nКметът на район „Централен“ Георги Стаменов призовава гражданите да бъдат съпричастни, за да може да се осигури най-доброто за малките пациенти.", "date": "2019.09.12", "title": "Пловдив: Всички детски и учебни заведения в район „Централен“ ще подкрепят благотворителна инициатива за изграждане на педиатричен и онкохематологичен комплекс"}
{"url": "http://www.focus-news.net/news/2019/09/12/2698151/anadolu-agency-kiev-i-ankara-poddarzhat-dobro-strategichesko-satrudnichestvo-smyata-ukrainskiyat-poslanik-v-turtsiya.html", "text": "Киев и Анкара поддържат добро стратегическо сътрудничество, смята украинският посланик в Турция Андрий Сибиха, цитиран от  Anadolu Agency . \r\n„Киев и Анкара се радват на устойчиво стратегическо сътрудничество изградено на базата на общо политическо разбиране, икономическо сътрудничество и прагматизъм и общи интереси в региона, (които са) мир и сигурност“, заяви посланикът. \r\nСабиха също така заяви, че Киев оценява продължителната подкрепа от страна на Турция за териториалната цялост и суверенитет на Украйна. \r\n„Оценяваме специалното отношение на Турция по отношение на Крим и кримските татари, които са специален мост в отношенията ни“, добави той. \r\nВъв връзка с икономическите взаимоотношения, той заяви, че въпреки неблагоприятните обстоятелства, през които минава световната икономика, печалбите от търговските връзки между Киев и Анкара са се увеличили с 20% през последните години. \r\n„Турция беше първият ни международен партньор, който ни продаде бойни безпилотни самолети, които да удовлетворят нуждите ни във връзка със сигурността и предложиха допълнителна помощ по този въпрос“, заяви посланикът. \r\nМинистърът на търговията на Турция, Рушар Пекчан добави, че двете страни поддържат „дълбока“ връзка и Украйна е ключов стратегически партньор на Анкара. \r\n \r\n Превод и редакция:  Теодор Пенев", "date": "2019.09.12", "title": "Anadolu Agency: Киев и Анкара поддържат добро стратегическо сътрудничество, смята украинският посланик в Турция"}
{"url": "http://www.focus-news.net/news/2019/09/12/2698089/tass-moskva-obvini-zapada-v-dvoen-standart-po-otnoshenie-na-razmyanata-na-zadarzhani-litsa-mezhdu-rusiya-i-ukrayna.html", "text": "Говорителят на руското външно министерство Мария Захарова  обвини западните държави в двоен стандарт по отношение на размяната на задържани лица между Русия и Украйна, предава  TACC . \r\n„Ние сме наистина изненадани от реакцията, която видяхме от международната общност,\" каза Захариева по време на брифинг. \r\n„Изненадани сме, че изявленията им приветстват само освобождаването и връщането в Украйна на нейните граждани, чиято съдба беше толкова важна на запад.\", заяви още тя. \r\nГоворителят отбеляза, че няма подобна реакция за освобождаването на руснаците от страна на Киев. \r\n„Лицата от руския списък, които бяха държани от Киев и накрая успяха да се съберат отново със семействата си в резултат на взаимната хуманитарна стъпка, не предизвикаха никакво съчувствие или друга емоционална реакция“, отбеляза Захарова. \r\nНа 9 септември Русия и Украйна проведоха размяна на задържани в двете страни лица, като общо бяха разменени по 35 души от всяка страна.  \r\n \r\n Превод и редакция:  Теодор Пенев", "date": "2019.09.12", "title": "ТАСС: Москва обвини Запада в двоен стандарт по отношение на размяната на задържани лица между Русия и Украйна"}
{"url": "http://www.focus-news.net/news/2019/09/12/2698150/reuters-es-shte-otpusne-30-mln-evro-finansova-pomosht-na-kolumbiya-za-spravyaneto-s-migrantskata-kriza-v-stranata.html", "text": "Европейският съюз ще отпусне 30 млн. евро на Колумбия за справянето с мигрантската криза, свързана с напускащите страната венецуелци, предава  Reuters . \r\nТова заяви върховният представител на ЕС по политиките за сигурност и външните работи Федерика Могерини.  \r\nПовече от четири милиона венецуелци са напуснали страната в последните няколко години заради недостигът на лекарства и храни в южноамериканската страна. Голяма част от тях бяха приети именно от Колумбия, която приютява почти милион и половина венецуелски бежанци.  \r\n„Радвам се да обявя, че ще бъде отпусната нова помощ от 30 млн. евро за индетификацията на мигранти и за тяхната социо-икономическа интеграция“, заяви Могерини по време на съвместна пресконференция с президента на Колумбия Иван Дуке.  \r\n„Подкрепяме усилията на правителството и местните власти да предложат работа и дом на бежанците, мигрантитие завръщащите се хора“, добви тя. \r\nМогерини добави, че ЕС е отпуснал около 130 млн. евро на страните в региона за справянето с местната мигрантска криза. \r\n \r\n Превод и редакция:  Теодор Пенев", "date": "2019.09.12", "title": "Reuters: ЕС ще отпусне 30 млн. евро финансова помощ на Колумбия, за справянето с мигрантската криза в страната"}
