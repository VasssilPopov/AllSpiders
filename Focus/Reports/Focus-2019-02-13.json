{"url": "http://www.focus-news.net/news/2019/02/13/2623253/rumyana-glavcheva-ekspert-seizmolog-dopisen-chlen-na-bani-umereno-zemetresenie-e-registrirano-v-tsentralna-severna-turtsiya.html", "text": "Във вторник, 12 февруари, в 20:14 местно време е регистрирано умерено земетресение в Централна северна Турция – вилает Чанкъръ (175 хил.ж. според преброяване през 2011 г.). Земетресението е с магнитуд 4.8 (Европейски сеизмологичен център, Геоложки проучвания на САЩ, турската обсерватория в Кандили) и епицентър в района на селището Орта (3 300 жители; десетина километра от епицентъра) в западната част  на вилаета. Земетресението е предхождано на една минута от слаб трус с магнитуд 2.3, а след него турската агенция оповестява два вторични труса с магнитуд 3.9 и 3.3, станали в 15 минутен интервал. Поради неголямата дълбочина на източника – около 5 км, земетресението е усетено слабо на епицентрални разстояния 75-80 километра (км) в столицата Анкара (около 5.5 милиона жители) на юг и в Карабюк (100750 ж./2000г) – административен център на едноименен вилает, на север. Изчислителната интензивност на сътресенията показва стойност за интензивността в епицентралната област от V степен по 12-степенната скала, т.е. масово усещане, като са възможни напуквания на мазилка и надпокривна част на комини по домовете. Според най-новата карта на сеизмичния хазарт на Турция, влезла в сила от началото на 2019, рискът от земетресение в северната част на вилаета е твърде висок, тъй като там попада Северно Анадолската разломна зона. В историческата част на турския земетръсен каталог вилаетът е бил източник на земетресения с максимална интензивност от VIII степен двукратно през 19-и век (1845 и 1881 г.) в район на петдесетина километра източно от новия епицентър. През 1951 година земетресение с магнитуд 6.9 се случва на около 30 км северно, а най-близкият епицентър на катастрофално земетресение с магнитуд 7.5 е на 70 км на североизток по Северно Анадолската система през 1943 г. Броят загинали през ноември 1943 е между 2800 и 4000 души според различни източници при максимална интензивност над IX степен. \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.02.13", "title": "Румяна Главчева, експерт-сеизмолог, дописен член на БАНИ: Умерено земетресение е регистрирано в Централна северна Турция"}
{"url": "http://www.focus-news.net/news/2019/02/13/2623248/veliko-tarnovo-gradat-se-predstavya-s-unikalna-nova-viziya-na-turisticheskoto-izlozhenie-vakantsiya-i-spa-ekspo-2019.html", "text": "Велико Търново се представя с уникална нова визия на туристическото изложение „Ваканция и СПА Експо 2019“. Щандът на града е изцяло обновен, изчистен и модернизиран, разказа за  Радио „Фокус“ – Велико Търново  управителят на общинската туристическа агенция „Царевград Търнов“ Борислав Йорданов. Основните акценти ще са уникалните съкровища на българска историческа памет, както и разнообразните културни събития и атракции в града. Предвидено е и представянето на нови туристически пакети и маршрути в града и околностите. „Внимание е отделено и на многобройните културни събития и   национални чествания, на които Велико Търново ще е домакин през 2019 г. Най-значими сред тях са националните чествания на 140 години от Учредителното събрание и Търновската конституция на 16 април,   ХVI-то Международно туристическо изложение „Културен туризъм“ (18-20 април),  „Вкусът на Средновековието“- Международния фестивал на историческите възстановки 2019 (28-30 юни), Фестивалът за класическа камерна музика Arbanassi summer music (21-28 юли), Нощта на Самоводската чаршия и фестивала на занаятите (21-23 септември)  и други“, поясни Борислав Йорданов. \r\n36-тото издание на международното изложение ВАКАНЦИЯ & СПА ЕКСПО ще се проведе от 14 до 16 февруари в Интер Експо център, София. \r\nЛуиза ТРАНЧЕВА", "date": "2019.02.13", "title": "Велико Търново: Градът се представя с уникална нова визия на туристическото изложение „Ваканция и СПА Експо 2019“"}
{"url": "http://www.focus-news.net/news/2019/02/13/2623251/ivan-petrov-im-petrich-s-izlozhbata-sakrovishtata-na-herakleya-sintika-shte-predstavim-na-publikata-rezultatite-ot-truda-na-arheolozite-i-shte-otdavame-zasluzheno-priznanie-za-vseotdaynata-im-rabota.html", "text": "По традиция, на 14 февруари, чрез изложба, се представя работата на българските археолози през изминалата година с най-интересните находки и богат илюстративен материал. Това каза за  Радио „Фокус“ – Пирин  Иван Петров, уредник в Исторически музей – Петрич. По думите му с изложбата „Съкровищата на Хераклея Синтика“ не само ще представим на публиката резултатите от труда на археолозите, но и ще отдаваме заслужено признание за всеотдайната им работа. „От 2007 година на Хераклея Синтика се извършват редовни археологически проучвания и за този период екипът работещ на обекта продължава да ни разкрива забележителната антична архитектура, която се е запазила изключително добре, а също така, чрез откритите артефакти, ни разкриват и майсторството на хераклейците в обработката на камък, керамика и метали“, каза още Петров. Той добави, че Античен град Хераклея Синтика е изключително важен за Исторически музей – Петрич по няколко причини. „На първо място е обект, който генерира огромен посетителски интерес. Това от своя страна предполага, че една такава изложба ще има значим успех от гледна точка на това, че гражданите на самия град Петрич, но и гостите му ще могат да видят в общинския център съкровищата, които са открити до този момент. Смятам, че това ще провокира и тяхното любопитство – да посетят самия обект. На второ място откритията през годините доказаха, че обектът е важен, но и много ценен от научна гледна точка, затова и трябва да се работи усилено в посока постоянното му популяризиране“, допълни Петров. \r\nЛивия НИНОВА", "date": "2019.02.13", "title": "Иван Петров, ИМ – Петрич: С изложбата „Съкровищата на Хераклея Синтика“  ще представим на публиката резултатите от труда на археолозите и ще отдаваме заслужено признание за всеотдайната им работа"}
{"url": "http://www.focus-news.net/news/2019/02/13/2623249/benyamin-netanyahu-arabskite-strani-i-izrael-govoryat-za-voyna-sreshtu-iran.html", "text": "Арабските страни и Израел говорят за война с Иран, заяви премиерът на еврейската държава Бенямин Нетаняху във Варшава, където ще участва в конференцията за Близкия Изток, пише  електронното издание на вестник The Jerusalem Post . \r\n„Оттук отивам на среща с 60 външни министри и пратеници от целия свят, които са срещу Иран“, заяви министър-председателят на Израел. \r\n„Важното в тази среща, а тя не е тайна, защото има много такива държави, е, че това е открита среща с представители на водещи арабски държави, които сядат на една маса с Израел, за да преследват общия интерес за война с Иран“, обясни Нетаняху, като поясни, че на северния фронт, Израел работи за изтласкването на силите на Ислямската република от Сирия. \r\n„Изтласкваме Иран от Сирия. Решени сме да го направим“, заяви той. „В момента във Варшава е студено, но външните отношения на Израел се затоплят, затоплят се към добро“. \r\nПремиерът на Израел е във Варшава, за да присъства на министерската среща за Насърчаване на бъдеще на мира и сигурността в Близкия Изток, която ще бъде открита в сряда вечерта и ще продължи в четвъртък. \r\nОчаква се на срещата да се изкажат вицепрезидентът на САЩ Майк Пенс и държавния секретар Майк Помпео, а за нея ще пристигнат представители от арабския свят и 28-те страни-членки на Европейския съюз. \r\nПредставителят на САЩ Джейсън Грийнблат, който също е в столицата на Полша, написа в „Туитър“ преди конференцията, че „Иран е основната заплаха за бъдещето на регионалния мир и сигурност“. \r\nИзданието отбелязва, че в същото време върховният водач на Иран Аятолах Али Хаменеи е предупредил Европа да се дистанцира от САЩ. \r\n„Днес иранският народ вижда някои европейски страни като хитри и ненадеждни заедно с престъпната Америка. Правителството на Ислямската република трябва внимателно да запази границите си с тях“, пише той. \r\n„Иран не трябва да отстъпва нито една крачка от националните и революционни ценности“. \r\nАдвокатът на американския президент Доналд Тръмп и бивши кмет на Ню Йорк Руди Джулиани призова за смяна на режима в Иран в сряда преди подкрепяната от САЩ среща на върха за Близкия изток във Варшава. \r\n„Всеки знае, че Иран е спонсор на тероризма номер едно в света. Там няма нито едно правителство, което да не е съгласно с това“, каза той. \r\n„Истината е, че Иран трябва да бъде изолиран, докато не се промени. Ако те могат да направят това, което правителството, американското правителство, други правителства, вярват и направят промени в политиката, ще бъда удовлетворен от това, макар и да съм скептично настроен, мисля, че това би било по-чисто решение“, заяви още Джулиани. \r\nТой говори преди митинг, за да покаже подкрепа на базирания в Париж Национален съвет за съпротива на Иран (НССИ), блок от опозиционни групи в изгнание, който се опитва да сложи край на шиитското мюсюлманско духовно управление в Техеран. \r\nПротестиращите удряха барабани, скандираха, махаха знамена и плакати пред мястото на срещата на Националния стадион. Те протестираха срещу сегашния режим и неговите нарушенията на човешки права. \r\nИрански протестиращ Махмуд Масуди от Германия каза: „Ние идваме тук, за да подкрепим Мериам Ражави (лидер на НССИ), като наш лидер и единствената алтернатива на диктатурата в Иран. Това е основната причина днес всички да бъдем тук. И ние считаме, че е време да подкрепим НССИ, Националния съвет за съпротива, който включва най-демократичните групи в Иран срещу режима на Хаменеи, срещу диктатурата в Иран, религиозната диктатура“. \r\nJpost припомня, че членовете на НССИ се присъединяват към ислямската революция през 1979 г., но по-късно се отделят от управляващите духовници. Базираните в Ирак в началото на 80-те години на миналия век бойци се сблъскаха с американските сили по време на войната в Ирак през 2003 г., но оттогава се отказаха от насилието. \r\nНССИ е известен още с името си на фарси „Муджахидин-е-Халк“ и някога е бил в списъците с терористични организации на САЩ и ЕС, но това вече не е така. \r\n Превод и редакция:", "date": "2019.02.13", "title": "Бенямин Нетаняху: Арабските страни и Израел говорят за война срещу Иран"}
{"url": "http://www.focus-news.net/news/2019/02/13/2623247/upravlyavashti-i-opozitsiya-vlyazoha-v-spor-za-nezapalnenata-programa-na-narodnoto-sabranie-obzor.html", "text": "Управляващи и опозиция  влязоха в спор за незапълнената програма на Народното събрание. Парламентът приключи работа в 11.07 ч. За това време депутатите разгледаха три точки. Приеха на второ четене промени в Закона за защита от вредното въздействие на химическите вещества и смеси,  на първо четене Закона за преброяване на земеделските стопанства през 2020 г. ратифицираха изменение в споразумението между Агенцията по обществени поръчки на Република България и Международната банка за възстановяване и развитие. Кратката програма предизвика недоволството на опозицията. В началото на пленарното заседание  заместник-председателят на ПГ на БСП за България“ Драгомир Стойнев  възрази срещу това. Стойнев заяви, че за втора седмица дневният ред на парламента е незапълнен и има изключително малко точки. „БСП търси дебат, БСП търси истината. За втора седмица се получава това нещо. Мисля, че е изключително срамно да се предлага такъв дневен ред, при положение, че опозицията има законопроекти, които дори не са гледани в комисия“, каза Стойнев. Той изброи промените в Закона за публичните финанси, Закона за ползването на земеделски земи. „По този начин е срамно да продължава работа този парламент. Това показва едно. Първо, че вас ви е срам от законодателството, което влиза. Вие сте изцяло некомпетентни да свършите своята работа, а за нас означава, че този парламент е изчерпан. Правителството е изчерпано, защото не може да запълни работата на парламента и затова е най-добре да отиваме на избори“, допълни Стойнев. От своя страна  председателят на Народното събрание Цвета Караянчева  обърна внимание на опозицията, че всяка сряда имат възможност да правят предложения по дневния ред, а всяка първа сряда от месеца могат на ротационен принцип да залагат в дневния ред на парламента свои законодателни инициативи. На упреците на опозицията отговори в кулоарите на Народното събрание  председателят на ПГ на ГЕРБ Цветан Цветанов , който коментира, че има такива периоди. Той отчете, че парламентарните комисии имат доста интензивна работа. Цветанов обърна внимание, че днес има заседание на Комисията за контрол над службите. „Там ще има теми, които са свързани със случая „Скрипал“ и „Гебрев“. Във Вътрешната комисия ще имаме блиц-контрол към МВР, респективно цялото политическо и професионално ръководство. Ще гледаме и ветото на президента за Закона за личните данни. Другото, което е, че в Правна комисия има два доклада, които ще трябва да излязат, за да може в утрешния ден да имаме заседание за Изборния кодекс и предложението на БСП за ЦИК“, каза Цветанов.  \r\nДеница КИТАНОВА", "date": "2019.02.13", "title": "Управляващи и опозиция влязоха в спор за незапълнената програма на Народното събрание (ОБЗОР)"}
{"url": "http://www.focus-news.net/news/2019/02/13/2623256/plovdiv-daryavat-pet-aparata-za-pretsizni-vlivaniya-na-detska-hirurgiya-na-umbal-sveti-georgi.html", "text": "Дарение на 2 инфузомата и 3 перфузора – високотехнологични апарати за вливане на разтвори, ще бъде официално връчено утре, 14 февруари, от 12.00 ч. на Клиниката по детска хирургия на УМБАЛ „Свети Георги“. Това съобщиха от  здравното заведение . Стойността на апаратите е приблизително 16 хил. лева. От тази сума 4800 лева са събрани от ученици от ОУ „Княз Александър I“, които ги дариха на Игнажден, 20 декември 2018 г. Децата са събрали средствата по време на благотворителен коледен базар. Всяка година децата даряват събраните средства за различни каузи. Миналата година са зарадвали отделението по детска онкохематология в Клиниката по педиатрия и генетични заболявания на УМБАЛ „Свети Георги“. Над 5 хиляди лева събра през месец декември 2018 г. и благотворителен търг. Към събраните до момента 10 хил. лева, компанията „Б. Браун България“, доставчик на продукти за здравеопазването, добавя дарение от 6 хил. лева под формата на апаратура и така уредите за прецизни вливания на разтвори стават общо 5 – 2 инфузомата и 3 перфузора.", "date": "2019.02.13", "title": "Пловдив: Даряват пет апарата за прецизни вливания на Детска хирургия на УМБАЛ „Свети Георги“"}
{"url": "http://www.focus-news.net/news/2019/02/13/2623252/vitseadmiral-plamen-manushev-sigurnostta-na-evropa-e-nevazmozhna-bez-silite-na-nato.html", "text": "Сигурността на Европа е невъзможна без силите на НАТО. Това каза в обзорното предаване „Това е България“ на  Радио „Фокус“   вицеадмирал Пламен Манушев, заместник-председател на Парламентарната асамблея на НАТО, коментирайки възможността за поява на Европа на 2 скорости. „Аз не одобрявам разделението на Европа, ЕС трябва да е единен, всички държави да са заедно, особено след Брекзит, когато ще бъде силно отслабен икономически. Трябва държавите да са заедно, не бива да се разделят. Зная вижданията на президента на Франция Макрон и на канцлера Меркел за тях, но се надявам, че в перспектива, в далечен план, те не целят автономия и създаване на Съединени европейски щати“, коментира още той. Пламен Манушев заяви, че изградената след Първата световна война система за сигурност и световен ред се променя с активното желание и на Русия, Китай и Турция. Добави още, че хората са свикнали повече от 70 години да живеят в мир в Европа, като припомни, че на този континент не е имало толкова дълготраен мир в историята. „Смятам, че има лидери, държавници на този свят, които да удържат мира по света и няма да допуснат голяма война, която да доведе до милиони жертви“, добави той.  \r\nЦоня СЪБЧЕВА", "date": "2019.02.13", "title": "Вицеадмирал Пламен Манушев: Сигурността на Европа е невъзможна без силите на НАТО"}
{"url": "http://www.focus-news.net/news/2019/02/13/2623255/bobi-bobev-bivsh-poslanik-v-albaniya-i-kosovo-kosovskiyat-premier-ramush-haradinay-shte-bade-prinuden-da-kapitulira-po-nalozhenite-na-sarbiya-mita.html", "text": "Косовският премиер Рамуш Харадинай ще бъде принуден да капитулира по наложените със Сърбия мита. Това каза в обзорното предаване „Това е България“ на  Радио „Фокус“  Боби Бобев, бивш посланик на България в Албания и Косово. Според него въвеждането на митата върху сръбските стоки бе капката, която преля чашата. Сърбия губи над 4 млн. евро на ден от таксите на косовските власти, поясни той и обясни, че в косовската политика този, който заеме позиция против тази на САЩ, ще загуби. „Ясни са позициите на Хачим Тачи и на Рамуш Харадинай. Кадри Весели, който е председател на парламента и на старшата партия в управляващата коалиция „Демократическата партия на Косово“ заяви преди няколко дни, че ако се стигне до нарушаване на партньорството между САЩ и Косово, то той ще подаде оставка. Подаването на оставката му автоматично означава отиване към нови избори и нов кабинет. Означава и край на премиерството на Рамуш Харадинай“, разясни той. Боби Бобев обясни, че компромисът трябва да бъде търсен между червените линии на Косово и Сърбия, за да излязат двете страни с достойнство от конфликта. Размяната на територии не е най-доброто решение, защото би имала неприятни последствия, каза още той и допълни, че засега друго освен него не се вижда.  \r\nЦоня СЪБЧЕВА", "date": "2019.02.13", "title": "Боби Бобев, бивш посланик в Албания и Косово: Косовският премиер Рамуш Харадинай ще бъде принуден да капитулира по наложените на Сърбия мита"}
{"url": "http://www.focus-news.net/news/2019/02/13/2623257/fokus-makedoniya-13-patnitsi-sa-zaginali-pri-preobrashtaneto-na-avtobus-v-makedoniya.html", "text": "13 пътници са загинали при инцидент по трасето Скопие-Тетово, когато пътнически автобус на фирма \"Дърмо Турс\" с 50 души на борда излетя около 17 часа в сряда и се обърна край село Ласкарци, движейки се по новия път за с. Бояне, заяви министърът на здравеопазването на Македония Венко Филипче., като поясни, че извличането на ранените е приключило, предава  македонският „Фокус“ . \r\n„За съжаление се случи голяма трагедия. Веднага отидох на мястото, както и всички линейки от Скопие, за да се даде първа помощ и пациентите да се транспортират. В 8 септември (болница в Скопие – бел.ред.) са приети 25 пациенти, а в скопските клиники още 5, сред които има бременна жена с телесни повреди, а един пациент е в критично състояние. Общият брой на загиналите лица е 13. Искрено съжалявам, реагирахме веднага, всички екипи бяха на мястото. Седем души са починали на място, а 5 в болниците“, заяви Филипче. \r\n Превод и редакция:", "date": "2019.02.13", "title": "„Фокус“ (Македония): 13 пътници са загинали при преобръщането на автобус в Македония"}
{"url": "http://www.focus-news.net/news/2019/02/13/2623259/veliko-tarnovo-tri-dvoyki-shte-gledat-bezplatno-zvuk-i-svetlina-ot-vip-ploshtadkata-na-tsarevgrad-tarnov-na-14-ti-fevruari.html", "text": "Три двойки ще гледат безплатно „Звук и светлина“ от ВИП площадката на „Царевград Търнов“ на 14-ти февруари. Всеки, който иска да изкара Деня по малко по-различен начин, може да се включи в томболата на предприятието, поясни за  Радио „Фокус“ – Велико Търново  управителят Борислав Йорданов. Това е подаръкът на общинската туристическа агенция към влюбените за Празника. Той уточни, че единственото условие за участие е да се влезе в официалния сайт на спектакъла и да се сподели публикацията за празника. До момента ентусиастите са над 120. Победителите ще бъдат изтеглени утре, през деня. „Освен това за всички, които са си купили билети, както и за първите в състезанието, сме осигурили чаша вино и сладки изкушения за празника“, допълни Йорданов. Началото на утрешното излъчване на „Звук и светлина“ ще е в 19.00 часа. \r\nЛуиза ТРАНЧЕВА", "date": "2019.02.13", "title": "Велико Търново: Три двойки ще гледат безплатно „Звук и светлина“ от ВИП площадката на „Царевград Търнов“ на 14-ти февруари"}
{"url": "http://www.focus-news.net/news/2019/02/13/2623258/targovishte-20-chitalishta-v-obshtinata-organizirat-proyavi-za-trifon-zarezan.html", "text": "20 читалища в община Търговище ще отбележат с пресъздаване на обичаите 14 февруари, празника на виното и лозарите Трифон Зарезан. Това съобщиха от  Община Търговище . В село Подгорица, след ритуала за зарязване в лозовия масив, ще бъде определен и „цар на лозята”. За такъв ще бъде избран стопанинът с най-добре поддържаното лозе в селото. Той ще бъде окичен с венци от лозови пръчки, за да е здрава и плодородна годината. Дегустации и конкурси за най-добро домашно вино ще има в селата Ралица, Драгановец, Васил Левски, Макариополско, Руец, Баячево, Стража, Буховци и кварталите Въбел и Бряг. Във Въбел ще има и празнична програма с игри, песни и кръшни хора. Там, празника ще отбележат на 17 февруари, от 11.00 часа пред сградата на читалището. В село Баячево, пък, освен празника на виното, ще отбележат и този на любовта, Св. Валентин. Читалищните дейци са подготвили т.нар. картички „валентинки“, които всеки ще може да надпише и размени с любимия човек. В читалището е обособен и специален кът за снимки, украсен тематично за празника на любовта. Трифон Зарезан ще отбележат с общоселски тържества още читалищата в селата: Кралево, Лиляк, Пресиян, Ловец, Бистра, Здравец, Пробуда, Острец, Съединение, и Дралфа.", "date": "2019.02.13", "title": "Търговище: 20 читалища в Общината организират прояви за Трифон Зарезан"}
{"url": "http://www.focus-news.net/news/2019/02/13/2622896/shumen-mokri-sa-patishtata-v-oblastta-nastilkite-sa-obraboteni-sreshtu-zaledyavane.html", "text": "Мокри са пътищата в областта. Това съобщи за  Радио „Фокус“ - Шумен  дежурният в Областното пътно управление. На места в региона превалява слаб сняг. Пътните настилки са обработени, 9 машини са на терен. Движението се извършва при зимни условия. Времето е облачно и тихо, температурата на въздуха е от минус 1 до 3 градуса. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.02.13", "title": "Шумен: Мокри са пътищата в областта, настилките са обработени срещу заледяване"}
{"url": "http://www.focus-news.net/news/2019/02/13/2622847/pregled-na-mezhdunarodnite-novini-do-6-chasa-agentsiya-fokus.html", "text": "Министър-председателят на Косово Рамуш Харадинай заяви, че няма да бъде натискан за отмяна на митата на стоки от Сърбия и Босна и Херцеговина, съобщава белградският телевизионен канал  N1 . \r\nКоментирайки изявления от Вашингтон за санкции, които могат да бъдат наложени заради отказа на Прищина да отмени 100-процентните мита, Харадинай заяви, че не съществуват санкции, които да го принудят да отмени тарифите, добавяйки, че натискът не оказва влияние върху Косово. \r\n„Митата могат да бъдат безкрайни, постоянни, докато не бъде решен проблемът между Косово и Сърбия. Няма санкции, които могат да ни принудят да отменим тарифите. Нито от държави, нито от организации. Трябва да помним откъде идваме, най-трудния период, през който преминахме. Натискът не е правилният език за нас, той няма ефект“,  заяви той пред репортери след заседание на кабинета. \r\n„Митата ще бъдат отменени само след като получим гаранции, че окончателно споразумение ще доведе до признаване на Косово“, каза той и добави, че партньорите на Прищина са информирани за нейните възгледи. \r\nХарадинай заяви, че не трябва да се поставят условия за продължаване на диалога между Белград и Прищина. \r\n***  Мирът и сигурността в Европа зависят от постигането на стабилност в Западните Балкани, заяви бившият американски посланик в Гърция Чарлс Рийс в интервю за в.  Kathimerini . \r\nВъпреки това, той избегна да коментира споразумението за името между Гърция и Бивша югославска република Македония, от учтивост към сегашния посланик на САЩ в Атина Джефри Паят, Рийс посочва членството на Албания в НАТО като много положително развитие, като изрази надежда, че БЮРМ скоро ще я последва (като Република Северна Македония). \r\nРийс изрази надежда, че Европейският съюз ще приеме тези балкански страни. В същото интервю, той говори за Брекзит и продължителната безизходица в Лондон, като не крие опасенията си, че ако няма споразумение да се отложи излизането на Великобритания от съюза, можем да станем свидетели на сценарий на Брекзит без сделка. \r\nБившият посланик, който ще обсъди Брекзит на форума в Делфи по-късно този месец, признава възхода на евроскептицизма и подобни изолационистки тенденции в САЩ, но въпреки това остава оптимист. Той вярва, че Брекзит изпраща ясно послание към европейците за значението на блока. Американският дипломат смята, че нараства разбирането в САЩ, че страната е силна благодарение на своите съюзи.  Министърът на външните работи на Русия Сергей Лавров предупреди американския си колега Майк Помпео,че е против вмешателство, включително „използването на сила“ във Венецуела, която е изправена пред управленска криза, съобщава  APF . \r\n„Лавров се обяви срещу всяка намеса във вътрешните работи на Венецуела, включително използването на сила, която е в нарушение на международното право“, се казва в изявление на руското външно министерство. \r\n***  Правителството в Скопие заяви, че страната вече официално е преименувана на Северна Македония, съгласно споразумението за нормализиране на отношенията с Гърция, което също ще позволи на балканската държава да се присъедини към НАТО, съобщава гръцкият вестник  Kathimerini . \r\nВ съобщение на правителството се казва, че страната официално се назовава Република Северна Македония. \r\nСлужител от правителството заяви, че решението ще бъде публикувано в Държавен вестник по-късно. \r\nОт сряда, каза официалният представител, новото име ще бъде включено в официалните пътни табели - започвайки с една на границата с Гърция.  \r\nСмяната на името реши спор със съседна Гърция, който продължи десетилетия. \r\n***  САЩ изпратиха остро писмо до политическото ръководство на Косово, в което искат отмяна на 100-процентовите мита върху вносните стоки от Сърбия, предава  македонският портал „А1 Он“ , като се позовава на информация от прищински медии. \r\nПисмото е изпратено до президента Хашим Тачи, премиера Рамуш Харадинай и председателя на парламента Кадри Весели, а според местните средства за масова информация, върху него имало подписи на трима високопоставени официални лица от Белия Дом, Държавния департамент и Министерството на отбраната на САЩ. \r\nАмериканците призовават за почитане на жертвите на САЩ и войниците им за свободата на Косово. \r\nЛидерите в Прищина са предупредени, че ако не вдигнат търговската блокада, ще последват сериозни санкции. \r\nМедиите твърдят, че от американското посолство в Косово са потвърдили за изпращането на писмото. Премиерът Харадинай обаче във вторник отново потвърди, че митата няма да бъдат отменени, докато не бъдат урегулирани отношенията между Белград и Прищина, независимо от международния натиск. \r\n***  Президентът Доналд Тръмп изрази недоволството си от споразумението на преговарящите от Конгреса относно сигурността на границите, което му отказа средства за обещаната от него стена по границата между САЩ и Мексико, но не го отхвърли категорично, след като републиканците настояваха за неговата подкрепа, предава агенция  Reuters . \r\nТръмп, който предизвика 35-дневно затваряне на около една четвърт от федералното правителство с искане за 5,7 млрд. долара  от Конгреса за да помогне за изграждането на стената, заяви, че все още не е решил дали да подкрепи споразумението, постигнато от четирима ключови законодатели. \r\nТръмп даде знак, че не очаква друго спиране на работата и отново намекна, че ще заобиколи Конгреса, за да построи стената. Срокът на финансирането за министерството на вътрешната сигурност, министерството на правосъдието и множество други агенции трябва да изтече в петък в рамките на мерките за временни разходи, приети миналия месец от Конгреса, за да се прекрати най-дългото федерално спиране в историята на САЩ.  \r\n„Трябва да го проуча. Не съм доволен от него“, заяви Тръмп пред репортери в Белия дом за предварителното финансово споразумение, което трябва да бъде прието от Камарата на представителите  и Сената и подписано от него. \r\nРепубликанците в Конгреса показаха малко желание за ново спиране на правителствената работа, след като бяха отправили тежки критики към предишното. „Надявам се, че той ще реши да го подпише“, заяви Мич Макконъл, въпреки че Тръмп не получи всичко, което искаше. Лидерът на републиканците в Камарата а представителите Кевин Маккарти също похвали сделката. \r\nТръмп изпрати смесени съобщения за друго спиране. \r\n„Не мисля, че ще видите спиране“ каза Тръмп, но добави: „Ако го имате, това ще по вина на демократите“. \r\nТръмп вече заплашваше да обяви „национално извънредно положение“, ако Конгресът не предостави пари специално за стената, действие, при което той би могъл да пренасочи други средства, които Конгресът вече е осигурил, за да плати за изграждане на стена. \r\n***  Ръководителят на разузнавателната служба генерал-лейтенант Мортен Хага Лунде заяви, че руски самолети са имитирали атака срещу военен радар, съобщава  РИА Новости . \r\nВ своя ежегоден доклад пред членове на военните кръгове в Осло той посочи, че на 14 февруари миналата година 11 руски Су-24 са излетели от летището в Мурманска област, продължили са над Баренцово море и се предполага, че са имитирали нападение над норвежкия радар близо до град Вардо. След това, без да пресичат държавната граница, те се връщат на летището. \r\nВъв Вардо е разположен радар Globus II, който позволява да се наблюдава руските балистични ракети. \r\nГодина по-рано Лунде съобщил за подобен инцидент. Тогава, според думите му, в имитацията на атака участие са взели девет самолета. \r\nРуската страна нееднократно изказвала тревога във връзка с разположения радар на самата граница на Колския полуостров, тъй като може да стане част от американската система за противоракетна отбрана. \r\n***  Италианското правителство призова Венецуела да организира демократични и свободни президентски избори, предава  Anadolu Agency . \r\nИталианският премиер Джузепе Конте и външният министър Енцо Миланези одобриха резолюция относно Венецуела на среща след в резиденцията на министър-председателят в Рим и я представиха в парламента. \r\nВ парламента министърът на външните работи Миланези подчерта, че Италия е загрижена за хуманитарната ситуация във Венецуела и желанието й да прави алтернативни решения. \r\nТой добави, че правителството подкрепя мирно решение и отхвърля всички форми на насилие в страната.   \r\nВисшият италиански дипломат заяви, че инцидентите във Венецуела се наблюдават отблизо от международната общност. \r\n„Според правителството ситуацията във Венецуела е сложна и могат да се случат нови актове на насилие“, каза той, добавяйки, че новите избори ще послужат като „изход“. \r\nОт друга страна, партньорът Движение „Пет звезди“ подчерта, че не подкрепя нито Мадуро, нито Хуан Гуайдо, самопровъзгласения временен президент на Венецуела. \r\nВ понеделник Гуайдо изпрати делегации в Италия и Ватикана, които не го признаха за временен президент на Венецуела. \r\nДелегацията, която представлява Гуайдо, се срещна с външния министър, както и с вицепремиера и министър на вътрешните работи Матео Салвини, преди да се отправи към Ватикана.", "date": "2019.02.13", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/13/2623274/tass-prezidentite-na-arzhentina-i-urugvay-prizovaha-za-provezhdane-na-izbori-vav-venetsuela.html", "text": "Президентът на Аржентина Маурисио Макри и уругвайският му колега Табаре Васкес призоваха за провеждане на президентски избори във Венецуела за мирно решение на кризата в страната. Това се казва в тяхното съвместно изявление, разпространено след срещата им в град Колон., предава агенция  TACC . \r\n„И двете страни призоваха за демократично решение, което предполага провеждането на свободни, честни избори, които ще бъдат наблюдавани от надеждни международни наблюдатели“, се казва в документа, разпространен от пресслубжата на аржентинската президентска администрация. \r\nДържавните глави обсъдиха и работата на Южноамериканския общ пазар и се съгласиха да „дадат нов тласък на процеса на регионална интеграция“. Превод и редакция : Калоян Пенков", "date": "2019.02.13", "title": "ТАСС: Президентите на Аржентина и Уругвай призоваха за провеждане на избори във Венецуела"}
{"url": "http://www.focus-news.net/news/2019/02/13/2622823/sv-sinod-svali-ot-sayta-si-stanovishteto-za-natsionalnata-strategiya-za-deteto-obzor.html", "text": "Св. Синод свали от сайта си становището за Националната стратегия за детето. Документът беше публикуван на сайта в петък следобед - 8 февруари, когато изтичаше крайният срок за подаване на становища по стратегията и предизвика силна обществена реакция. В него се призоваваше Министерския съвет за цялостно преразглеждане, коригиране и допълване на стратегията. В становището се посочваше, че забраната на физическите наказания на децата ще доведе до тотално непослушание на детето спрямо родителите му и безконтролно развитие на детската личност, а родителите не бива да бъдат ограничавани във възпитателните си методи. В текста освен това се отричаше правото на жената на аборт и се залагаше на религиозното обучение за сметка на сексуалното. \r\nОт изявление на Ловчанския митрополит Гавриил стана ясно, че проектът документът е изработен от главния редактор на сайта на Св. Синод Десислава Панайотова и е публикуван без да е гласуван от Синода. Ловчанският митрополит обяснява, че дни преди изтичането на крайния срок за даване на становище по стратегията в сайта на Министерски съвет се е оказало, никой не е имало готовност да предложи текст по въпроса. Затова Десислава Панайотова, която преди това е работила по темата е написа Проекто-текст на становище на Св. Синод. Митрополит Гавриил допълва, че след прочитане на текста са дадени насоки за съкращаване и редакции, но в крайна сметка се оказало, че тя не е спазила указанията и е оставила текста почти без промени. Ловчанският митрополит отбелязва, че не е имал време да прочете последната редакция на текста, който впоследствие е разпратен до всички митрополити от Св. Синод на БПЦ. Той обаче уточнява, че никой от владиците не е отговорил, че е против, нито е имало предложения за коригиране на текста. По думите му двама митрополити са предложили Проекто-становището да се пусне в сайта на Министерски съвет, за да се спази срока, а после то трябва да се доусъвършенства. \r\n„Трябва да отбележа, че по повод публикуваното становище в сайта на МС, където са публикувани неговите последни 3 точки, много родители благодарят на Св. Синод на БПЦ за това, че с нашата своевременна честна църковна позиция ние сме защитили бъдещето на българските деца“, посочва Ловчанският митрополит. \r\n„Фокус“ припомня: Националната стратегия за детето беше представена на 19 декември 2018 г. на заседание на Националния съвет за закрила на детето от вицепремиера по икономическата и демографската политика Марияна Николова. Сред стратегическите цели на документа са  \r\nгарантиране на майчиното и детско здраве и насърчаване на здравословния начин на живот и здравната култура, гарантиране на достъпа на всяко дете до качествено образование и грижи на всеки етап от жизнения цикъл и придобиване на умения и компетентности за пълноценно включване в обществото. Задачи на документа са подобряване на стандарта на живот на всяко дете и гарантиране на правото му да живее в подкрепяща развитието му семейна или близка до семейната среда.  \r\nДруги цели на документа са гарантиране на правото на всяко дете да живее в сигурна среда; превенция и защита от насилие и от други вредни действия; ефективен достъп до правосъдие; осигуряване на възможности за участие на детето във вземането на решения по въпроси, които го засягат, както и достъп до игра, спорт, културни и други дейности, които подкрепят развитието му и формират граждански компетентности.", "date": "2019.02.13", "title": "Св. Синод свали от сайта си становището за Националната стратегия за детето (ОБЗОР)"}
{"url": "http://www.focus-news.net/news/2019/02/13/2622897/mvr-dvama-sa-zaginali-pri-katastrofi-v-stranata-prez-izminaloto-denonoshtie.html", "text": "Двама са загинали при катастрофи в страната през изминалото денонощие. Това съобщиха от пресцентъра на  МВР . В София са станали 36 леки и една тежка катастрофа. От началото на месеца жертвите в катастрофи са 13, а от началото на годината- 48. В сравнение със същия период на 2018 г. загиналите са с 13 по-малко.", "date": "2019.02.13", "title": "МВР: Двама са загинали при катастрофи в страната през изминалото денонощие"}
{"url": "http://www.focus-news.net/news/2019/02/13/2622825/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Русия готви въоръжените си сили за война, пише  електронното издание на вестник „Украйнская правда“ . \r\nМинистерството на отбраната на Швеция е поръчала от местна служба за военни изследвания доклад на тема „Подготовка за война – военни учения на Русия на стратегическо ниво 2009-2017 гг.“ \r\nСпоред мнението на анализаторите, до 2009 година Русия се е занимавала с въоръжени конфликти и войни с локален характер, а ученията й след 2009-а разкриват, че амбициите й вече са на регионално ниво. \r\nСъгласно изследването на шведската агенция, за последните 10 години мащабът на руските военни учения се е увеличил в пъти. \r\nНа основата на открити руски източници, анализаторите са направили извод, че ако през 2009-2012 година в руските маневри са участвали 10-20 хиляди души, то в ученията през 2013-2017 година вече са били задействани между 90 и 150 хиляди военнослужещи. \r\nВ ученията „Восток 2014“ са участвали около 150 хиляди души и 8 хиляди единици техника, а на маневрите „Восток 2018“ миналата есен – повече от 300 хиляди военни. \r\nЮхан Нюрберг, от шведската агенция за военни изследвания, казва, че важни са не цифрите, а действията на Русия. \r\n„Те имат много персонал. Имат много материални средства, дори голяма част от тях да са стари и от съветските времена. Но ученията създават потенциал, т.е. подразделения, които могат да изпълняват поставените задачи в боеви условия“. \r\nПрез последните години Русия открито е използвала своите въоръжени сили във „войната“ с Грузия (2008), при присъединяването на Крим (2014) и в Сирия (от 2015 година, въпреки че Русия подкрепя Башар Асад от 2011 година). \r\nОт 2013 година Русия задейства в ученията все по-голямо количество войска и техника. По мнението на анализаторите, Кремъл се готви за среща с противник, съизмерим с Китай или НАТО. \r\n„Русия се готви за това, да има възможност да води регионална и, може би, дълга и тежка война, например, против Китай или НАТО“, се казва в доклада. \r\n„Русия явно е готова да използва военни средства. Затова е важно да се разбере за какво биха могли да бъдат използвани те. Военните учения са намек за това“, отбелязва Норберг. \r\nТой подчертава, че ученията са насочени и за командно управление. \r\n„Всички маневри се целят в ниво, което Министерството на отбраната на Русия нарича „ниво на стратегически операции“. И ако погледнете определението на този те4рмин, ще видите, че то се отнася за театър на военни действия, обхващащ няколко части от континента“. \r\n**  Министърът на отбраната на Турция Хулуси Акар трябва да се срещне с американския си колега в кулоарите на министерската среща на НАТО в Брюксел на 13 февруари, два дни след като разговаря с руския военен министър, пише  електронното издание на турския вестник „Хюриет“ . \r\nАкар и руския министър на отбраната Сергей Шойгу оглавяваха делегациите на двете страни, които заседаваха на 11 февруари в Анкара преди срещата на върха между Турция, Русия и Иран в руския черноморски град Сочи. \r\nНа четвъртата среща в Астанинския формат за намиране на решение на сирийската криза, Реджеп Таийп Ердоган, Владимир Путин и Хасан Роухани ще се концентрират върху дългосрочното решение на конфликта, отбелязва изданието. \r\nОт турското МО заявиха чрез съобщение, че в рамките на срещата, двете страни са обсъдили текущата ситуация в Сирия, включително мерките за обезпечаването на сигурността в демилитаризираната зона в Идлиб, независимо от провокациите. \r\nВ него се добавя още, че „министрите имат разбирателство относно опасенията на Турция за сигурността, предизвикани от присъствието на терористичните организации ПКК/ОНС и „Ислямска държава“ на изток от река Ефрат“. \r\nШойгу е благодарил на Акар за топлия прием и е припомнил, че военни експерти от двете страни са се срещнали в Москва по-рано този месец, за да говорят „за най-важните проблеми на разрешаването на сирийската криза, по-нататъшната стабилизация в зоната на Идлиб и всичко, което засяга източния бряг на Ефрат“. \r\n„Надявам се днес да успеем да постигнем съгласие по ключовите въпроси“, е добавил Шойгу. \r\nМеждувременно, Пат Шанахан, който е и.д. министър на отбраната на САЩ след оставката на Джеймс Матис през декември м.г., се очаква да пристигне в Брюксел след извънредната си визита в Багдад, където проведе разговори с представители на иракското правителство. \r\nСпоред източник на „Анадолската агенция“ от външното министерство на Ирак, Шанахан е трябвало да се срещне с високопоставени официални лица, включително премиера Адел Абдул Махди, с които да обсъди теми от общ интерес, включително присъствието на американски войски в Ирак и изтеглянето на САЩ от Сирия. \r\nПо-рано този месец американският президент заяви, че войските на АСЩ остават в Ирак, за да наблюдават Иран, припомня „Хюриет“ и посочва, че Вашингтон има около 5200 военнослужещи в близкоизточната страна, които обучават иракските сили за сигурност. \r\n**  Преговарящите от Камарата на представителите и Сената сключиха двупартийна сделка „по принцип“, която може да избегне второ частично спиране на правителствената дейност, предоставяйки на президента Тръмп 1,375 млрд. долара за финансиране на бариери по протежението на долината Рио Гранде, пише в.  Washington Examiner . \r\nСпоразумението, което трябва да бъде прието от Камарата на представителите и Сената и да бъде подписано от президента, разреши безизходицата през уикенда относно задържането на незаконни имигранти. \r\nВ понеделник вечерта и двете страни твърдяха за победа при преговорите, въпреки че точните подробности на споразумението още не са ясни, а две от основните искания изглежда си противоречаха. \r\nНапример, демократите през уикенда се опитваха първо да ограничат броя на задържанията на незаконни имигранти, но се отказаха от това искане. Водещ демократ каза за  Washington Examiner , че демократите са осигурили 17% намаляване на местата за задържане, необходими при арестуване на нелегални имигранти, въпреки че не беше ясно как се изчислява това намаляване. \r\nОт друга страна, републиканците претендират за победа, защото сделката не включва законови ограничения при задържането на незаконните имигранти. \r\n1,375 млрд. долара, които са финансиране на гранична бариера са далеч под исканите от президента Тръмп 5,7 млрд. долара за стена на южната граница, но съветникът от Републиканската партия заяви, че всички пари могат да бъдат използвани за бариери. \r\nДемократите заявиха, че финансирането на бариера постига целта им, твърдейки, че то не може да бъде използвано за голяма, бетонна стена, която Тръмп дълго пропагандираше по време на кампанията си. \r\nАко бъде одобрена, сделката ще финансира няколко департамента и агенции, включително министерството на вътрешната сигурност, което отговаря за сигурността на границите. \r\n„Имахме добра вечер и постигнахме принципно споразумение между нас относно вътрешната сигурност и останалите шест законопроекта“, каза Ричард Шелби. „Нашите екипи работят трескаво, за доуточняване на подробностите“. \r\nШелби намекна, че Тръмп ще подпише сметката. Той каза пред репортери: „Белият дом е бил консултиран през цялото време“. \r\nПреговорите бяха спрени в събота, когато демократите отказаха да отхвърлят искането си за ограничаване на задържанията на незаконни имигранти. Но те бяха подновени в понеделник. \r\nИ двете партии са готови да избегнат това, което би било второ спиране на правителствената дейност за тази година, засягащо същите агенции и министерства, които бяха частично затворени за 35 дни. \r\n„Когато нашите преговори спряха и ние си тръгнахме, и двете страни, всички ние осъзнахме, че имаме по-голямо задължение да се съберем отново“, каза Шелби. „Мисля, че фактът, че щеше да има ново закриване на правителството, допринесе за това да се съберем“. \r\nВременният законопроект за финансиране изтича в петък. Както Камарата на представителите, така и Сенатът ще трябва да одобрят закона и президентът Тръмп трябва да го подпише. \r\nДвете страни изглеждаха близо до сделка през уикенда, която щеше да осигури между 1,3 и 2 млрд. долара за огради или други бариери по южната граница. Шелби няма да разкрие какъв краен брой преговарящи решиха за финансирането.", "date": "2019.02.13", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/13/2623260/makedoniya-po-nepotvardena-informatsiya-10-stanaha-zhertvite-pri-avtobusnata-katastrofa-kray-selo-laskartsi-obzor-na-makedonskite-medii-i.html", "text": "Между 5 и 10 са жертвите от тежката катастрофа при село Ласкарци, северозападно от Скопие, предават  македонските медии .  \r\nСпоред  телевизия „Сител“  трагедията е разтърсила Македония, а най-малко 10 са загиналите. В първоначалната си информация телевизията съобщи, че 33 са ранени, а полицията все още не е потвърдила точния брой. За 10 жертви съобщават репортерите на „Сител“, които се намират на мястото на катастрофата. Телевизията цитира съобщение на градската хирургия в Скопие, където вече има 4 загинали, а за петият пациент, постъпил в болницата лекарите водят борба за живота. Петима тежко ранени са настанени в спешния център в Скопие, като всички са с опасност за живота и трябва да бъдат извършени съответните хирургически операции.  \r\nСпоред  „А1 Он“  първото потвърждение е за 4 загинали, като от електронното издание уточняват, че катастрофата е станала около 17.00 часа местно време (18.00 часа българско) на пътя Скопие-Тетово. \r\nСкопския  „Фокус“  цитира директора на градската болница Християн Костов, който е заявил, че досега в болницата са докарани 4 тела на загинали, а един е в критично състояние. Електронното издание на  вестник „Вечер“  съобщава, че автобусът, който се е обърнал е бил на фирма „Дурмо-Турс“ и катастрофата е станала вследствие на рязко преобръщане на цялата машина. „Вечер“ извежда в заглавие: „Автобус се преобърна край Ласкарци, много са загиналите и ранените“.  Телевизия „Телма“  съобщава, че 4-ма са загиналите при катастрофата на пътя Скопие-Тетово. Според електронното издание  Нова ТВ  засега е потвърдена смъртта на двама пътници, а в болницата са приети 35 други ранени. Съобщава се за трима в критично състояние.  „Пулс 24“  съобщава за 10 загинали при катастрофата, като уточнява, че от МВР няма официална информация, а главният прокурор и говорителят на прокуратурата са на място, където се извършва оглед. Според  „Сакам да кажам“  по неофициална информация 6 са загинали и повече от 30 са ранените. Информацията на медията е противоречива, тъй като според нея само в болницата „8 септември“ досега са откарани 35 ранени. Според  „Нетпрес“  вече има официална информация за 10 загинали, като източници се посочват екипите, които разчистват останките на автобуса.  “Макфакс“  също се позовава на шефа на спешната болница Християн Костов, според когото в болницата са постъпили тела на 4 загинали и 1 в критично състояние и уточнява, че на мястото на катастрофата са пристигнали 13 линейки, много екипи на полицията и пожарната, а в спасяването на пострадалите са се включили и много автомобили на случайно преминаващи. \r\nЕлектронното издание  „Център“  извежда в заглавие: „Македония плаче: 6-ма загинаха, а десетки са ранени при страхотна катастрофа“.  Агенция „Фокус“ припомня:  Село Ласкарци, край което се случи катастрофата тази вечер в 18.00 часа българско време, се намира на територията на община Сарай, в западния край на скопското поле до магистралата Скопие-Тетово. Населението на селото е предимно албанско, а в близост се намира проходът Карпалак, където по време на Гражданската война на 8 август 2001 г. бяха убити 10 запасняци от Битоля при нападение на албански партизани.   Люба Алексиева", "date": "2019.02.13", "title": "Македония: По непотвърдена информация 10 станаха жертвите при автобусната катастрофа край село Ласкарци (Обзор на македонските медии I)"}
{"url": "http://www.focus-news.net/news/2019/02/13/2623250/prof-aleksandar-marinov-lipsva-serioznata-duma-na-faktorite-otgovorni-za-tova-kakvo-se-sluchva-v-darzhavata-po-kazusa-gebrev-i-prevedenite-ot-venetsuela-kam-balgarska-banka-milioni.html", "text": "Липсва сериозната дума на факторите, отговорни за това, какво се случва в държавата по казуса „Гебрев“ и преведените от Венецуела към българска банка милиони. Това каза за обзорното предаване „Това е България“ на  Радио „Фокус“  политологът проф. Александър Маринов. „Става все по-трудно да разсъждаваме логично и да търсим рационални обяснения за това, което се случва. Самият факт, че се хвърляме в такива сензационни, световни конспирации вместо да се занимаваме със собствените си проблеми, които са много и тежки, навява подозрението, че някой иска по този начин, ако не да отвлече вниманието, какво се случва в България, то да насочи определени процеси у нас в една или друга посока“, обясни професорът. Проф. Маринов определи мълчанието на парламентарната опозиция по двата казуса като абдикация от отговорност.  \r\nЦоня СЪБЧЕВА", "date": "2019.02.13", "title": "Проф. Александър Маринов: Липсва сериозната дума на факторите, отговорни за това, какво се случва в държавата по казуса „Гебрев“ и преведените от Венецуела към българска банка милиони"}
{"url": "http://www.focus-news.net/news/2019/02/13/2623254/vitseadmiral-plamen-manushev-nadprevarata-vav-vaorazhavaneto-ne-dava-dobar-znak-za-evropeyskiya-kontinent-za-rusiya-i-sasht.html", "text": "Надпреварата във въоръжаването не дава добър знак за европейския континент, за Русия и САЩ. Това каза в обзорното предаване „Това е България“ на  Радио „Фокус“   вицеадмирал Пламен Манушев, заместник-председател на Парламентарната асамблея на НАТО, по повод излизането на САЩ от Договора за ракетите със среден обсег на действие и последвалата ги Русия, както и политическата линия на НАТО в Европа след тези действия. „Това силно разтревожи военното и политическо ръководство на НАТО за излизането на двете основни страни в този договор. Той доста сериозно допринасяше за спокойствието, за сигурността на Европа, тъй като обсега на тези ракети обхваща точно европейския континент до територията на Русия. САЩ казват, че Русия го нарушава, Русия казва, че ще отговори на въоръжаването, но никой няма да спечели“, заяви той. Манушев коментира, че влагането на милиарди долари в построяването на нови системи ракети с обсег от 500 до 5 000 км ще доведе до милиардни разходи и ще се отрази на благосъстоянието на хората. Той беше категоричен, че в България няма бъдат изградени бази на НАТО, като припомни конвенцията от Монтрьо и това, че в Черно море не може да има бази на организацията.   \r\nЦоня СЪБЧЕВА", "date": "2019.02.13", "title": "Вицеадмирал Пламен Манушев: Надпреварата във въоръжаването не дава добър знак за европейския континент, за Русия и САЩ"}
{"url": "http://www.focus-news.net/news/2019/02/13/2622822/predstoyashti-sabitiya-v-stranata-za-13-fevruari-agentsiya-fokus.html", "text": "***   \r\nОт 16.00 часа вицепрезидентът Илияна Йотова ще участва в откриването на Международна научна конференция „Нему да бъде слава, чест и почит“ – 1150 години от кончината на Константин-Кирил Философ в Националния музей „Земята и хората“. \r\n***   \r\nОт 09.00 часа ще започне пленарното заседание на Народното събрание. \r\n***   \r\nОт 10.00 часа ще заседава Министерският съвет. \r\n***   \r\nОт 15.30 часа заместник министър-председателят Томислав Дончев и министърът на енергетиката Теменужка Петкова ще посетят сондажния кораб Noble Globetrotter II в град Бургас. На място те ще се запознаят с предстоящите дейности по провеждане на проучвателен сондаж в блок „Хан Кубрат“ в Черно море от компанията Shell International Exploration and Development Italia S.p.a. \r\n***   \r\nОт 14.30 часа в сградата на Народното събрание на пл. „Княз Александър I“ в зала 242 Комисията за контрол над службите ще изслуша ръководители на специалните служби, главния прокурор и всички, които имат отношение към случая „Гебрев“. \r\n***   \r\nОт 09.30 часа в 3 състав на Софийски градски съд ще се гледа делото срещу прокурор Константин С., обвинен в неправомерно присъединяваме към ел. мрежата. \r\n***   \r\nОт 09.30 часа в 5 състав на Специализирания наказателен съд ще се гледа делото срещу Хованес М., Манукян П., Петко Т. и др., обвинени в образуване и ръководене на организирана престъпна група.  \r\n***   \r\nОт 09.30 часа в 15 състав на Специализирания наказателен съд ще се гледа делото срещу Добрин С., Георги П., Нено К., Никола П. и др., обвинени в образуване и ръководене на организирана престъпна група. \r\n***   \r\nОт 10.00 часа в 8 състав на Специализирания наказателен съд ще се гледа делото срещу Иво Д., Алиман Б., Иван Ц., Иван Д. и др., обвинени в образуване и ръководене на организирана престъпна група. \r\n***   \r\nОт 10.00 часа в 7 състав на Специализирания наказателен съд ще се гледа делото срещу Цветомил П., обвинен в образуване и ръководене на организирана престъпна група.  \r\n***   \r\nОт 11.00 часа в залата 11-ия етаж на КНСБ ще се проведе пресконференция на тема „Заплашва ли човешки животи сивата икономика в България?“.  \r\n***   \r\nОт 11.00 часа ПП „Възраждане“, Асоциация за домашно образование /АДО/ и Сдружение „Многодетни български майки”  ще представят становищата си по проекта за „Национална стратегия за детето 2019-2030 г.“ на пресконференция в Националния пресклуб на БТА. \r\n***   \r\nОт 11.00 часа в ОКИ „Красно село“ ще се състои образователен концерт за деца.  \r\n***   \r\nОт 13.00 часа в 8 състав на Специализирания наказателен съд ще се гледа делото срещу Георги И., Димитър П., Найден В., Кольо Г. и др., обвинени в образуване и ръководене на организирана престъпна група. \r\n***   \r\nОт 13.30 часа в заседателната зала в сградата на Висшия съдебен съвет ще се проведе заседание на Прокурорската колегия.  \r\n***   \r\nОт 13.30 часа в 1 състав на Специализирани наказателен съд ще се гледа делото срещу Иван С., Янко К., Николай Х., Пейчо П. и Свилен Н., обвинени в образуване и ръководене на организирана престъпна група.  \r\n***   \r\nОт 13.30 часа в 10 състав на Специализирания наказателен съд ще се гледа делото срещу Благовест М., Георги А., Николай П., Костадин Г. и Стоян Г., обвинени в образуване и ръководене на организирана престъпна група. \r\n***   \r\nОт 18.00 часа в Унгарския културен институт ще бъдат прожектирани най-добрите наградени унгарски филми от последното издание на Международния фестивал на късометражното кино в Будапеща BuSho.  \r\n***   \r\nОт 18.30 часа в „Книгата“ на ул. „Георги С. Раковски“ 193 ще бъде представена книгата „Невъзможният път“ от пътешественика и мореплавател Дончо Папазов.  \r\n***   \r\nОт 18.30 часа на сцената на театър „Азарян“ ще се играе представлението „В очакване на Годо“.  \r\n***   \r\nОт 18.30 часа във фоайето на Националната библиотека „Св. св. Кирил и Методий“ ще се състои премиерата на най-новата книга на Добромир Банев с интимна лирика „Любов до синьо“.  \r\n***   \r\nОт 19.00 часа в бар „Петък“ ще бъде представена дебютната стихосбирката „Купидон е алкохолик“ на поетесата Мариела Ганчовска.  \r\n***   \r\nОт 19.00 часа в Камерна зала „България“ ще се състои концертът „Магията на валса“.  \r\n***   \r\nОт 19.00 часа в Централния военен клуб ще се състои концерт на „Симфониета София“ – „Вино, песни и любов“.  \r\n***   \r\nОт 12.30 часа кметът на София Йорданка Фандъкова ще провери реконструкцията на сградата на минералната баня в Банкя.  \r\n***   \r\nОт 14.00 часа в ОДМВР-Благоевград ще се състои брифинг във връзка със специализирана полицейска операция по спазване на правилата за движение от пешеходците. \r\n***   \r\nОт 19.00 часа в Културен дом на Нефтохимика ще се играе спектакълът „Всяка година по същото време“. \r\n***   \r\nОт 09.30 часа в Митрополитския катедрален храм „Успение Богородично“ ще бъде отслужена съборна св. Литургия по повод 50-годишния юбилей на Варненския и Великопреславски митрополит Йоан. Участие в нея ще вземе Негово Светейшество Българският Патриарх и Софийски Митрополит Неофит, митрополити – членове на Светия Синод на Българската православна църква и гости от други поместни православни църкви. \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Николай Малев ще приема граждани. \r\n***   \r\nОт 16.00 часа в зала „Север“ на Археологическия музей ще бъде открита изложбата „Който пие, зло не мисли“. \r\n***  \r\nОт 11.30 часа в Регионалния пресклуб на БТА ще се състои пресконференция на Симон Милков във връзка с предстоящ благотворителен концерт. Ще бъдат представени целите и участниците на благотворителната инициатива.  \r\n***   \r\nОт 19.00 часа в хотел „Премиер“ ще се проведе Вечер на Американския университет в България (АУБ) с основен лектор президентът Росен Плевнелиев (мандат 2012-2017 г.). Темата на събитието е „Професиите на бъдещето“. \r\n***  \r\nОт 19.00 часа в Клуб 7 ще се проведе среща с гримьора и beauty консултант Вероника Гърдева. \r\n***  \r\nОт 19.00 часа в   МДТ „Константин Кисимов“ ще бъде представен спектакълът „Вражалец“.  \r\n***   \r\nОт 17.00 часа в Спортната зала на Видин ще се състои благотворителен базар и футболен мач между девойки и младежи от ПГ „Проф. д-р Асен Златаров“ в подкрепа на 6-годишната Зара.  \r\n***   \r\nОт 17.00 часа в Малка зала на ХГ „Иван Фунев“ ще се състои изложбата‚ Мечовете келтски тип от България II-I в. пр. Хр.“ на доц. д-р Нарцис Торбов.  \r\n***   \r\nОт 17.30 часа в ХГ „Недялко Каранешев“ Сдружение ГОАРТ ще представи изложба по повод празника Трифон Зарезан.  \r\n***   \r\nОт 20.00 часа в Клуб „Планета Пайнер“ забавно-духов оркестър и Акустично-джаз трио съвместно с изпълнителя Цветелин Атанасов - Цецо Елвиса ще покажат невероятно шоу с любими парчета на рок-легендата Елвис Пресли. \r\n***   \r\nОт 18.00 часа в Общинския младежки център „Захари Стоянов“ известната българска актриса Бойка Велкова ще представи нейния спектакъл „Усещане за любов“, в който си партнира с Ивайло Захариев. \r\n***   \r\nОт 18.00 часа в залата на Народно читалище „Атанас Манчев 1920“ гр. Каблешково ще се проведе публично събитие по проект „Създаване на центрове за социално включване на маргинализирани общности на територията на Община Поморие“.  \r\n***   \r\nОт 14.00 часа в зала „Струма“ на Областна администрация Перник ще се проведе заседание на Областната комисия по транспорт.  \r\n***   \r\nОт 15.00 часа във фоайето на Драматичен театър „Боян Дановски“ ще се състои информационна борса за набиране на войници и матроси за Българската армия в рамките на националната информационна кампания за популяризиране на военната професия „Бъди войник“.  На централния площад в същия час жители и гости ще могат да разгледат бойния вариант на бронираната машина „Пустинна котка“, която е на въоръжение във Военна полиция. Концертът на Представителния ансамбъл на въоръжените сили ще започне от 18.30 ч. в Драматичен театър „Боян Дановски“.  \r\n*** \r\nОт 18.00 часа на Камерна сцена в Драматично-куклен театър ,,Иван Радоев\" ще се играе постановката за деца ,,Владетелят на микробите\". \r\n*** \r\nОт 09.00 часа в Зала 1 на Окръжен съд ще се гледа делото на Кристиян Б., срещу когото са повдигнати обвинения за разпространение на наркотични вещества, за нанасяне на лека телесна повреда на полицаи и оказване на съпротива при арест. \r\n*** \r\nОт 09.00 часа в Зала 2 на Окръжен съд ще се гледа делото на Георги Х., срещу когото е повдигнато обвинение за укриване на данъчни задължения.  \r\n***    \r\nОт 10.00 часа пред Търговски център „Форум“ в ж.к. „Тракия“районният кмет Костадин Димитров ще обяви начало на инфраструктурната програма за 2019 –та година.  \r\n***    \r\nОт 11.00 часа в Заседателна зала на Община Пловдив, пл. „Стефан Стамболов“ 1 ще се проведе пресконференция за отчета на Местната комисия за борба срещу противообществените прояви на малолетните и непълнолетните в Пловдив през  2018 г.  \r\n*** \r\nОт 11.00 часа в Зала 2 на Окръжен съд ще се гледа делото на Милко М, който е обвинен, че по непредпазливост, управлявайки трактор, е причинил смърт на моторист. \r\n***   \r\nОт 18.00 часа в салона на Регионалния етнографски музей ще бъде открита изложбата „Пътешествие из Италия“.  \r\n***   \r\nОт 18.30 часа в централното фоайе на Дома на културата „Борис Христов“ ще бъдат връчени удостоверения на учители и директори от общинските училища, преминали обучение през 2018 г. по програмата „Училище в облака“.  \r\n***   \r\nОт 19.00 часа до 21.00 часа в клуб „Фарго“ на ул. „Гладстон“ ще се състоят прожекции на четири от най-добрите филми, показвани в клуба през изминалата година.  \r\n***   \r\nОт 11.00 часа в зала 712 на Областна администрация ще бъде разгледано предложението за Държавен план-прием в профилираните и професионални гимназии, в средните и обединени училища на територията на Област Разград за учебната 2019/2020 г. \r\n***   \r\nОт 11.00 часа в Зала 1 на Областната администрация ще се проведе заседание на Постоянната комисия по заетост към Областния съвет за развитие.  \r\n***   \r\nОт 09.30 часа до апсидата на църквата „Рождество Богородично” ще бъде отслужена Панихида в памет на енорийския свещеник на Симитли протойерей Борис Китанов Петров. \r\n***   \r\nОт 08.30 часа до 17.30 часа в Музеен обект „Хилендарски метох“ ще бъде представена изложбата „Лъвът – български национален символ през епохата на Възраждането\". \r\n***   \r\nОт 14.00 до 17.00 часа в зала „П. Р. Славейков“ на Община Стара Загора ще се проведе обучителен семинар за преподаватели с цел превенция на престъпления при малолетни.    \r\nОт 17.00 часа в Заседателната зала на община Чепеларе кметът Славка Чакърова ще направи отчет за дейността на Общината за 2018 г.  \r\n***   \r\nОт 14.00 часа в зала 2 на Областна администрация-Шумен ще се проведе извънредно общо събрание на Асоциацията по ВиК.", "date": "2019.02.13", "title": "Предстоящи събития в страната за 13 февруари (Агенция „Фокус“)"}
{"url": "http://www.focus-news.net/news/2019/02/13/2622827/kmetovete-na-bsp-napusnaha-rakovodstvoto-na-natsionalnoto-sdruzhenie-na-obshtinite-i-otkazaha-da-uchastvat-v-obshtoto-sabranie-obzor.html", "text": "Кметовете на БСП, които участват в Управителния съвет на Националното сдружение на общините на Република България (НСОРБ), напуснаха УС на Сдружението, както и 32-рото Общо събрание. Още през декември миналата година кметовете на БСП обявиха, че обмислят да предприемат тази стъпка, ако не бъде решен проблемът с разпределението на средствата за общините. Тогава социалистите изнесоха информация за отпуснатите допълнителни 146 млн. лева за местната власт от излишъка в бюджета. Според тях от цялата сума 98 млн. лв. са отишли при общини на ГЕРБ, 25 млн. лева - при кметове от ДПС, 17 млн. лева - при други общини, и 4 млн. лева са били за кметове от БСП. Затова те настояха на 32-рото Общо събрание на НСОРБ да се обсъди темата за начина, по който се разпределят средствата за общините. Проблемът обаче не беше поставен, затова кметовете от левицата обявиха, че се оттеглят от Управителния съвет и демонстративно напуснаха Общото събрание. От общо 23 членове на УС на НСРОБ петима са от БСП. \r\nПредседателят на УС на НСОРБ и кмет на Община Велико Търново инж. Даниел Панов коментира, че не трябва да има партийна намеса в отношенията на участниците в Сдружението. „Не един път в медиите е излизал анализ на разпределението на постановленията на Министерски съвет. В тези 130 общини, които колегите от БСП казват, че са на ГЕРБ, живеят 5,2 млн. жители. А в общините, в които те са кметове, са 560 хил. жители“, заяви инж. Панов и посочи, че съотношението на средствата, които са раздадени с постановление, е точно 1 към 10. „Колегите кметове от БСП в България са не повече от 40. Втора политическа сила в местната власт са всички онези, които са издигнати от независими сдружения и неправителствени организации – това са 50 души, които са втора политическа сила. Тези хора са получили по-малко от колегите от БСП. Според нас няма драма с постановленията. Може би активността на някои от кметовете и проектите, които те правят и реализират в своите общини, не стигат до министерствата или до други държавни институции. Но има политически натиск, защото не може кметове от БСП да получават средства и в същото време да подкрепят тази декларация“, каза още инж. Панов и посочи, че за своите 22 години НСРОБ е доказала независимостта си. \r\nМеждувременно по време на 32-рото Общо заседание инж. Панов направи отчет на ключовите направления в дейността на НСОРБ през 2018 г. и представи приоритетите за 2019 г. В сферата на общинските финанси и приходна политика той акцентира върху постигнатия ръст на всички стандарти за делегираните от държавата дейности за 2019 г. и трансферите за местни дейности. 11,9% е ръстът при делегираните дейности /без „Образование“/ или 92 млн. лв. Общото увеличение на субсидиите за общините в Закона за държавния бюджет за 2019 г. е с 481,7 млн. лв., от които 361 млн. за образование и 121 млн. лв. за останалите трансфери. „За първи път от много години насам имаме и увеличение с 8 млн. лв. на средствата за подпомагане на храненето на децата от подготвителните групи и учениците от I-IV клас“, заяви инж. Панов и добави, че значително по-висок е и общият размер на средствата за социално осигуряване, подпомагане и грижи – завишението е с 29,9 млн. лв. (13%) спрямо 2018 г. „Той далеч няма да бъде достатъчен за задържане на кадрите в тази система и привличане на нови“, каза още председателят на УС на сдружението. \r\nСред приоритетите за работа през 2019 г. инж. Панов очерта подобряването на взаимодействието между отделните министерства, за да бъде избегнато припокриването на дейности, които засягат местната власт. По думите на кмета на Велико Търново 2019 г. ще бъде ключова за практическото въвеждане на електронното управление в общинските услуги, тъй като предстоят промени в организацията на работа в общините за намаляване на административната тежест за гражданите и бизнеса. \r\nЦветилена СИМЕОНОВА", "date": "2019.02.13", "title": "Кметовете на БСП напуснаха ръководството на Националното сдружение на общините и отказаха да участват в Общото събрание (ОБЗОР)"}
{"url": "http://www.focus-news.net/news/2019/02/13/2622826/ria-novosti-registrirano-e-zemetresenie-s-magnitud-45-v-kamchatka.html", "text": "Земетресение с магнитуд 4,5 е регистрирано на територията на Олюторски район в североизточна Камчатка, съобщава  РИА Новости . \r\nЗеметресението не е било усетено в населените места. Не са получени обаждания към единните диспечерски служби на общините, които са на територията на Камчатка. Превод и редакция : Калоян Пенков", "date": "2019.02.13", "title": "РИА Новости: Регистрирано е земетресение с магнитуд 4,5 в Камчатка"}
{"url": "http://www.focus-news.net/news/2019/02/13/2623261/kathimerini-gartsiya-exxonmobil-shte-obyavi-otkritieto-na-golyam-gazov-zalezh-kray-kipar.html", "text": "Очаква се американският енергиен гигант ExxonMobil да обяви откритието на голям залеж от природен газ в Блок 10 на Изключителната икономическа зона на Кипър следващата седмица, предава  електронното издание на вестник Kathimerini , като се позовава на информация от кипърската новинарска мрежа Sigma Live. \r\nИзданието, от своя страна, се позовава на съобщение на италианската Agenzia Nova, която цитира високопоставен кипърски източник, участвал в Egypt Petroleum Show (EGYPS) в Кайро, завършило в сряда. \r\nНеназованият източник е заявил, че залежът не е по-голям от този на египетското находище „Зор“ (Zohr), но „е подобен“. \r\n Превод и редакция:", "date": "2019.02.13", "title": "Kathimerini (Гърция): ExxonMobil ще обяви откритието на голям газов залеж край Кипър"}
{"url": "http://www.focus-news.net/news/2019/02/13/2622829/dzhi-pi-grup-shte-stroi-tunel-zheleznitsa-4-mesetsa-sled-otkaza-si-ot-uchastie-v-obshtestvenata-porachki-obzor.html", "text": "Точно четири месеца, след като компанията „Джи Пи Груп“ се отказа да участва в обществената поръчка за изграждането на тунел „Железница“, от Агенция „Пътна инфраструктура“ обявиха, че са подписали договор с компанията за проектирането и строителството му. Съоръжението ще е с дължина около 2 км и ще бъде най-дългият пътен тунел изграждан досега у нас. Изпълнението на поръчката е възложено на ДЗЗД „АМ СТРУМА ТУНЕЛ 2018“, в което участват: „ДЖИ ПИ ГРУП“ АД, „ГЛОБАЛ КЪНСТРЪКШЪН“ ООД и „ВИА ПЛАН“ ЕООД. Стойността на договора е 185 370 370, 37 лв. без ДДС. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nОт АПИ уточниха, че спазвайки разпоредбите на Закона за обществените поръчки, са пристъпили към подписване на договора, след като Върховният административен съд се е произнесъл в полза на тяхното решение за избор на изпълнител.  \r\nВ своя позиция от „Джи Пи Груп“ обясниха първоначалното си намерение за оттегляне от изграждането на тунел „Железница“, като посочиха, че причината за това е общественият интерес и манипулативната обстановка, която се е опитвала да отъждестви граденото десетки години име на компанията в строителния бранш с престъпни квалификации. Според компанията забавянето в изграждането на посочените участъци на АМ „Струма“ е предпоставка за още тежки катастрофи, голям брой загинали и ранени. „С оглед създалата се ситуация - скъсените срокове и възможността изграждането на този мащабен проект да бъде провалено, управителният съвет на „Джи Пи Груп“ АД се съобрази със законодателството и изпълни задълженията си, като сключи договор за изграждането на тунел „Железница“ с възложителя Агенция „Пътна инфраструктура“. Същото ще бъде в полза на обществения интерес от предотвратяване на огромните загуби на държавния бюджет, които могат да възникнат при неизпълнение на проекта до 2023 г., и в подкрепа на пътната безопасност“, посочват още от „Джи Пи Груп“. \r\nМинистърът на регионалното развитие и благоустройството Петя Аврамова коментира, че по проекта за изграждането на тунел „Железница“ АПИ е действала изцяло в рамките на закона. По думите ѝ процедурата е извървяна изцяло по Закона за обществените поръчки. Аврамова коментира, че „Джи Пи Груп“ е изразила медийно становище за отказване от процедурата, но това не означава писмено изпращане до АПИ. Тя посочи, че АПИ е поискала подновяване на офертите на „Джи Пи Груп“ и на „Главболгарстрой“, тъй като е изтекъл срокът за тяхната валидност. „Класиралият се на второ място не е подновил своята оферта и АПИ всъщност е действала по законния начин – поканила е класиралия се на първо място за сключване на договор. Нямаме писмен отказ, така че договорът е факт“, заяви регионалният министър.  \r\nСрокът за изпълнение на проектирането и изпълнението на строително-монтажните работи на тунел „Железница“ (от км 366+720 до км 369+000) e 1060 календарни дни. Съоръжението ще бъде с две отделни тръби за движение в посока. Дължината на всяка тръба ще е около 2 км. Тунелът ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 132 м и 24 м, подпорна стена и др.  \r\nАгенция „Фокус“ припомня: Преди 4 месеца, на 12 октомври 2018 г., започнаха проверки на пътните ремонти, извършвани от фирма „Джи Пи Груп“, по нареждане на премиера Бойко Борисов. Министър-председателят възложи на тогавашния председател на Агенция „Пътна инфраструктура“ инж. Светослав Глосов, спазвайки закона, фирмата „Джи Пи Груп” да се извади от проектите с европейско и държавно финансиране. „Всеки, който е заподозрян и тече разследване - да се извади от конкурсите и да си докаже правотата и невинността“, заяви тогава Бойко Борисов. „Няма да дам да ми се петни името. Така, че докато си защитят правотата - нямат работа да участват в конкурси“, категоричен бе министър-председателят.  \r\nПо-късно последва реакция от страна на фирмата и с позиция до медиите от „Джи Пи Груп“ обявиха, че е достойно да депозират отказ от сключване на договор за изпълнение на строителството на тунел „Железница“.  \r\nЦелият казус с „Джи Пи Груп“ започна на 14 септември 2018 г., когато адвокат и двама журналисти – българин и румънец, бяха временно задържани в РПУ - Радомир. Това се случи по време на журналистическо разследване, което съвпада с оперативно-издирвателни мероприятия от ГДБОП и Областна дирекция – Перник в района, където според подадения сигнал, са се унищожавали материали, свързани с обществени поръчки.  \r\nПо повод публикация в сайта „Биволь“ – „ДжиПи Гейт“: Гранд корупция с еврофондове и обществени поръчки през консултантски фирми“ до главния прокурор, МВР и КПКОНПИ, беше изпратен сигнал от вицепремиера Томислав Дончев, с копие до изпълнителния директор на ИА „Одит на средствата от ЕС”. Вследствие на това, Софийска градска прокуратура възложи на ДАНС извършването на проверка по случая. Предмет на проверка бяха всички процедури по обществени поръчки и усвояване на средства от фондове на ЕС, описани в публикацията, както и участието в тях на посочените физически лица и търговци.  \r\nНа 21 септември 2018 г. премиерът Бойко Борисов разпореди отстраняване на държавните служители и експертите, споменати в журналистическото разследване за измами с усвояване на евросредства, докато текат проверките. В официално изявление от компанията „Джи Пи Груп“ АД заявиха, че не приемат замесването им в „откровени манипулации и неверни твърдения“. „Никога и под никаква форма „Джи Пи Груп\" АД не е имала отношение към оперативната дейност или счетоводството на която и да е от компаниите, споменати в определения като „разследване“ материал“, обявиха от компанията. Те отрекоха твърденията да са изнасяли, горели или закопавали документи. \r\nЛюба АЛЕКСИЕВА", "date": "2019.02.13", "title": "„Джи Пи Груп“ ще строи тунел „Железница“, 4 месеца след отказа си от участие в обществената поръчки (ОБЗОР)"}
{"url": "http://www.focus-news.net/news/2019/02/13/2622824/washington-examiner-zakonodatelite-postigat-printsipna-sdelka-za-granitsata-vklyuchitelno-1-375-mlrd-dolara-za-barieri.html", "text": "Преговарящите от Камарата на представителите и Сената сключиха двупартийна сделка „по принцип“, която може да избегне второ частично спиране на правителствената дейност, предоставяйки на президента Тръмп 1,375 млрд. долара за финансиране на бариери по протежението на долината Рио Гранде, пише в.  Washington Examiner . \r\nСпоразумението, което трябва да бъде прието от Камарата на представителите и Сената и да бъде подписано от президента, разреши безизходицата през уикенда относно задържането на незаконни имигранти. \r\nВ понеделник вечерта и двете страни твърдяха за победа при преговорите, въпреки че точните подробности на споразумението още не са ясни, а две от основните искания изглежда си противоречаха. \r\nНапример, демократите през уикенда се опитваха първо да ограничат броя на задържанията на незаконни имигранти, но се отказаха от това искане. Водещ демократ каза за  Washington Examiner , че демократите са осигурили 17% намаляване на местата за арестуване, необходими при задържане на нелегални имигранти, въпреки че не беше ясно как се изчислява това намаляване. \r\nОт друга страна, републиканците претендират за победа, защото сделката не включва законови ограничения при задържането на незаконните имигранти. \r\n1,375 млрд. долара, които са финансиране на гранична бариера са далеч под исканите от президента Тръмп 5,7 млрд. долара за стена на южната граница, но съветникът от Републиканската партия заяви, че всички пари могат да бъдат използвани за бариери. \r\nДемократите заявиха, че финансирането на бариера постига целта им, твърдейки, че то не може да бъде използвано за голяма, бетонна стена, която Тръмп дълго пропагандираше по време на кампанията си. \r\nАко бъде одобрена, сделката ще финансира няколко департамента и агенции, включително министерството на вътрешната сигурност, което отговаря за сигурността на границите. \r\n„Имахме добра вечер и постигнахме принципно споразумение между нас относно вътрешната сигурност и останалите шест законопроекта“, каза Ричард Шелби. „Нашите екипи работят трескаво, за доуточняване на подробностите“. \r\nШелби намекна, че Тръмп ще подпише сметката. Той каза пред репортери: „Белият дом е бил консултиран през цялото време“. \r\nПреговорите бяха спрени в събота, когато демократите отказаха да отхвърлят искането си за ограничаване на задържанията на незаконни имигранти. Но те бяха подновени в понеделник. \r\nИ двете партии са готови да избегнат това, което би било второ спиране на правителствената дейност за тази година, засягащо същите агенции и министерства, които бяха частично затворени за 35 дни. \r\n„Когато нашите преговори спряха и ние си тръгнахме, и двете страни, всички ние осъзнахме, че имаме по-голямо задължение да се съберем отново“, каза Шелби. „Мисля, че фактът, че щеше да има ново закриване на правителството, допринесе за това да се съберем“. \r\nВременният законопроект за финансиране изтича в петък. Както Камарата на представителите, така и Сенатът ще трябва да одобрят закона и президентът Тръмп трябва да го подпише. \r\nДвете страни изглеждаха близо до сделка през уикенда, която щеше да осигури между 1,3 и 2 млрд. долара за огради или други бариери по южната граница. Шелби няма да разкрие какъв краен брой преговарящи решиха за финансирането. Превод и редакция : Калоян Пенков", "date": "2019.02.13", "title": "Washington Examiner: Законодателите постигат принципна сделка за границата, включително 1, 375 млрд. долара за бариери"}
{"url": "http://www.focus-news.net/news/2019/02/13/2622830/nezavisimaya-gazeta-rusiya-i-nato-razdelyat-arkticheskite-vodi.html", "text": "Действията на НАТО в арктическите води близо до руската граница се вписват в отбранителната политика на Алианса. Това заяви генералният секретар на организацията Йенс Столтенберг в отговор на въпрос от  Независимая газета . Увеличаването на броя на подводниците на НАТО, влизащи в пристанищата на северна Норвегия, напоследък тревожи руското ръководство, което обещава да даде подходящ отговор на „ескалацията на напрежението“ и „увеличаването на рисковете от военна дейност“ от страна на Осло, пише в.  Независимая газета . \r\n„Норвегия е суверенна страна и има право да работи както в Норвежко, така и в Баренцово море“, заяви Столтенберг, отговаряйки на въпроса на  Независимая газета  по време на пресконференцията си в Брюксел, където е насрочена среща на министрите на отбраната от НАТО за 13 февруари. \r\n„Нещо повече, Норвегия напоследък активно инвестира в развитието на военноморските сили”, каза Столтенберг. Така правят всички държави, които оперират на север, каза той и добави: „Свидетели сме на засилване на руските въоръжени сили в региона - това е изграждането на сериозна военноморска база на Колския полуостров, разполагането на подводници, способни да носят ядрени оръжия“.  \r\nСпоред Столтенберг, дейността на НАТО в арктическите води е необходима за „гарантиране на отбраната и възпирането“. Алиансът обаче се ръководи от необходимостта да се избегне ненужно напрежение, каза генералният секретар на военния блок. \r\nЗагриженост за ситуацията в арктическите води изрази официалният представител на руското външно министерство Мариая Захарова. На редовния си брифинг тя обърна внимание на публикации в норвежките медии, според които през последното десетилетие броят на ядрените подводници, принадлежащи на страните-членки на НАТО в Северна Норвегия, се е утроил. Например, миналата година наблюдателите са регистрирали 27 такива посещения. „В същото време все повече примери за активното участие на Норвегия в изпълнението на плановете на НАТО за увеличаване на присъствието на Алианса в Арктическия регион“, каза Захарова.  \r\nВ Осло не отричат факта, че броят на подводниците на НАТО, влизащи в пристанищата на Северна Норвегия, е нараснал рекордно през последните години. Например 2018 г. е особено „плодотворна“ в това отношение. Причината обаче, според Barents Observer, е обичайната промяна в инфраструктурата на НАТО. Така през 2009 г. беше затворена норвежката база Олавсверн (близо до Тромсьо). След това подводниците на Норвегия и нейните съюзници в Северноатлантическия алианс на практика не разполагаха с пунктове за доставка, оставени на север. Поради тази причина норвежките власти се опитват да компенсират затварянето на Олавсверн, като позволят на техните съюзници да влязат в едно от пристанищата в Северна Норвегия. Става дума за гражданското пристанище Grötsund-Tønsnes. Намира се на 375 км западно от границата с Колския полуостров. Влизането на подводници на НАТО, както бе отбелязано в Осло, са свързани изключително с необходимостта от решаване на технически проблеми. \r\nПо-рано тази седмица в Осло беше представен годишният доклад на норвежкото военно разузнаване, където бяха оценени рисковете и заплахите за националната сигурност на страната. Както можеше да се очаква, голямо внимание беше отделено на Арктика. „Акцентът върху увеличаването на военната си мощ и конфликта със западните страни принуждават Русия да се обърне повече към Китай, за да поддържа развитието на инфраструктурата на подходящо ниво“, заяви Мортен Хага Лунде, ръководител на норвежкото военно разузнаване. Той подчертава: при тези условия военното сътрудничество между Русия и Китай само набира скорост. „В дългосрочен план трябва да бъдем готови за по-очевидното присъствие на Китай в нашите собствени и в съседните райони”, каза ръководителят на норвежката разузнавателна агенция, коментирайки констатациите, представени в доклада. „Това развитие съответства на целите на президента Си за развитието на въоръжените сили, това е част от амбициите на свръхсила“, каза Лунде.", "date": "2019.02.13", "title": "Независимая Газета: Русия и НАТО „разделят“ арктическите води"}
{"url": "http://www.focus-news.net/news/2019/02/13/2622831/meditsinskite-spetsialisti-poiskaha-proyavite-na-agresiya-da-se-nakazvat-s-obshtestvenopolezen-trud-obzor.html", "text": "Българската асоциация на професионалистите по здравни грижи стартира Национална кампания за превенция на агресията срещу медицински специалисти докато изпълняват професионалните си задължения под надслов \"Призвани сме да лекуваме, а не да воюваме\". В рамките на кампанията ще бъдат организирани дискусии в цялата страна с участието на институции и специалисти. Първата от тях бе в София с участието на представители на Министерство на здравеопазването, РЗИ, директорите на ЦСМП от страната, Българския лекарски съюз, Федерацията на синдикатите в здравеопазването към КНСБ, Медицинска федерация на КТ \"Подкрепа\" Прокуратурата, СДВР, пациентски организации, здравни медиатори, психолози, експерти по управление на конфликти в медицинската практика и по медицинско право. В рамките й бяха обсъдени мерките и възможностите за превенция срещу насилието над медиците. В началото на дискусията председателят на УС на Българската асоциация на професионалистите по здравни грижи Милка Василева обобщи, че агресията срещу „хората в бяло“ се засилва, като са регистрирани около 100 случая на проявена агресия над медицински екипи за последните 2 години. По думите й агресията срещу медиците е много болен въпрос за съсловието на професионалистите по здравни грижи и за медиците въобще. „Ние искаме да убедим хората, че трябва да ни повярват и да не пристъпват към нас с агресия“, допълни Василева. \"Можем да направим практически стъпки, за да намалим агресията не само срещу медици, а цялата агресия в българското общество. Ние сме призвани да лекуваме. Това е нашата мисия и ние ще я следваме“, каза още Василева.  \r\nД-р Ивиан Бенишев, директор на дирекция „Медицински дейности“ към Министерство на здравеопазването, отбеляза от своя страна, че за проблема с нападението над медици трябва да се говори. \"Трябва да се говори за това, че медицинските специалисти са хора с достойна професия, трябва да се обяснява какво те правят за обществото\", каза той. По думите му министерството ще продължи с всичките си усилия срещу агресията над медици, включително с оборудването на спешните отделения с видеонаблюдение. \r\nД-р Нели Нешева, член на УС на БЛС, коментира, че е недопустимо хората, които се грижат за нашето здраве, да стават заложници на собственото си призвание. Тя заяви, че е недопустимо всяка година жертва на физическа агресия да стават 70-80 представители на медицинското съсловие, а осъдените да са по-малко от 5 на година. Д-р Нешева отчете, че през 2015 г. нападнатите медици са 47, през 2016 – 28, а през 2017 г. само за първите 6 месеца – 25.  \r\nД-р Десислава Кателиева, председател на Националната асоциация на работещите в Спешната помощ, коментира, че кампаниите срещу агресията над медиците са необходими, защото е нужно самото съсловие да покаже, че се бори за това да не бъде обиждано и бито. Тя заяви, че медиите трябва да спрат да правят сензации от случаи, в които правораздавателната система и органите не са се произнесли. Според нея трябва да се популяризират добрите примери. \r\nПламен Таушанов, председател на Българската асоциация на закрила на пациентите (БАЗП), подчерта, че трябва да се изисква срок, в който медиците ще имат паник-бутони. По думите му е очевидно, че с декларации и форуми няма да се намери решение, затова е важно институциите да се ангажират с конкретни срокове по набелязаните мерки.  \r\nД-р Антония Григорова, експерт по управление на конфликти в медицинската практика, обърна внимание, че проблемът с агресията над медиците има две страни, защото на практика няма непровокирано насилие. Тя посочи, че трябва да се работи в посока подобряване на комуникацията между пациентите и медицинските лица.  \r\nСпоред Мария Петрова, адвокат по медицинско право, не е достатъчна промяната в закона и увеличаването на наказанията за нападение над медици, за да бъдат спрени те. \"Как очакваме държавата да инициира нещо, ако самите ние не се виждаме в ролята на жертва?\", запита тя. В рамките на дискусията бе приет и призив към институции и политици за мерки срещу агресията над медици. Призивът е адресиран до председателя на Комисията по здравеопазване и депутат от ГЕРБ д-р Даниела Дариткова, до главния прокурор Сотир Цацаров, до министъра на здравеопазването Кирил Ананиев, до министъра на вътрешните работи Младен Маринов и до председателя на НСОРБ инж. Даниел Панов и синдикални организации. „Ние, медицинските специалисти, не се чувстваме достатъчно защитени по време на изпълнение на професионалните ни задължения. Очевидно е, че само мерките в Наказателния кодекс не са ефективни. Затова апелираме да се предприемат действия в много шриок мащаб, с участие на цялото ни общество, за превенция на вербалната и физическата агресия срещу медици“, се посочва в призива на асоциацията. От асоциацията апелират да се провеждат широки обществени дискусии по темата да се инициират законови промени, които да дават възможност при по-леки прояви на агресия на нарушителите да се налага не само с административно наказание, но и да полагат определени часове общественополезен труд със съдействието на общините. \r\nОт асоциацията искат още по-голяма сигурност на медицинските екипи, паник-бутони, анализ на конфликтните точки в работния процес и набелязване на мерки за превенция, както и осигуряване на медицинския персонал за подобряване на комуникацията и управлението на конфликти и изготвяне на пана с позитивни послания за диалог и доверие между медици и пациенти.", "date": "2019.02.13", "title": "Медицинските специалисти поискаха проявите на агресия да се наказват с общественополезен труд (ОБЗОР)"}
{"url": "http://www.focus-news.net/news/2019/02/13/2622828/reuters-tramp-ne-haresva-sporazumenieto-za-sigurnost-na-granitsite-no-republikantsite-nastoyavat-za-podkrepa.html", "text": "Президентът Доналд Тръмп изрази недоволството си от споразумението на преговарящите от Конгреса относно сигурността на границите, което му отказа средства за обещаната от него стена по границата между САЩ и Мексико, но не го отхвърли категорично, след като републиканците настояваха за неговата подкрепа, предава агенция  Reuters . \r\nТръмп, който предизвика 35-дневно затваряне на около една четвърт от федералното правителство с искане за 5,7 млрд. долара  от Конгреса за да помогне за изграждането на стената, заяви, че все още не е решил дали да подкрепи споразумението, постигнато от четирима ключови законодатели. \r\nТръмп даде знак, че не очаква друго спиране на работата и отново намекна, че ще заобиколи Конгреса, за да построи стената. Срокът на финансирането за министерството на вътрешната сигурност, министерството на правосъдието и множество други агенции трябва да изтече в петък в рамките на мерките за временни разходи, приети миналия месец от Конгреса, за да се прекрати най-дългото федерално спиране в историята на САЩ.  \r\n„Трябва да го проуча. Не съм доволен от него“, заяви Тръмп пред репортери в Белия дом за предварителното финансово споразумение, което трябва да бъде прието от Камарата на представителите  и Сената и подписано от него. \r\nРепубликанците в Конгреса показаха малко желание за ново спиране на правителствената работа, след като бяха отправили тежки критики към предишното. „Надявам се, че той ще реши да го подпише“, заяви Мич Макконъл, въпреки че Тръмп не получи всичко, което искаше. Лидерът на републиканците в Камарата а представителите Кевин Маккарти също похвали сделката. \r\nТръмп изпрати смесени съобщения за друго спиране. \r\n„Не мисля, че ще видите спиране“ каза Тръмп, но добави: „Ако го имате, това ще по вина на демократите“. \r\nТръмп вече заплашваше да обяви „национално извънредно положение“, ако Конгресът не предостави пари специално за стената, действие, при което той би могъл да пренасочи други средства, които Конгресът вече е осигурил, за да плати за изграждане на стена.  Превод и редакция : Калоян Пенков", "date": "2019.02.13", "title": "Reuters: Тръмп не харесва споразумението за сигурност на границите, но републиканците настояват за подкрепа"}
{"url": "http://www.focus-news.net/news/2019/02/13/2622832/vzglyad-lavrov-i-pompeo-obsadiha-matnata-istoriya-za-skripal.html", "text": "Телефонен разговор е бил проведен между министъра на външните работи Сергей Лавров и държавния секретар Майк Помпео, пише в.  ВЗГЛЯД . \r\nРазговорът се е състоял по инициатива на САЩ, съобщава сайта на министерството на външните работи на Русия.  \r\nЛавров подчерта, че плановете на САЩ да въведат нови антируски санкции във връзка със случая „Скрипал“ ще изостри напрежението между Москва и Вашингтон, както и „атмосферата на световната сцена”. Руската страна смята плановете на САЩ за „неоправдана стъпка“. \r\nВъншното министерство нарече историята с „отравянето“ на Скрипал „мътна история“ и подчерта, че Сергей Скрипал и дъщеря му Юлия „оттогава не са виждани“. \r\nЛавров предупреди също Съединените щати срещу „всякаква намеса във вътрешните работи на Венецуела“. \r\nОсвен това те обсъдиха ситуацията в Сирия, на Корейския полуостров и в Афганистан. \r\nВ допълнение, САЩ заплашва Русия със санкции заради украинските моряци, които незаконно преминаха руската граница. Превод и редакция : Калоян Пенков", "date": "2019.02.13", "title": "ВЗГЛЯД: Лавров и Помпео обсъдиха „мътната история“ за Скрипал"}
{"url": "http://www.focus-news.net/news/2019/02/13/2622836/independent-klikvaneto-varhu-teroristichna-propaganda-dori-vednazh-bi-moglo-da-oznachava-15-godini-zatvor-po-nov-zakon.html", "text": "Всеки, който разглежда терористична пропаганда веднъж онлайн, може да бъде пратен в затвора за срок до 15 години по силата на нови закони, които предизвикаха проблеми с правата на човека, пише британският вестник  Independent . \r\nДепутатите призоваха правителството да премахне плановете за криминализиране на разглеждането на „информация, полезна за лице, което извършва или подготвя терористичен акт“. \r\nСамо журналисти, академични изследователи или хора, които „нямат никаква причина да вярват“, че са имали достъп до терористична пропаганда, са освободени. \r\nСлужителите по сигурността казаха за  Independent , че ще се упражнява свобода на действие и законът ще помогне за преследване на екстремисти в случаите, когато други престъпления не могат да бъдат доказани или за предотвратяване на радикализация. \r\nНовият закон беше представен като част от Закона за борба с тероризма и сигурността на границите, който получи одобрение тази година. \r\nМиналия месец министърът на сигурността Бен Уолъс заяви пред депутатите, че законът ще помогне за преследването на чуждестранни бойци, но той не може да се приложи със задна дата за стотици поддръжници на „Ислямска държава“, които вече са се върнали в Обединеното кралство. \r\n„Всички ние се борим на Запад, за да се справим с възникващата заплаха от чуждестранни бойци“, каза той. „Членовете от двете страни на парламента с право се ядосват, когато чуждестранни бойци се върнат и не можем да ги преследваме, защото събирането на доказателства за по-дълбоки и по-сложни престъпления е много предизвикателно“. \r\nКори Стоутън заяви: „Въпреки поредицата от изменения, донесени от съгласувана кампания, този закон остава сериозна заплаха за нашите човешки права. Ненужно допринася за изобилието на съществуващо законодателство за борба с тероризма, въвеждайки тежки присъди за злоупотреби, свързани с пътувания в чужбина и сърфиране в интернет“. \r\nОсъдените терористи ще бъдат задължени да предоставят допълнителна информация на полицията подобно на регистрираните извършители на сексуални престъпления, а законът също така включва нова власт за задържане на лица, заподозрени във „враждебна държавна дейност“ на пристанищата и границите. \r\nМинистърът на вътрешните работи Саджид Джавид заяви, че терористичните атаки през 2017 г. и отравянето в Солсбъри са показали заплахата от терористите и враждебните държави във Великобритания. \r\n„Опазването на човешката безопасност е моята работа номер едно и това важно законодателство ще помогне за това“, добави той. „Законът за борба с тероризма и сигурността на границите дава на полицията необходимите правомощия, за да разкрият заговорите и да накажат онези, които искат да ни наранят“. Превод и редакция : Калоян Пенков", "date": "2019.02.13", "title": "Independent: Кликването върху терористична пропаганда дори веднъж би могло да означава 15 години затвор по нов закон"}
{"url": "http://www.focus-news.net/news/2019/02/13/2622838/the-guardian-meksikanski-bos-na-narkokartel-e-priznat-za-vinoven.html", "text": "Известният шеф на картел Хоакин „Ел Чапо“ Гусман е признат за виновен по десет обвинения в трафик на наркотици, в края на тримесечния процес в Ню Йорк, който се отличава с драматични свидетелства за бягства от затвора, ужасни убийства и политически изплащания от милиони долари, пише в.  The Guardian . \r\nГусман, който се издигна от бедността в селските райони на Мексико, за да построи наркотична империя на стойност милиарди долари, вероятно ще прекара остатъка от живота си в затвора. \r\n61-годишният не показа емоция, докато присъдата беше прочетена. Съдебните заседатели прекараха шест дни, претегляйки доказателствата срещу Гусман, включително свидетелствата на повече от 50 свидетели. След като журито излезе от стаята, той и съпругата му Ема Коронел Айспуро, сложиха ръцете си на сърцата си и си дадоха знак с палеца един на друг.  \r\nПредвижда се Гусман да бъде осъден на 25 юни. Очаква се той да получи доживотна присъда без помилване. \r\n„Това е присъда, от която няма бягство и връщане“, заяви американският прокурор Донахю извън сградата на съда. „Има хора, които казват, че войната с наркотиците не си струва да се води. Тези хора грешат“. \r\nАмериканските прокурори заявиха, че той е прехвърлил тонове кокаин, хероин, марихуана и метамфетамин в Съединените щати в продължение на повече от две десетилетия, утвърждавайки силата си в Мексико чрез убийства и войни с конкурентни картели. \r\nЕдин от членовете на картела, станал свидетел на правителството, разказа как Гусман понякога е действал като свой убиец. Свидетелят каза, че Гусман е отвлякъл, биел и застрелял човек, който се осмелил да работи за друг картел. Гусман наредил на хората си да погребат жертвата, докато тя е била още жива. \r\nЗа разлика от тежестта на доказателствата, представени от прокуратурата, делото за защита е продължило само половин час. Адвокатите на Гусман не отричат престъпленията му, а вместо това твърдят, че клиентът им е паднал човек за правителствени свидетели, които са били по-зли от него. \r\nАдвокат Джефри Лихтман призова журито в заключителни аргументи да не вярват на правителствените свидетели, които „лъжат, крадат, мамят, продават наркотици и убиват хора”. \r\nДействащият главен прокурор Матю Уитакър заяви, че процесът демонстрира „упоритостта и ангажираността на американското правителство да преследва важни личности като Гусман“. \r\n„Това осъждане служи като неопровержимо послание към останалите в Мексико, и тези, които се стремят да бъдат следващият Чапо Гусман, че в крайна сметка ще бъдете задържани и дадени под съд“, каза Уитакър. Превод и редакция : Калоян Пенков", "date": "2019.02.13", "title": "The Guardian: Мексикански бос на наркокартел е признат за виновен"}
{"url": "http://www.focus-news.net/news/2019/02/13/2622835/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Телефонен разговор е бил проведен между министъра на външните работи Сергей Лавров и държавния секретар Майк Помпео, пише в.  ВЗГЛЯД . \r\nРазговорът се е състоял по инициатива на САЩ, съобщава сайта на министерството на външните работи на Русия.  \r\nЛавров подчерта, че плановете на САЩ да въведат нови антируски санкции във връзка със случая „Скрипал“ ще изостри напрежението между Москва и Вашингтон, както и „атмосферата на световната сцена”. Руската страна смята плановете на САЩ за „неоправдана стъпка“. \r\nВъншното министерство нарече историята с „отравянето“ на Скрипал „мътна история“ и подчерта, че Сергей Скрипал и дъщеря му Юлия „оттогава не са виждани“. \r\nЛавров предупреди също Съединените щати срещу „всякаква намеса във вътрешните работи на Венецуела“. \r\nОсвен това те обсъдиха ситуацията в Сирия, на Корейския полуостров и в Афганистан. \r\nВ допълнение, САЩ заплашва Русия със санкции заради украинските моряци, които незаконно преминаха руската граница. \r\n***  Действията на НАТО в арктическите води близо до руската граница се вписват в отбранителната политика на Алианса. Това заяви генералният секретар на организацията Йенс Столтенберг в отговор на въпрос от  Независимая газета . Увеличаването на броя на подводниците на НАТО, влизащи в пристанищата на северна Норвегия, напоследък тревожи руското ръководство, което обещава да даде подходящ отговор на „ескалацията на напрежението“ и „увеличаването на рисковете от военна дейност“ от страна на Осло, пише в.  Независимая газета . \r\n„Норвегия е суверенна страна и има право да работи както в Норвежко, така и в Баренцово море“, заяви Столтенберг, отговаряйки на въпроса на  Независимая газета  по време на пресконференцията си в Брюксел, където е насрочена среща на министрите на отбраната от НАТО за 13 февруари. \r\n„Нещо повече, Норвегия напоследък активно инвестира в развитието на военноморските сили”, каза Столтенберг. Така правят всички държави, които оперират на север, каза той и добави: „Свидетели сме на засилване на руските въоръжени сили в региона - това е изграждането на сериозна военноморска база на Колския полуостров, разполагането на подводници, способни да носят ядрени оръжия“.  \r\nСпоред Столтенберг, дейността на НАТО в арктическите води е необходима за „гарантиране на отбраната и възпирането“. Алиансът обаче се ръководи от необходимостта да се избегне ненужно напрежение, каза генералният секретар на военния блок. \r\nЗагриженост за ситуацията в арктическите води изрази официалният представител на руското външно министерство Мариая Захарова. На редовния си брифинг тя обърна внимание на публикации в норвежките медии, според които през последното десетилетие броят на ядрените подводници, принадлежащи на страните-членки на НАТО в Северна Норвегия, се е утроил. Например, миналата година наблюдателите са регистрирали 27 такива посещения. „В същото време все повече примери за активното участие на Норвегия в изпълнението на плановете на НАТО за увеличаване на присъствието на Алианса в Арктическия регион“, каза Захарова.  \r\nВ Осло не отричат факта, че броят на подводниците на НАТО, влизащи в пристанищата на Северна Норвегия, е нараснал рекордно през последните години. Например 2018 г. е особено „плодотворна“ в това отношение. Причината обаче, според Barents Observer, е обичайната промяна в инфраструктурата на НАТО. Така през 2009 г. беше затворена норвежката база Олавсверн (близо до Тромсьо). След това подводниците на Норвегия и нейните съюзници в Северноатлантическия алианс на практика не разполагаха с пунктове за доставка, оставени на север. Поради тази причина норвежките власти се опитват да компенсират затварянето на Олавсверн, като позволят на техните съюзници да влязат в едно от пристанищата в Северна Норвегия. Става дума за гражданското пристанище Grötsund-Tønsnes. Намира се на 375 км западно от границата с Колския полуостров. Влизането на подводници на НАТО, както бе отбелязано в Осло, са свързани изключително с необходимостта от решаване на технически проблеми. \r\nПо-рано тази седмица в Осло беше представен годишният доклад на норвежкото военно разузнаване, където бяха оценени рисковете и заплахите за националната сигурност на страната. Както можеше да се очаква, голямо внимание беше отделено на Арктика. „Акцентът върху увеличаването на военната си мощ и конфликта със западните страни принуждават Русия да се обърне повече към Китай, за да поддържа развитието на инфраструктурата на подходящо ниво“, заяви Мортен Хага Лунде, ръководител на норвежкото военно разузнаване. Той подчертава: при тези условия военното сътрудничество между Русия и Китай само набира скорост. „В дългосрочен план трябва да бъдем готови за по-очевидното присъствие на Китай в нашите собствени и в съседните райони”, каза ръководителят на норвежката разузнавателна агенция, коментирайки констатациите, представени в доклада. „Това развитие съответства на целите на президента Си за развитието на въоръжените сили, това е част от амбициите на свръхсила“, каза Лунде. \r\n***  Македония бе преименувана на Република Северна Македония, а съответното споразумение, което отвори пътя за присъединяването на страната към НАТО и ЕС, официално влезе в сила на 12 февруари. „Току-що обменихме окончателна вербална нота: Споразумението от Преспа влезе в сила! Днес може да бъде началото на дълго приятелство между Гърция и Северна Македония“, пише Никола Димитров, външен министър на Македония. Някои правителствени структури вече са променили логото си, пише руският вестник  Комерсант . \r\nНа 25 януари гръцкият парламент одобри споразумението за преименуване на Бивша югославска република Македония в Република Северна Македония. Преименуването позволи да се сложи край на споровете с Атина за името на страната, които продължиха около 30 години. На 6 февруари посланиците на 29 държави-членки на НАТО и Македония подписаха в Брюксел протокол за присъединяването на страната към Алианса.", "date": "2019.02.13", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/13/2622837/daily-express-irlandiya-se-opasyava-che-es-bi-mogal-da-izostavi-dablin-za-da-spasi-bryuksel-ot-brekzit-bez-sdelka.html", "text": "Ирландия се опасява, че Европейският съюз ще я изостави, докато напрежението се засилва от заплахата от излизане на Великобритания без споразумение, която ще напусне блока само след 45 дни, пише в.  Daily Express . \r\nМного ирландски фирми силно разчитат на достъпа до британските пазари, за да може техният бизнес да бъде успешен. Но този достъп в момента се поставя под съмнение, тъй като задънената улица в Уестминстър оставя Великобритания на ръба да напусне ЕС без сделка и дори предизвика страхове, че Брюксел ще изостави Дъблин в момент на нужда.  \r\nThe Great Northern Distillery, чийто бизнес започна през 2015 г. в граничния град Дъндолк, отбеляза бърз напредък, но сега се опасява, че ирландският защитен механизъм може да доведе до срив на техния труд. \r\nБрюксел продължава да подкрепя искането на ирландския премиер Лео Варадкар да не се предоговаря отново предпазния механизъм, въпреки че депутатите в Лондон до голяма степен отхвърлят проекта за оттегляне от ЕС на Тереза Мей. \r\nКритици в Уестминстър се опасяват, че ЕС може да задържи Великобритания за заложник в постоянен митнически съюз поради липсата на едностранна клауза за излизане или ограничение на времето за защитния механизъм. \r\nНай-висшите служители на ЕС обаче досега отхвърлят предложенията за промяна на предпазния механизъм. \r\nИрландските фермери биха могли да бъдат унищожени, като се наложи да разчитат на тарифите на Световната Търговска Организация за търговия с Великобритания, което накара Лео Варадкар да поиска спешна помощ от ЕС, за да компенсира внезапните загуби на говеждо и млечни продукти във Великобритания. \r\nИрландският премиер също настоява за отпускането на държавна помощ, за да позволи на правителството му да спаси засегнатите компании от последиците от Брекзит без сделка. \r\nНо Мартин се опасява, че Брюксел може да се откаже от Ирландия в единадесетия час, за да минимизира риска от Брекзит без сделка. \r\nБърти Ахърн, бивш ирландски премиер и ветеран на преговорите в Брюксел, се опасява, че подкрепата на ЕС за Дъблин може да се окаже в сценария на „съдния ден“. \r\nАхърн каза: „Не мисля, че Барние и компанията ще имат публична пресконференция в Брюксел, казвайки: „Напускаме или изоставяме ирландците и съжаляваме, че сме променили мнението си \". \r\nИрландският политик се опасява, че всеки ход ще дойде при затворени врати в последните дни преди всеки потенциален сценарий. \r\n„Хората ще започнат да казват: „Исусе, слушай, не можем да позволим това да се случи, трябва да намерим някакво решение“, каза той. Превод и редакция : Калоян Пенков", "date": "2019.02.13", "title": "Daily Express: Ирландия се опасява, че ЕС би могъл да изостави Дъблин, за да спаси Брюксел от Брекзит без сделка"}
{"url": "http://www.focus-news.net/news/2019/02/13/2622839/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Известният шеф на картел Хоакин „Ел Чапо“ Гусман е признат за виновен по десет обвинения в трафик на наркотици, в края на тримесечния процес в Ню Йорк, който се отличава с драматични свидетелства за бягства от затвора, ужасни убийства и политически изплащания от милиони долари, пише в.  The Guardian . \r\nГусман, който се издигна от бедността в селските райони на Мексико, за да построи наркотична империя на стойност милиарди долари, вероятно ще прекара остатъка от живота си в затвора. \r\n61-годишният не показа емоция, докато присъдата беше прочетена. Съдебните заседатели прекараха шест дни, претегляйки доказателствата срещу Гусман, включително свидетелствата на повече от 50 свидетели. След като журито излезе от стаята, той и съпругата му Ема Коронел Айспуро, сложиха ръцете си на сърцата си и си дадоха знак с палеца един на друг.  \r\nПредвижда се Гусман да бъде осъден на 25 юни. Очаква се той да получи доживотна присъда без помилване. \r\n„Това е присъда, от която няма бягство и връщане“, заяви американският прокурор Донахю извън сградата на съда. „Има хора, които казват, че войната с наркотиците не си струва да се води. Тези хора грешат“. \r\nАмериканските прокурори заявиха, че той е прехвърлил тонове кокаин, хероин, марихуана и метамфетамин в Съединените щати в продължение на повече от две десетилетия, утвърждавайки силата си в Мексико чрез убийства и войни с конкурентни картели. \r\nЕдин от членовете на картела, станал свидетел на правителството, разказа как Гусман понякога е действал като свой убиец. Свидетелят каза, че Гусман е отвлякъл, биел и застрелял човек, който се осмелил да работи за друг картел. Гусман наредил на хората си да погребат жертвата, докато тя е била още жива. \r\nЗа разлика от тежестта на доказателствата, представени от прокуратурата, делото за защита е продължило само половин час. Адвокатите на Гусман не отричат престъпленията му, а вместо това твърдят, че клиентът им е паднал човек за правителствени свидетели, които са били по-зли от него. \r\nАдвокат Джефри Лихтман призова журито в заключителни аргументи да не вярват на правителствените свидетели, които „лъжат, крадат, мамят, продават наркотици и убиват хора”. \r\nДействащият главен прокурор Матю Уитакър заяви, че процесът демонстрира „упоритостта и ангажираността на американското правителство да преследва важни личности като Гусман“. \r\n„Това осъждане служи като неопровержимо послание към останалите в Мексико, и тези, които се стремят да бъдат следващият Чапо Гусман, че в крайна сметка ще бъдете задържани и дадени под съд“, каза Уитакър. \r\n***  Ирландия се опасява, че Европейският съюз ще я изостави, докато напрежението се засилва от заплахата от излизане на Великобритания без споразумение, която ще напусне блока само след 45 дни, пише в.  Daily Express . \r\nМного ирландски фирми силно разчитат на достъпа до британските пазари, за да може техният бизнес да бъде успешен. Но този достъп в момента се поставя под съмнение, тъй като задънената улица в Уестминстър оставя Великобритания на ръба да напусне ЕС без сделка и дори предизвика страхове, че Брюксел ще изостави Дъблин в момент на нужда.  \r\nThe Great Northern Distillery, чийто бизнес започна през 2015 г. в граничния град Дъндолк, отбеляза бърз напредък, но сега се опасява, че ирландският защитен механизъм може да доведе до срив на техния труд. \r\nБрюксел продължава да подкрепя искането на ирландския премиер Лео Варадкар да не се предоговаря отново предпазния механизъм, въпреки че депутатите в Лондон до голяма степен отхвърлят проекта за оттегляне от ЕС на Тереза Мей. \r\nКритици в Уестминстър се опасяват, че ЕС може да задържи Великобритания за заложник в постоянен митнически съюз поради липсата на едностранна клауза за излизане или ограничение на времето за защитния механизъм. \r\nНай-висшите служители на ЕС обаче досега отхвърлят предложенията за промяна на предпазния механизъм. \r\nИрландските фермери биха могли да бъдат унищожени, като се наложи да разчитат на тарифите на Световната Търговска Организация за търговия с Великобритания, което накара Лео Варадкар да поиска спешна помощ от ЕС, за да компенсира внезапните загуби на говеждо и млечни продукти във Великобритания. \r\nИрландският премиер също настоява за отпускането на държавна помощ, за да позволи на правителството му да спаси засегнатите компании от последиците от Брекзит без сделка. \r\nНо Мартин се опасява, че Брюксел може да се откаже от Ирландия в единадесетия час, за да минимизира риска от Брекзит без сделка. \r\nБърти Ахърн, бивш ирландски премиер и ветеран на преговорите в Брюксел, се опасява, че подкрепата на ЕС за Дъблин може да се окаже в сценария на „съдния ден“. \r\nАхърн каза: „Не мисля, че Барние и компанията ще имат публична пресконференция в Брюксел, казвайки: „Напускаме или изоставяме ирландците и съжаляваме, че сме променили мнението си \". \r\nИрландският политик се опасява, че всеки ход ще дойде при затворени врати в последните дни преди всеки потенциален сценарий. \r\n„Хората ще започнат да казват: „Исусе, слушай, не можем да позволим това да се случи, трябва да намерим някакво решение“, каза той. \r\n***  Всеки, който разглежда терористична пропаганда веднъж онлайн, може да бъде пратен в затвора за срок до 15 години по силата на нови закони, които предизвикаха проблеми с правата на човека, пише британският вестник  Independent . \r\nДепутатите призоваха правителството да премахне плановете за криминализиране на разглеждането на „информация, полезна за лице, което извършва или подготвя терористичен акт“. \r\nСамо журналисти, академични изследователи или хора, които „нямат никаква причина да вярват“, че са имали достъп до терористична пропаганда, са освободени. \r\nСлужителите по сигурността казаха за  Independent , че ще се упражнява свобода на действие и законът ще помогне за преследване на екстремисти в случаите, когато други престъпления не могат да бъдат доказани или за предотвратяване на радикализация. \r\nНовият закон беше представен като част от Закона за борба с тероризма и сигурността на границите, който получи одобрение тази година. \r\nМиналия месец министърът на сигурността Бен Уолъс заяви пред депутатите, че законът ще помогне за преследването на чуждестранни бойци, но той не може да се приложи със задна дата за стотици поддръжници на „Ислямска държава“, които вече са се върнали в Обединеното кралство. \r\n„Всички ние се борим на Запад, за да се справим с възникващата заплаха от чуждестранни бойци“, каза той. „Членовете от двете страни на парламента с право се ядосват, когато чуждестранни бойци се върнат и не можем да ги преследваме, защото събирането на доказателства за по-дълбоки и по-сложни престъпления е много предизвикателно“. \r\nКори Стоутън заяви: „Въпреки поредицата от изменения, донесени от съгласувана кампания, този закон остава сериозна заплаха за нашите човешки права. Ненужно допринася за изобилието на съществуващо законодателство за борба с тероризма, въвеждайки тежки присъди за злоупотреби, свързани с пътувания в чужбина и сърфиране в интернет“. \r\nОсъдените терористи ще бъдат задължени да предоставят допълнителна информация на полицията подобно на регистрираните извършители на сексуални престъпления, а законът също така включва нова власт за задържане на лица, заподозрени във „враждебна държавна дейност“ на пристанищата и границите. \r\nМинистърът на вътрешните работи Саджид Джавид заяви, че терористичните атаки през 2017 г. и отравянето в Солсбъри са показали заплахата от терористите и враждебните държави във Великобритания. \r\n„Опазването на човешката безопасност е моята работа номер едно и това важно законодателство ще помогне за това“, добави той. „Законът за борба с тероризма и сигурността на границите дава на полицията необходимите правомощия, за да разкрият заговорите и да накажат онези, които искат да ни наранят“.", "date": "2019.02.13", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/13/2622843/sport-fenerbahche-pobedi-zenit.html", "text": "Фенербахче победи Зенит (Санкт-Петербург) с минималното 1:0 в първи мач от 1/16 финалите на Лига Европа. Голът за домакините реализира Ислам Слимани в 21 минута. Малко преди края на първото полувреме гостите получиха правото да изпълнят дузпа, но Роберт Мак не успя да реализира. Реваншът между двата отбора е на 21 февруари.", "date": "2019.02.13", "title": "Спорт: Фенербахче победи Зенит"}
{"url": "http://www.focus-news.net/news/2019/02/13/2622841/ria-novosti-norvegiya-obvini-rusiya-v-imitirane-na-napadenie.html", "text": "Ръководителят на разузнавателната служба генерал-лейтенант Мортен Хага Лунде заяви, че руски самолети са имитирали атака срещу военен радар, съобщава  РИА Новости . \r\nВ своя ежегоден доклад пред членове на военните кръгове в Осло той посочи, че на 14 февруари миналата година 11 руски Су-24 са излетели от летището в Мурманска област, продължили са над Баренцово море и се предполага, че са имитирали нападение над норвежкия радар близо до град Вардо. След това, без да пресичат държавната граница, те се връщат на летището. \r\nВъв Вардо е разположен радар Globus II, който позволява да се наблюдава руските балистични ракети. \r\nГодина по-рано Лунде съобщил за подобен инцидент. Тогава, според думите му, в имитацията на атака участие са взели девет самолета. \r\nРуската страна нееднократно изказвала тревога във връзка с разположения радар на самата граница на Колския полуостров, тъй като може да стане част от американската система за противоракетна отбрана. Превод и редакция : Калоян Пенков", "date": "2019.02.13", "title": "РИА Новости: Норвегия обвини Русия в „имитиране на нападение“"}
{"url": "http://www.focus-news.net/news/2019/02/13/2622842/sport-manchestar-yunayted-pszh-roma-porto.html", "text": "Пари Сен Жермен победи с 2:0 Манчестър Юнайтед като гост в първи осминафинал на Шампионската лига. Головете за френския тим отбелязаха Преснел Кимпембе и Килиан Мбапе. Реваншът ще се проведе на 6 март в Париж. В другият осминафинал от турнира Рома победи Порто с 2:1 като домакин. Головете за римляните реализира Николо Дзаниоло в 70-та и 76-та минута, а за гостите се разписа Адриан Лопес в 79-та минута. Реваншът в Португалия ще се изиграе на 6 март.", "date": "2019.02.13", "title": "Спорт: Манчестър Юнайтед – ПСЖ, Рома – Порто"}
{"url": "http://www.focus-news.net/news/2019/02/13/2622844/sport-dnes-shte-se-izigrayat-oshte-dva-macha-ot-osminafinalite-na-shampionska-liga.html", "text": "Днес ще се изиграят още два мача от осминафиналите на Шампионска лига. В Амстердам Аякс е домакин на европейския шампион Реал Мадрид, а в Лондон Тотнъм ще посрещне настоящия лидер в Бундеслигата - Борусия Дортмунд.", "date": "2019.02.13", "title": "Спорт: Днес ще се изиграят още два мача от осминафиналите на Шампионска лига"}
{"url": "http://www.focus-news.net/news/2019/02/13/2622833/anadolu-agency-italiya-prizova-venetsuela-da-provede-demokratichni-izbori.html", "text": "Италианското правителство призова Венецуела да организира демократични и свободни президентски избори, предава  Anadolu Agency . \r\nИталианският премиер Джузепе Конте и външният министър Енцо Миланези одобриха резолюция относно Венецуела на среща след в резиденцията на министър-председателят в Рим и я представиха в парламента. \r\nВ парламента министърът на външните работи Миланези подчерта, че Италия е загрижена за хуманитарната ситуация във Венецуела и желанието й да прави алтернативни решения. \r\nТой добави, че правителството подкрепя мирно решение и отхвърля всички форми на насилие в страната.   \r\nВисшият италиански дипломат заяви, че инцидентите във Венецуела се наблюдават отблизо от международната общност. \r\n„Според правителството ситуацията във Венецуела е сложна и могат да се случат нови актове на насилие“, каза той, добавяйки, че новите избори ще послужат като „изход“. \r\nОт друга страна, партньорът Движение „Пет звезди“ подчерта, че не подкрепя нито Мадуро, нито Хуан Гуайдо, самопровъзгласения временен президент на Венецуела. \r\nВ понеделник Гуайдо изпрати делегации в Италия и Ватикана, които не го признаха за временен президент на Венецуела. \r\nДелегацията, която представлява Гуайдо, се срещна с външния министър, както и с вицепремиера и министър на вътрешните работи Матео Салвини, преди да се отправи към Ватикана. Превод и редакция : Калоян Пенков", "date": "2019.02.13", "title": "Аnadolu Аgency: Италия призова Венецуела да проведе „демократични“ избори"}
{"url": "http://www.focus-news.net/news/2019/02/13/2622834/kommersant-makedoniya-ofitsialno-promeni-imeto-si.html", "text": "Македония бе преименувана на Република Северна Македония, а съответното споразумение, което отвори пътя за присъединяването на страната към НАТО и ЕС, официално влезе в сила на 12 февруари. „Току-що обменихме окончателна вербална нота: Споразумението от Преспа влезе в сила! Днес може да бъде началото на дълго приятелство между Гърция и Северна Македония“, пише Никола Димитров, външен министър на Македония. Някои правителствени структури вече са променили логото си, пише руският вестник  \"Коммерсант . \r\nНа 25 януари гръцкият парламент одобри споразумението за преименуване на Бивша югославска република Македония в Република Северна Македония. Преименуването позволи да се сложи край на споровете с Атина за името на страната, които продължиха около 30 години. На 6 февруари посланиците на 29 държави-членки на НАТО и Македония подписаха в Брюксел протокол за присъединяването на страната към Алианса. Превод и редакция : Калоян Пенков", "date": "2019.02.13", "title": "\"Коммерсант\": Македония официално промени името си"}
{"url": "http://www.focus-news.net/news/2019/02/13/2622846/api-vremenno-se-ogranichava-dvizhenieto-v-dvete-posoki-po-pat-i-5-ruse-byala-poradi-katastrofiral-tezhkotovaren-kamion.html", "text": "Временно се ограничава движението по път I-5 Русе – Бяла поради катастрофирал тежкотоварен камион. Това съобщиха от пресцентъра на  Агенция \"Пътна инфраструктура\" . Трафикът се осъществява по обходен маршрут през Две могили и се регулира от Пътна полиция.", "date": "2019.02.13", "title": "АПИ: Временно се ограничава движението в двете посоки по път I-5 Русе – Бяла поради катастрофирал тежкотоварен камион"}
{"url": "http://www.focus-news.net/news/2019/02/13/2622849/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-kalotina-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Калотина“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2019.02.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Калотина“ и ГКПП „Дунав мост 2“"}
{"url": "http://www.focus-news.net/news/2019/02/13/2622850/api-vazstanoveno-e-dvizhenieto-po-pat-i-5-ruse-byala.html", "text": "Възстановено е движението по път I-5 Русе – Бяла. Това съобщиха от пресцентъра на  Агенция „Пътна инфраструктура“ .", "date": "2019.02.13", "title": "АПИ: Възстановено е движението по път I-5 Русе – Бяла"}
{"url": "http://www.focus-news.net/news/2019/02/13/2622852/predstoyashti-sabitiya-v-stranata-za-13-fevruari-agentsiya-fokus.html", "text": "***   \r\nОт 16.00 часа вицепрезидентът Илияна Йотова ще участва в откриването на Международна научна конференция „Нему да бъде слава, чест и почит“ – 1150 години от кончината на Константин-Кирил Философ в Националния музей „Земята и хората“. \r\n***   \r\nОт 09.00 часа ще започне пленарното заседание на Народното събрание. \r\n***   \r\nОт 10.00 часа ще заседава Министерският съвет. \r\n***   \r\nОт 15.30 часа заместник министър-председателят Томислав Дончев и министърът на енергетиката Теменужка Петкова ще посетят сондажния кораб Noble Globetrotter II в град Бургас. На място те ще се запознаят с предстоящите дейности по провеждане на проучвателен сондаж в блок „Хан Кубрат“ в Черно море от компанията Shell International Exploration and Development Italia S.p.a. \r\n***   \r\nОт 14.30 часа в сградата на Народното събрание на пл. „Княз Александър I“ в зала 242 Комисията за контрол над службите ще изслуша ръководители на специалните служби, главния прокурор и всички, които имат отношение към случая „Гебрев“. \r\n***   \r\nОт 09.30 часа в 3-ти състав на Софийски градски съд ще се гледа делото срещу прокурор Константин С., обвинен в неправомерно присъединяваме към ел. мрежата. \r\n***   \r\nОт 09.30 часа в 5-и състав на Специализирания наказателен съд ще се гледа делото срещу Хованес М., Манукян П., Петко Т. и др., обвинени в образуване и ръководене на организирана престъпна група.  \r\n***   \r\nОт 09.30 часа в 15-и състав на Специализирания наказателен съд ще се гледа делото срещу Добрин С., Георги П., Нено К., Никола П. и др., обвинени в образуване и ръководене на организирана престъпна група. \r\n***   \r\nОт 10.00 часа в 8-и състав на Специализирания наказателен съд ще се гледа делото срещу Иво Д., Алиман Б., Иван Ц., Иван Д. и др., обвинени в образуване и ръководене на организирана престъпна група. \r\n***   \r\nОт 10.00 часа в 7-и състав на Специализирания наказателен съд ще се гледа делото срещу Цветомил П., обвинен в образуване и ръководене на организирана престъпна група.  \r\n***   \r\nОт 11.00 часа в залата 11-ия етаж на КНСБ ще се проведе пресконференция на тема „Заплашва ли човешки животи сивата икономика в България?“.  \r\n***   \r\nОт 11.00 часа ПП „Възраждане“, Асоциация за домашно образование (АДО) и Сдружение „Многодетни български майки”  ще представят становищата си по проекта за „Национална стратегия за детето 2019-2030 г.“ на пресконференция в Националния пресклуб на БТА. \r\n***   \r\nОт 11.00 часа в ОКИ „Красно село“ ще се състои образователен концерт за деца.  \r\n***   \r\nОт 13.00 часа в 8-и състав на Специализирания наказателен съд ще се гледа делото срещу Георги И., Димитър П., Найден В., Кольо Г. и др., обвинени в образуване и ръководене на организирана престъпна група. \r\n***   \r\nОт 13.30 часа в заседателната зала в сградата на Висшия съдебен съвет ще се проведе заседание на Прокурорската колегия.  \r\n***   \r\nОт 13.30 часа в 1-ви състав на Специализирани наказателен съд ще се гледа делото срещу Иван С., Янко К., Николай Х., Пейчо П. и Свилен Н., обвинени в образуване и ръководене на организирана престъпна група.  \r\n***   \r\nОт 13.30 часа в 10-и състав на Специализирания наказателен съд ще се гледа делото срещу Благовест М., Георги А., Николай П., Костадин Г. и Стоян Г., обвинени в образуване и ръководене на организирана престъпна група. \r\n***   \r\nОт 18.00 часа в Унгарския културен институт ще бъдат прожектирани най-добрите наградени унгарски филми от последното издание на Международния фестивал на късометражното кино в Будапеща BuSho.  \r\n***   \r\nОт 18.30 часа в „Книгата“ на ул. „Георги С. Раковски“ 193 ще бъде представена книгата „Невъзможният път“ от пътешественика и мореплавател Дончо Папазов.  \r\n***   \r\nОт 18.30 часа на сцената на театър „Азарян“ ще се играе представлението „В очакване на Годо“.  \r\n***   \r\nОт 18.30 часа във фоайето на Националната библиотека „Св. св. Кирил и Методий“ ще се състои премиерата на най-новата книга на Добромир Банев с интимна лирика „Любов до синьо“.  \r\n***   \r\nОт 19.00 часа в бар „Петък“ ще бъде представена дебютната стихосбирката „Купидон е алкохолик“ на поетесата Мариела Ганчовска.  \r\n***   \r\nОт 19.00 часа в Камерна зала „България“ ще се състои концертът „Магията на валса“.  \r\n***   \r\nОт 19.00 часа в Централния военен клуб ще се състои концерт на „Симфониета София“ – „Вино, песни и любов“.  \r\n***   \r\nОт 12.30 часа кметът на София Йорданка Фандъкова ще провери реконструкцията на сградата на минералната баня в Банкя.  \r\n***   \r\nОт 14.00 часа в ОДМВР - Благоевград ще се състои брифинг във връзка със специализирана полицейска операция по спазване на правилата за движение от пешеходците. \r\n***   \r\nОт 19.00 часа в Културен дом на Нефтохимика ще се играе спектакълът „Всяка година по същото време“. \r\n***   \r\nОт 09.30 часа в Митрополитския катедрален храм „Успение Богородично“ ще бъде отслужена съборна св. Литургия по повод 50-годишния юбилей на Варненския и Великопреславски митрополит Йоан. Участие в нея ще вземе Негово Светейшество Българският Патриарх и Софийски Митрополит Неофит, митрополити – членове на Светия Синод на Българската православна църква и гости от други поместни православни църкви. \r\n*** \r\nОт 14.00 часа в офиса на ПП ГЕРБ на ул. „Георги Бенковски” 1 общинският съветник Николай Малев ще приема граждани. \r\n***   \r\nОт 16.00 часа в зала „Север“ на Археологическия музей ще бъде открита изложбата „Който пие, зло не мисли“. \r\n***  \r\nОт 11.30 часа в Регионалния пресклуб на БТА ще се състои пресконференция на Симон Милков във връзка с предстоящ благотворителен концерт. Ще бъдат представени целите и участниците на благотворителната инициатива.  \r\n***   \r\nОт 19.00 часа в хотел „Премиер“ ще се проведе Вечер на Американския университет в България (АУБ) с основен лектор президентът Росен Плевнелиев (мандат 2012 - 2017 г.). Темата на събитието е „Професиите на бъдещето“. \r\n***  \r\nОт 19.00 часа в Клуб 7 ще се проведе среща с гримьора и beauty консултант Вероника Гърдева. \r\n***  \r\nОт 19.00 часа в МДТ „Константин Кисимов“ ще бъде представен спектакълът „Вражалец“.  \r\n***   \r\nОт 17.00 часа в Спортната зала на Видин ще се състои благотворителен базар и футболен мач между девойки и младежи от ПГ „Проф. д-р Асен Златаров“ в подкрепа на 6-годишната Зара.  \r\n***   \r\nОт 17.00 часа в Малка зала на ХГ „Иван Фунев“ ще се състои изложбата‚ Мечовете келтски тип от България II-I в. пр. Хр.“ на доц. д-р Нарцис Торбов.  \r\n***   \r\nОт 17.30 часа в ХГ „Недялко Каранешев“ Сдружение ГОАРТ ще представи изложба по повод празника Трифон Зарезан.  \r\n***   \r\nОт 20.00 часа в Клуб „Планета Пайнер“ забавно-духов оркестър и Акустично-джаз трио съвместно с изпълнителя Цветелин Атанасов - Цецо Елвиса ще покажат невероятно шоу с любими парчета на рок-легендата Елвис Пресли. \r\n***   \r\nОт 18.00 часа в Общинския младежки център „Захари Стоянов“ известната българска актриса Бойка Велкова ще представи нейния спектакъл „Усещане за любов“, в който си партнира с Ивайло Захариев. \r\n***   \r\nОт 18.00 часа в залата на Народно читалище „Атанас Манчев 1920“ в гр. Каблешково ще се проведе публично събитие по проект „Създаване на центрове за социално включване на маргинализирани общности на територията на Община Поморие“.  \r\n***   \r\nОт 14.00 часа в зала „Струма“ на Областна администрация - Перник ще се проведе заседание на Областната комисия по транспорт.  \r\n***   \r\nОт 15.00 часа във фоайето на Драматичен театър „Боян Дановски“ ще се състои информационна борса за набиране на войници и матроси за Българската армия в рамките на националната информационна кампания за популяризиране на военната професия „Бъди войник“. На централния площад в същия час жители и гости на града ще могат да разгледат бойния вариант на бронираната машина „Пустинна котка“, която е на въоръжение във Военна полиция. Концертът на Представителния ансамбъл на въоръжените сили ще започне от 18.30 часа в Драматичен театър „Боян Дановски“.  \r\n*** \r\nОт 18.00 часа на Камерна сцена в Драматично-куклен театър ,,Иван Радоев\" ще се играе постановката за деца ,,Владетелят на микробите\". \r\n*** \r\nОт 09.00 часа в Зала 1 на Окръжен съд ще се гледа делото на Кристиян Б., срещу когото са повдигнати обвинения за разпространение на наркотични вещества, за нанасяне на лека телесна повреда на полицаи и оказване на съпротива при арест. \r\n*** \r\nОт 09.00 часа в Зала 2 на Окръжен съд ще се гледа делото на Георги Х., срещу когото е повдигнато обвинение за укриване на данъчни задължения.  \r\n***    \r\nОт 10.00 часа пред Търговски център „Форум“ в жк. „Тракия“ районният кмет Костадин Димитров ще обяви начало на инфраструктурната програма за 2019 година.  \r\n***    \r\nОт 11.00 часа в Заседателна зала на Община Пловдив ще се проведе пресконференция за отчета на Местната комисия за борба срещу противообществените прояви на малолетните и непълнолетните в Пловдив през  2018 г.  \r\n*** \r\nОт 11.00 часа в Зала 2 на Окръжен съд ще се гледа делото на Милко М, който е обвинен, че по непредпазливост, управлявайки трактор, е причинил смърт на моторист. \r\n***   \r\nОт 18.00 часа в салона на Регионалния етнографски музей ще бъде открита изложбата „Пътешествие из Италия“.  \r\n***   \r\nОт 18.30 часа в централното фоайе на Дома на културата „Борис Христов“ ще бъдат връчени удостоверения на учители и директори от общинските училища, преминали обучение през 2018 г. по програмата „Училище в облака“.  \r\n***   \r\nОт 19.00 часа до 21.00 часа в клуб „Фарго“ на ул. „Гладстон“ ще се състоят прожекции на четири от най-добрите филми, показвани в клуба през изминалата година.  \r\n***   \r\nОт 11.00 часа в зала 712 на Областна администрация ще бъде разгледано предложението за Държавен план-прием в профилираните и професионални гимназии, в средните и обединени училища на територията на Област Разград за учебната 2019/2020 г. \r\n***   \r\nОт 11.00 часа в Зала 1 на Областната администрация ще се проведе заседание на Постоянната комисия по заетост към Областния съвет за развитие.  \r\n***   \r\nОт 09.30 часа до апсидата на църквата „Рождество Богородично” ще бъде отслужена Панихида в памет на енорийския свещеник на Симитли протойерей Борис Китанов Петров. \r\n***   \r\nОт 08.30 часа до 17.30 часа в Музеен обект „Хилендарски метох“ ще бъде представена изложбата „Лъвът – български национален символ през епохата на Възраждането\". \r\n***   \r\nОт 14.00 до 17.00 часа в зала „П. Р. Славейков“ на Община Стара Загора ще се проведе обучителен семинар за преподаватели с цел превенция на престъпления при малолетни.  \r\n***   \r\nОт 17.00 часа в Заседателната зала на Община Чепеларе кметът Славка Чакърова ще направи отчет за дейността на Общината за 2018 г.  \r\n***   \r\nОт 14.00 часа в зала 2 на Областна администрация - Шумен ще се проведе извънредно общо събрание на Асоциацията по ВиК.", "date": "2019.02.13", "title": "Предстоящи събития в страната за 13 февруари (Агенция „Фокус“)"}
{"url": "http://www.focus-news.net/news/2019/02/13/2622855/vitseprezidentat-iliyana-yotova-shte-otkrie-mezhdunarodna-nauchna-konferentsiya-v-chest-na-konstantin-kiril-filosof.html", "text": "От 16.00 часа в Национален музей „Земята и хората“ вицепрезидентът Илияна Йотова ще участва в откриването на Международна научна конференция „Нему да бъде слава, чест и почит“ – 1150 години от кончината на Константин-Кирил Философ. Това съобщиха от  Прессекретариата на държавния глава . \r\nКонференцията, която ще продължи до 15 февруари, се организира от Кирило-Методиевския научен център при БАН и се провежда под патронажа на президента Румен Радев. В събитието, което се посвещава и на 150-годишнина от основаването на Българската академия на науките, ще участват над 50 учени от 6 страни.", "date": "2019.02.13", "title": "Вицепрезидентът Илияна Йотова ще открие международна научна конференция в чест на Константин-Кирил Философ"}
{"url": "http://www.focus-news.net/news/2019/02/13/2622851/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от – 11 ° до + 6°. Времето над страната е облачно. Слаб до умерен вятър духа в цялата страна. Дъжд вали в областите Силистра, Бургас, Шумен, Разград и в района на Левски и Българене /обл. Плевен/. Слаб сняг вали в областите Търговище, Разград,  Русе, Шумен, В.Търново, Бургас и в района на Шипково и Априлци /обл.Ловеч/; Сливен, Котел и Твърдица /обл. Сливен/; пр. „Шипка“ и пр. „Република“; Тополовград /обл. Хасково/. Пътните настилки са предимно мокри, по усойните и планински райони частично заледени, обработени и проходими при зимни условия. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.05.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nДвижението по АМ \"Хемус\" в тунел \"Топли дол\" посока София се осъществява в една лента поради ремонтни дейности по пожароизвестяването на тунела. Затворена е активната лента. Движението се извършва в изпреварващата лента. Срок 13.02.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nДвижението по път I-8 Калотина – Драгоман от км 1+000 до км 14+000 се осъществява с повишено внимание поради измерване и сондиране. Срок до 14.02.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижение с повишено внимание на път I-9 от км 207+000 до км 212+000 в участъка Несебър-Ахелой се извършва асфалтиране в средната разделителна ивица. Затруднено движение в изпреварващите ленти. Участъка е сигнализиран с пътни знаци. Скоростта е ограничена до 30 км. в час в зоната на асфалтирането. Срок до 25.02.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nПът III-623: Движение по път III-623 Дупница-Бобов дол от км 0+000 до км 11+400 е с повишено внимание поради ремонти дейности на асфалтовата настилка. Срок до 15.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 13.02.2019 г.; \r\nПът ІІІ-864: Движението по път III-864 Стойките – Пампорово е ограничено за МПС над 12 тона с ремаркета и полуремаркета. Срок до 13.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.13", "title": "Актуална пътна обстановка"}
{"url": "http://www.focus-news.net/news/2019/02/13/2622854/nimh-oblachnostta-shte-namalyava-maksimalnite-temperaturi-shte-badat-mezhdu-2-i-7-za-sofiya-okolo-1.html", "text": "Днес облачността ще се разкъсва и намалява. По-значителна ще се задържи на места над Горнотракийската низина и Югоизточна България. Слаб сняг ще превалява, главно в планините. Ще духа до умерен вятър от север-северозапад, на места в Източна България и временно силен, от север-североизток. Ветровито ще бъде и по долината на Струма. Максималните температури ще са между 2° и 7°, за София - около 1°. Атмосферното налягане ще продължи да се повишава и ще е значително по-високо от средното за месеца. Това съобщи за  Агенция „Фокус“  дежурният сеизмолог Мартин Славчев от  Националния институт по метеорология и хидрология при БАН . \r\nПо Черноморието ще е облачно, около обяд от север облачността ще се разкъсва и намалява. Ще е ветровито с умерен до силен вятър от север-североизток. Максималните температури ще са 4°-6°. Температурата на морската вода е 6°-7°. Вълнението на морето ще е 3-4 бала. \r\nНад планините ще е облачно, на места със слаби валежи от сняг. Вятърът ще се ориентира от североизток и ще е умерен, временно до силен. Ще е студено. Максималната температура на  височина 1200 метра ще е около минус 6°, на 2000 метра – около минус 12°.", "date": "2019.02.13", "title": "НИМХ: Облачността ще намалява, максималните температури ще бъдат между 2° и 7°, за София - около 1°"}
{"url": "http://www.focus-news.net/news/2019/02/13/2622853/predstoyashti-mezhdunarodni-sabitiya-na-13-fevruari-agentsiya-fokus.html", "text": "*** Премиерът на Израел Бенямин Нетаняху и вицепрезидентът на САЩ Майк Пенс откриват конференция за Близкия Изток \r\n*** Министрите на отбраната на страните-членки на НАТО се срещат преди Мюнхенската конференция по сигурността \r\n*** Международния съд решава за замразените от САЩ 2 милиарда долара на Иран \r\n*** В испанския парламент ще се гласува бюджета на правителството на малцинството на Социалистическата партия \r\n*** Среща между президентите на Русия и Беларус Владимир Путин и Александър Лукашенко \r\n*** Стачка на работниците в авиокомпаниите, всички 222 полета към града са отменени \r\n*** Британският премиер Тереза Мей ще отговаря на въпроси за Брекзит в парламента \r\n*** Американският президент Доналд Тръмп ще приеме колумбийския си колега Иван Дуке, с когото ще обсъдят ситуацията във Венецуела \r\n*** Започва дебат за промяна на законите, така че президента ас Сиси да може да се кандидатира за трети мандат \r\n*** Испанският крал Фелипе VI е на посещение в Мароко \r\n*** Пресконференция на иранския външен министър Джавад Зариф \r\n***", "date": "2019.02.13", "title": "Предстоящи международни събития на 13 февруари (Агенция \"Фокус\")"}
{"url": "http://www.focus-news.net/news/2019/02/13/2622840/anadolu-agency-noviyat-turski-poslanik-v-kosovo-ofitsialno-zaema-posta.html", "text": "Новият посланик на Турция в Прищина започна официалните си задължения, след като представи акредитивните си писма пред президента на Косово, съобщава турската  Anadolu Agency . \r\nПрезидентът Хашим Тачи приветства Чагри Шакар, обещавайки пълна подкрепа за усилията на турския пратеник за задълбочаване на сътрудничеството между двете страни. \r\nТачи подчерта, че Турция е силен съюзник на Косово и неговото правителство ще продължи да укрепва „стратегическите отношения“ между народите. \r\n„Ние Ви благодарим за вашата подкрепа за Косово през последните 30 години“, каза той. \r\nШакар заяви, че Турция ще продължи да подкрепя балканската страна във всички области. Превод и редакция : Калоян Пенков", "date": "2019.02.13", "title": "Аnadolu Аgency: Новият турски посланик в Косово официално заема поста"}
{"url": "http://www.focus-news.net/news/2019/02/13/2622857/pravitelstvoto-shte-obsadi-zakonodatelnata-si-programa-za-parvoto-polugodie.html", "text": "Правителството ще обсъди оперативната и законодателната си програми до 30 юни 2019 г. Това предвижда дневния ред на днешното заседание на  Министерския съвет . Проектите са внесени от министър-председателя Бойко Борисов. \r\nЧленовете на кабинета ще гласуват също проект на постановление за приемане на наредба за външните експерти при предварителен контрол на обществени поръчки, внесена от финансовия министър Владислав Горанов. \r\nВ дневния ред на министрите е и доклад относно касовото изпълнение на дър¬жавния бюджет и на основните показатели на консолидираната фискална програма за 2018 г.", "date": "2019.02.13", "title": "Правителството ще обсъди законодателната си програма за първото полугодие"}
{"url": "http://www.focus-news.net/news/2019/02/13/2622856/parlamentat-shte-razgleda-zakona-za-prebroyavane-na-zemedelskite-stopanstva-prez-2020-g.html", "text": "Парламентът ще разгледа Закона за преброяване на земеделските стопанства в Република България през 2020 г. Това предвижда седмичната проектопрограма за работа на  Народното събрание.  Законът e внесен от Министерски съвет и урежда подготовката, организацията и провеждането на преброяването на земеделските стопанства в Република България през 2020 г. Преброяването на земеделските стопанства е най-голямото изчерпателно статистическо изследване в областта на земеделието, което се провежда на всеки 10 години по препоръка на Организацията по прехрана и земеделие на ООН (FAO) и в което пряко са ангажирани Министерството на земеделието, храните и горите и структурите му, както и други ведомства, организации и органи на местното управление. Успешната организация и провеждане на преброяването на земеделските стопанства през 2020 г. се постига чрез изпълнението на определени специфични цели, разписани в проектозакона. Земеделското стопанство е дефинирано като обект на наблюдение при преброяването. Определени са методите за събиране на данни от земеделските стопани, прагът за земеделско стопанство, периодът на провеждане на преброяването, основните променливи, които ще се наблюдават, както и допълнително необходимата информация за разработване на политиката в областта на агроекологията. \r\nНа вниманието на депутатите се поставят и промените в Закона за защита от вредното въздействие на химическите вещества и смеси, които ще бъдат разгледани на второ четене. Те са внесени от Министерски съвет и транспонират европейска директива. Чрез нея се прецизира обхватът на изискванията за ограничаване употребата на определени опасни вещества с цел да се обхванат електрическото и електронното оборудване, които се пускат на пазара от 22 юли 2019 г. Същевременно със законопроекта се въвеждат различни преходни периоди за повторната употреба на резервни части за съответните категории електрическо и електронно оборудване. С промените се разширява списъкът на изключенията от забраната за съдържание на опасни вещества над пределно допустимата концентрация. В него се включват музикалните тръбни органи. В сега действащото законодателство изключение правят още оборудванията, необходими за опазване на основните интереси на България, включително оръжия, боеприпаси, бойни продукти; оборудване, предназначено за изпращане в космическото пространство и мобилни устройства, които не са предназначени за движение по пътища, предоставени изключително за професионална употреба и други.", "date": "2019.02.13", "title": "Парламентът ще разгледа Закона за преброяване на земеделските стопанства през 2020 г."}
{"url": "http://www.focus-news.net/news/2019/02/13/2622858/parlamentarnata-pravna-komisiya-shte-razgleda-promenite-v-izborniya-kodeks-na-vtoro-chetene.html", "text": "Парламентарната правна комисия ще разгледа промените в Изборния кодекс на второ четене. Това предвижда  дневния ред на заседанието на комисията . Промените в Изборния кодекс бяха внесени в деловодството на Народното събрание от ГЕРБ и „Обединени патриоти“ на 16 ноември 2018 г. Преди тях изменения внесоха и от „Воля“. На вниманието на депутатите бе поставен общ законопроект, който бе приет на 12 декември миналата година. Сред предложенията бяха отпадане на номерацията на партиите в бюлетината и отлагане на машинното гласуване. Между двете четения постъпиха редица предложения, сред които на ГЕРБ, БСП, ДПС и „Воля“.  \r\nСред предложенията на  ГЕРБ  е това на Анна Александрова, която предлага в случаите, когато за приемане на решение от избирателна комисия липсва необходимото мнозинство, да се смята, че е налице решение за отхвърляне, което подлежи на обжалване по реда на Изборния кодекс. Тя предлага още при отмяна на това решение ЦИК да постанови ново решение, което приема с мнозинство повече от половината от присъстващите членове.  \r\nОт  БСП  предлагат актуализация на изборните списъци и изчистване на мъртвите души.  \r\nДневният ред на заседанието предвижда още и проекторешението, внесено от БСП за избор на нов състав на ЦИК.  \r\nЛидерът на  „Атака“  Волен Сидеров и група народни представители предлагат при изборите за народни представители пред изборното помещение и в кабините за гласуване да се постави табло, на което с един и същи размер, вид и формат шрифт да са изписани имената на кандидатите на партиите по районните кандидатски листи. Те искат подобно нещо и за изборите за Европейски парламент, с разликата, че след името на всеки кандидат от кандидатска листа настояват да се посочи наименованието на предложилата го партия от състава на съответната коалиция.  \r\nПредложенията на  ДПС  между двете четения са свързани с избирателните секции извън страната. От партията искат избирателните секции извън страната да се образуват, където има дипломатическо или консулско представителство и наличие на не по-малко от 20 избиратели, подали заявление. За местата, където няма дипломатическо или консулско представителство, от ДПС настояват секции да се образуват при наличие на не по-малко от 40 избиратели, подали заявление.  Предлага се регламентиране на случаите, в които кампанията се води на друг език.  \r\nНа заседанието ще се демонстрира как работят машините за гласуване.", "date": "2019.02.13", "title": "Парламентарната правна комисия ще разгледа промените в Изборния кодекс на второ четене"}
{"url": "http://www.focus-news.net/news/2019/02/13/2622845/v92-vuchich-kam-vitsepredsedatelya-na-moldova-blagodarya-vi-che-ne-priznahte-kosovo.html", "text": "Сръбският президент Александър Вучич се срещна в Белград с вицепредседателя на Молдова, отговарящ за европейската интеграция Юрие Леанка, съобщава сръбското радио  B92 . \r\nВучич подчерта, че е необходимо да се насърчава подобряването на политическия диалог и икономическото сътрудничество между двете страни, тъй като двустранните отношения са приятелски настроени, но недостатъчно развити. \r\nВучич изрази и своята благодарност за принципната позиция на Молдова да не признава едностранно обявената независимост на Косово, както и за подкрепата на страната по този въпрос в регионалните и международните организации. \r\nТой също така подчерта, че Сърбия подкрепя суверенитета и териториалната цялост на Молдова, като се застъпва за принципа за зачитане на суверенитета и териториалната цялост на международно признатите държави. \r\nПрезидентът информира своя събеседник за безизходицата в диалога между Белград и Прищина, предизвикана от митата върху продукти от централна Сърбия, което противоречи на споразумението за свободна търговия на CEFTA, подписано и от Молдова. \r\n„Вучич представи на официалния представител на Молдова външната политика на Сърбия, която предполага намерението на страната ни да стане член на Европейския съюз, но и да продължи да насърчава традиционното си приятелство и сътрудничество с Русия, както и развитието на отношения с други държави“, се казва в съобщение на пресслужбата на президента. \r\nВъзможността за създаване на програма за сътрудничество в областта на образованието, науката и иновациите също беше спомената. \r\nЛеанка изрази благодарност към Сърбия за политиката на зачитане на суверенитета и териториалната цялост на Молдова. Превод и редакция : Калоян Пенков", "date": "2019.02.13", "title": "В92: Вучич към вицепредседателя на Молдова: Благодаря Ви, че не признахте Косово"}
{"url": "http://www.focus-news.net/news/2019/02/13/2622859/faz-v-bryuksel-zapochva-dvudnevna-sreshta-na-ministrite-na-otbranata-na-stranite-ot-nato.html", "text": "Министрите на отбраната на 29-те държави-членки на НАТО се събират в Брюксел на двудневна среща, в рамките на която за първи път ще обсъдят последиците от разпадането на Договора за ракети със среден и малък обсег (ДРСМО), припомня германският национален ежедневник  Die Frankfurter Allgemeine Zeitung . \r\nСпоред генералния секретар на НАТО Йенс Столтенберг ще бъде направен още един опит за спасяване на споразумението между САЩ и Русия. Това ще се случи до месец август, когато изтича шестмесечния срок, след който САЩ ще излязат от договора. В същото време обаче Алиансът иска да започне планирането на мерките, които Организацията на Северноатлантическия пакт следва да предприеме в условията на прекратяване на ДРСМО. \r\nМалко вероятно е да се вземе решение за отговора на НАТО на предполагаемите нарушения от страна на Русия до изтичането на шестмесечния срок на американското предизвестие.  \r\nДруга тема на двудневната среща на министрите в Брюксел е увеличаването на разходите за отбрана на държавите-членки. Очаква се в дискусиите по въпроса да има голямо напрежение, подчертават от редакцията. . Тереза Герова", "date": "2019.02.13", "title": "FAZ: В Брюксел започва двудневна среща на министрите на отбраната на страните от НАТО"}
{"url": "http://www.focus-news.net/news/2019/02/13/2622862/ministar-krasimir-karakachanov-shte-uchastva-v-bryuksel-v-sreshtata-na-ministrite-na-otbranata-na-stranite-chlenki-na-nato.html", "text": "Министърът на отбраната Красимир Каракачанов ще участва в срещата на министрите на отбраната на страните-членки на НАТО в Брюксел, Кралство Белгия. Това съобщиха от пресцентъра на  Министерство на отбраната . На форума ще бъдат разгледани редица ключови въпроси от дневния ред на Алианса, които ще очертаят пътя за срещата на държавните и правителствени ръководители на НАТО през декември 2019 г. в Лондон. Министрите на отбраната ще обсъдят актуални теми от областта на Договора за унищожаване на ракетите със среден и малък обсег на действие, възпиращия и отбранителен потенциал на НАТО и новите политически указания за отбранително планиране.  \r\nВ рамките на срещата ще бъдат разгледани още справедливото споделяне на тежестите и отговорностите в НАТО, напредъка по изпълнение на ангажимента за инвестиции в отбраната, текущите операции и мисии на Алианса, сътрудничеството между НАТО и ЕС и развитието на европейските инициативи в областта на отбраната.", "date": "2019.02.13", "title": "Министър Красимир Каракачанов ще участва в Брюксел в срещата на министрите на отбраната на страните-членки на НАТО"}
{"url": "http://www.focus-news.net/news/2019/02/13/2622848/aa-izrael-e-zad-atakite-v-yuzhna-siriya-zayavi-netanyahu.html", "text": "Израелският премиер Бенямин Нетаняху потвърди, че Израел е извършил артилерийски удари в Южна Сирия, съобщава  Anadolu Agency . \r\nНетаняху разговаря с репортери на летище „Бен Гурион“ в Тел Авив, преди да лети до Варшава, Полша, където на 13-14 февруари ще се проведе конференция за мира в Близкия изток. \r\n„Ние работим през цялото време, за да блокираме Иран. Ние действаме всеки ден, включително вчера, срещу Иран и неговите опити да се укрепи в региона“, каза той, като даде да се разбере, че Израел е отговорен за атаката. \r\nМестни източници в Сирия заявиха, че Израел е обстрелвал позиции на Хизбула в южна Кунейтра. \r\nИзраелските власти не са направили изявление по въпроса. \r\nИзраел извършва въздушни удари в Сирия през последните години под претекст, че иранските сили са в региона. Превод и редакция : Калоян Пенков", "date": "2019.02.13", "title": "АА: Израел е зад атаките в Южна Сирия, заяви Нетаняху"}
{"url": "http://www.focus-news.net/news/2019/02/13/2622863/kmetat-na-sofiya-yordanka-fandakova-shte-proveri-rekonstruktsiyata-na-sgradata-na-mineralnata-banya-v-bankya.html", "text": "От 12.30 часа кметът на София Йорданка Фандъкова ще провери реконструкцията на сградата на минералната баня в Банкя. Това съобщиха от пресцентъра на  Столична община . \r\nВ момента се изпълнява реконструкция, консервация и реставрация на минералната баня в Банкя. Сградата се намира до централния парк „Кестените“ в града.", "date": "2019.02.13", "title": "Кметът на София Йорданка Фандъкова ще провери реконструкцията на сградата на минералната баня в Банкя"}
{"url": "http://www.focus-news.net/news/2019/02/13/2622861/denyat-13-fevruari-v-balgarskata-istoriya.html", "text": "На 13 февруари през 1926 година е приета условна амнистия, засягаща осъдени по Закона за защита на държавата. Освободени са около 7000 затворници. През 2013 г. с решение на Министерския съвет е закрито с. Каменско, намиращо се в Югоизточна България, Община Сунгурларе, Област Бургас.  \r\nНа 13 февруари са родени: литературният критик, публицист и политик Александър Йорданов, писателят и общественик Тодор Влайков, \r\nНа 13 февруари умират: историкът Никола Милев, живописецът Васил Стоилов, политикът Огнян Дойнов. \r\n2013 г. \r\nС решение на Министерския съвет е закрито с. Каменско, намиращо се в Югоизточна България, Община Сунгурларе, Област Бургас.  \r\n2004 г. \r\nБългарският кораб \"Хера\", плаващи под камбоджански флаг, натоварен с 11 000 т. въглища, потъва при буря край Босфора. На борда има 17 българи и двама украинци екипаж.  \r\n2002 г. \r\nТридесет и деветото Народно събрание отхвърля първия вот на недоверие към правителството на Симеон Сакскобургготски. \r\n1985 г. \r\nВ периода 12 - 13 февруари се провежда пленум на ЦК на БКП, който отчита резултатите от преименуването на българските турци. Този процес е оценен като \"истинско народно движение, спонтанно и всеобхватно заляло всички райони, където живее това население\". \r\nНа 18 януари 1985 г. се провежда среща на Политбюро и Секретариата на ЦК на БКП с първите секретари на окръжните партийни комитети. Георги Атанасов изнася доклад за резултатите от кампанията по преименуването на българските турци, според който до 14 януари същата година са сменени имената на 310 000 души предимно от Кърджалийски, Хасковски, Бургаски и Пловдивски окръг. ЦК на БКП изпраща до висши партийни ръководители в страната материал, озаглавен \"Укрепването на единството на българската социалистическа нация, на нейната етническа хомогенност\", в който за първи път се говори за \"възродителен процес\" и \"смяна на имената\". Посочва се, че \"документално\" е установено, че българските турци са \"потомци на ислямизирани в миналото българи\" и че целта на \"преименуването\" е \"окончателно и безвъзвратно да откъснем това население от турцизма\" и да се постигне \"избистряне и укрепване\" на неговото българско национално съзнание. \r\nНа 28 януари 1985 г. на съвещание на ЦК на БКП с партийния актив в София се отчита, че в цялата страна преименуването е приключило. Обяснено е, че с него се поставя началото на \"възродителен процес\", който трябва да възстанови българското национално съзнание на преименуваните и окончателно да ги приобщи към българската нация. \r\nНа 24 октомври 1985 г. се състои посещение на генералния секретар на ЦК на КПСС Михаил Горбачов в България. В разговора между двамата държавни глави Тодор Живков се опитва да убеди Горбачов, че България не е многонационална държава, но изразява и тревога, че в момента българските турци са 800 000 с тенденция до 2000-та година да станат един милион. Според Живков Турция гледа на тях “като на част от турската нация” и ги “концентрира по границата и на вътрешни стратегически пунктове” и ги превръща в “пета колона против Варшавския договор”. Така Живков аргументира “възродителния процес” и прогнозира: “Сега населението си работи. Това не значи, че всичко е решено. Ще минат десет години и ще се реши.\" \r\n1981 г. \r\nВъв Вашингтон е организирана вечер на българската култура. \r\n1954 г. \r\nС постановление на Министерския съвет и ЦК на БКП бившите царски дворци \"Врана\", \"Бистрица\", \"Ситняково\", \"Саръгьол\", \"Кричим\", \"Евксиноград\", \"Баня\" - Карловско се предават за ползване от обществени и държавни организации. \r\n1952 г. \r\nНа 8, 11 и 13 февруари в Съюза на българските писатели се провежда обсъждане на романа \"Тютюн\" на Димитър Димов. Критиците Пантелей Зарев и Емил Петров обвиняват автора в \"надкласова\" гледна точка, космополитизъм, \"несчитане\" със социалистическия реализъм. Обсъждането завършва с препоръки за основна преработка на романа в духа на отправените критики. \r\nДимитър Тодоров Димов e български писател-белетрист. Роден е на 25 юни 1909 г. в гр. Ловеч. Следва право в Софийския университет “Св. Климент Охридски”, завършва ветеринарна медицина (1934 г.). Работи като участъков лекар в провинцията. Специализира хистология на нервната система в Испания. От 1953 г. е професор във ВССИ \"Г. Димитров\". Автор е на повече от 20 научни труда. Председател е на Съюза на българските писатели (1964-1966 г.). Майстор е на психологическия и социалния роман. Произведения: \"Поручик Бенц\" (1938 г.), \"Осъдени души\" (1945 г.), \"Тютюн\" (1951 г.), \"Жени с минало\" (1960 г.) и др. Умира на 1 април 1966 г. в Букурещ. \r\n1944 г. \r\nОколо устието на река Места, започват четиридневни боеве между български части и гръцки партизани. \r\n1926 г. \r\nПриета е условна амнистия, засягаща осъдени по Закона за защита на държавата. Освободени са около 7000 затворници. \r\n1908 г. \r\nГрупа от течението на прогресистите в Българската работническа социалдемократическа партия (БРСДП) (тесни социалисти) е изключена от партията. Групата състояща се от 97 съмишленици издават Позив, с който напускат партията заедно с лидерите си. Преди това – на 14 декември 1908 г. е изключена друга група, принадлежаща към същото течение. \r\nПрогресисти е центристко течение в Българската работническа социалдемократическа партия (тесни социалисти), възглавено от д-р Н. Сакаров, К. Тинева, Г. Кръстев и др. То възниква в края на 1906 г. и началото на 1907 г. \r\n1878 г. \r\nЗапочват преговорите за сключване на мирен договор между Русия и Турция след Руско-турската освободителна война (1877-1878 г.). На тази дата са родени: \r\n1952 г. \r\nРоден е Александър Йорданов (А. Й. Александров) – български литературен критик, публицист и политик. Завършва българска филология във Висш педагогически институт – Шумен (1976 г.). Работи като заместник-главен редактор на вестник \"Студентски глас\" (Шумен, 1973-1975 г.), литературен редактор в Агенция \"София-прес\" (1977-1978 г.). Научен сътрудник (1986 г.) в Института за литература при Българската академия на науките. Защитава кандидатска дисертация на тема \"Литературната критика и българският модернизъм (Димо Кьорчев, Иван Радославов, Гео Милев)\" (1985 г.). Специализира по проблемите на поетиката в Полша през 1987 г. и 1988 г. Депутат е от листата на СДС в VII Велко Народно събрание и в ХХХVI Народно събрание; председател е на ХХХVI Народно събрание (от 1992 г.); депутат е в ХХХVII Народно събрание. Председател е на Радикалдемократическата партия в България, а от 1995 г. е председател на Радикалдемократическата партия в СДС; заместник-главен редактор е и е главен редактор (от 1991 г.) на вестник \"Век 21\". Редактор и съставител е на сборника със съчинения на Н. Райнов, Д. Кьорчев, Вл. Василев и др. Съчинения: \"Личности и идеи\" (1986 г.), \"В сянката на думите\" (1989 г.). \r\n1865 г. \r\nРоден е Тодор Генчов Влайков (псевд. Веселин Здравков) - български писател и общественик, редовен член на БАН (1900 г.). Завършва гимназия в София (1885 г.), следва в Историко-филологическия факултет на Московския университет (1885-1888 г.). Възприема и прилага в България народническите идеи. Съставя читанки за I, II, III и IV отделение, оценени твърде високо и преиздавани многократно. Един от основателите и председател (1898 г.) на Българския учителски съюз. Активен политик и член на Демократическата партия (1900 г.). Заедно с Н. Цанов създава Радикалдемократическа партия (1905 г.); главен редактор на нейния орган сп. \"Демократически преглед\" (1902-1928 г.). Депутат в ХI и ХVIII НС (1901 г., 1919-1920 г.). Председател на Съюза на българските писатели. Окончателно се оттегля от политическия живот през 1931 г. В разказите и повестите си стига до битовизъм и описателност. Някои съчинения: \"Леля Гена\" (1890 г.), \"Разкази и повести\" (1897 г.), \"Дядовата Славчова унука\" (2 изд. 1928 г.), \"Преживяното\" (1934 г., 1939 г., 1942 г.) и др. Умира на 28 април 1943 г. в София. \r\n1864 г. \r\nРоден е Стоян Иванов Брънчев - български лесовъд, член на БКД (1900 г.). Един от организаторите на горското дело в България. Редактира 14 години сп. \"Лесовъдна сбирка\" (1899-1913 г.); пише редица книжовни трудове, между които: \"Изкуствено и естествено развъждане на горите\" (1894 г.), \"Лесоустройство\" (1896 г.), \"Горите и горското стопанство в България\" (1918 г.). Умира на 4 април 1940 г. в София. На тази дата умират: \r\n2018 г.  \r\nНа 83-годишна възраст умира дългогодишният кмет на столицата, дипломат и общественик Петър Междуречки.  \r\nПетър Междуречки е роден на 2 май 1934 г. в Неврокоп в семейството на Александър и Мара Междуречки. Дядо му Гоце Междуречки е деец на ВМОРО и произхожда от Междурек, Кукушко. \r\n2018 г.  \r\nНа 103 години умира дядо Добри (1914 - 2018 г.). Добри Добрев е известен като родолюбец, дарител за реставриране на християнските храмове из цяла България, някои го наричат Светецът от Байлово. Дядо Добри събира над 70 000 лв. дарения за българските църкви и манастири, без да отдели нито една стотинка за себе си. През 2005 г. дарява 10 000 лв. за църквата „Св. Кирил и Методий“ в село Байлово. През 2007 г. събира 25 000 лв. за реставрацията на Елешнишкия манастир и църквата на село Горно Камарци. През 2009 г. дядо Добри дарява на патриаршеската катедрала „Св. Александър Невски“ над 35 000 лв. – най-голямото дарение от частно лице в историята на храма. \r\n2016 г.  \r\nУмира Трифон Иванов - български футболист, най-добрият централен защитник в историята на българския футбол. Извествен е с прякорите Туньо и Вълка. Избран е в идеалния отбор на България за всички времена. Част от златното поколение на Българския национален отбор, което се класира на 4-то място на Световното първенство през 1994 г. в САЩ. Участник също на Евро'96 и на Световното първенство през 1998 г. във Франция, където е капитан на отбора. За България изиграва 76 мача, в които бележи 6 гола. На клубно ниво Трифон Иванов играе за Етър (Велико Търново), ЦСКА (София), испанския Бетис, швейцарския Ньошател Ксамакс, австрийските Рапид Виена, Аустрия Виена и Флоридсдорфер. Прекратява състезателната си кариера на 36 години през 2001 г. \r\nТрифон Иванов е роден в село Горна Липница, Великотърновско, на 27 юли 1965 година. Когато е 4-годишен, семейството му се премества във Велико Търново. На 11 г. той постъпва в спортно училище в града. Започва като централен нападател. Иванов започва да играе футбол като юноша на Етър (Велико Търново), където поставя началото на своята професионална кариера през 1983 г. Впоследствие преминава в състава на ЦСКА и играе за отбора през периода 1988 – 93 и през сезоните 1995/пр. и 1997 – 98. Бивш футболист на Реал Бетис (Севиля, Испания), Ньошател Ксамакс (Ньошател, Швейцария) и австрийските Рапид (Виена), ФК Аустрия (Виена), Фаворитнер и ФАК Аванти Интернешънъл. \r\nФутболист № 1 на България за 1996 г. Шампион на България през 1989, 1990 и 1992 г. с ЦСКА, вицешампион през 1993 г. и бронзов медалист през 1998 г. Носител на купата на страната през 1989 и 1993 с ЦСКА. За КЕШ има 16 мача за ЦСКА, 2 за Етър и 8 за Рапид. Шампион на Австрия през 1996 г. с Рапид, вицешампион през 1997 година, бронзов медалист в Швейцария с Ксамакс през 1995 г. Финалист за КНК през 1996 г. с Рапид. Има 174 мача и 21 гола в „А“ група. Играе за националния отбор на България от 1988 до 1998 г., в 77 мача и отбелязва 6 гола. С него печели четвърто място и бронзови медали на Световното първенство през 1994 г. в САЩ, където играе в 6 мача. Участва на Европейското първенство през 1996 г. в Англия (в 3 мача), а с негов гол във вратата на Русия след пас на Христо Стоичков България се класира и за Световното първенство през 1998 г. във Франция (играе в 3 мача). \r\nИзбран е за Почетен гражданин на Велико Търново през 1994 г. \r\nСлед приключване на кариерата си като футболист започва изграждането на верига бензиностанции в Северна България. \r\nПрез октомври 2013 г. в негова чест в Сао Пауло, Бразилия, се организира футболен турнир за купата „Трифон Иванов“ с участието на 10 аматьорски отбора. \r\nНа 1 юли 2014 г. става председател на Зоналния съвет на БФС във Велико Търново, след като работи там известно време като координатор.  \r\nУмира на 3 февруари 2016 г., в село Самоводене, област Велико Търново, от масивен инфаркт. \r\n2007 г. \r\nУмира Венелин Георгиев Алайков - български шахматист, шахматен проблемист. \r\nТой е гросмайстор от 1993 г. и международен съдия по шахматна композиция от 1977 г. Печели редица международни награди. По професия е машинен инженер и специалист по нормиране на труда. От 1993 до 2004 г. завежда рубриката „Композиция“ в сп. Шахматна мисъл. \r\nС шахматна композиция започва да се занимава от 1947 г., когато публикува първата си задача във вестник „Седмичен ребус“. От 1963 г. публикува над 1300 композиции от различни жанрове. \r\n2006 г. \r\nУмира Николай Никифоров Тотев - български сценарист. Роден е в село Загориче на 21 юни 1938 г. Завършва специалност българска филология в Софийския университет през 1961 г. Първи главен редактор на вестник \"Континент\" (1992). \r\n„Амзово“ е обявен за находищен резерват номер 1 за България. „Амзово“ е името на български резерват, разположен в землището на град Смолян, на 1 километър южно-югоизточно от Станевска махала. \r\n2003 г. \r\nУмира Димитър Николов Мишев - български радиоинженер, професор, доктор на техническите науки, академик на БАН. \r\nДимитър Мишев участва в разработки и внедрявания в областта на космическите изследвания, телевизионната и комуникативната техника. Главен създател на цветната телевизия у нас. Основател и ръководител на дистанционните изследвания на Земята от Космоса – научно направление с което страната ни е със световен авторитет. Един от инициаторите и лидерите на научните програми за българските космически полети. Автор и съавтор на 66 патента и изобретения, български, руски и френски, на 300 публикации в научни списания. Автор на 40 книги, учебници и ръководства сред които „Телевизията в България“, „Сателитна и кабелна телевизия“, „Global change and Bulgaria“, „Дейци на българското инженерно-архитектурно дружество 1893-1949 г.“, „First results of 1999 total eclipse obser vations“, „Телевизията в света на високите технологии“ и др. Член на около 20 международни и национални научни асоциации, федерации и дружества. Неговото изобретение спектометър „Спектър“ работи дълги години на борда на „Салют-6“, „Салют-7“ и станцията „МИР“. Спектрометричният и навигационен комплекс „ Фрегата “ е разработен под ръководството на професор Мишев и работи на борда на станцията „Фобос“, предназначена за изучаване на Марс и неговия естествен спътник Фобос. Той е инициатор и организатор на няколко български космични програми, в това число полетите на двамата български космонавти Георги Иванов и Александър Александров, както и националния проект „България - 1300„ наречен така по случай 1300-годишния юбилей от създаването на българската държава. \r\n2000 г. \r\nУмира Огнян Наков Дойнов – български политик, дипломат, министър. Роден е на 15 октомври 1935 г. в Гара Бов. Завършва ВМЕИ, специалност \"Топлотехника\". Работи в Министерство на транспорта (от 1959 г.); старши инженер е в отдел \"Благоустройство\"; директор е на кантора във ВТО и заместник-търговски представител в Япония. Съветник е в Държавния съвет (1970-1973 г.). Завеждащ-отдел \"Промишленост и транспорт\" на ЦК на БКП (от 1974 г.) и заместник-председател на Министерски съвет. Член е на ЦК на БКП (от 1976 г.) и е секретар на ЦК; член е на Политбюро и е министър (от 1981 г.); председател е на Стопанския съвет към Министерски съвет. Изваден е от състава на Политбюро през декември 1988 г. Заминава като посланик в скандинавските страни. След 1990 г. работи при Р. Максуел; съветник е на руския концерн \"Нордекс\". От 1990 г. живее в Австрия въпреки опитите на бившия главен прокурор Иван Татарчев да го върне в България, за да бъде изправен пред съда за оказване на помощ на развиващите се страни. \r\n1990 г. \r\nУмира Васил Стоилов (В. С. Антонов) - български живописец, народен художник (1947 г.). Роден е на 29 февруари 1904 г. в София. Завършва живопис в Държавната художествена Академия в София (1927 г.) при Ц. Тодоров. Специализира в Париж (1929-1932 г.), участва в Есенния салон (1929 г.) и в Салона на френските художници (1930 г., 1932 г., 1935 г.), получава почетно отличие за картината “Човекът със стомната” (1932 г.). През 1931 г. урежда самостоятелна изложба в Париж. Професор (1960 г.) във ВИАС. Рисува портрети, фигурални композиции, пейзажи, битови сцени: “Тодора” (1928 г.); “Баба с шал” (1928 г.); “Българска мадона” (1940 г.); “Копачки” (1942 г.); “Селянка” (1953 г.); “Момиче със синя забрадка” (1945 г.); “Зима в Кричим”, “Пейзаж” (1933 г.) и др. Орден “НРБ”, II ст. (1974 г.), орден “Г. Димитров” (1984 г.). \r\n1942 г. \r\nУмира Христо Николов Луков - български офицер, генерал-лейтенант (1938 г.). Роден е през 1887 г. във Варна. Завършва Военното училище (1907 г.), участва в Балканската война. Създател и началник на Артилерийската стрелкова школа (1924-1928 г.) и на учебното отделение в Артилерийската инспекция към Министерството на войната (1928-1934 г.). Един от организаторите на Военния съюз и преврата на 19 май 1934 г. През 1934-1935 г. е командир на III и II дивизия. Министър на войната (1935-1938 г.). Уволнен от армията през 1938 г. Убит от комунистическа терористична група в София. \r\n1925 г. \r\nУмира Никола Илиев Милев - български историк и публицист. Роден е на 20 май 1881 г. в с. Мокрени, Костурско. Учи в Галатасарайския лицей в Цариград (1902 г.). Завършва история в София (1909 г.). Специализира във Виена; професор по българска история и история на балканските народи в СУ. Член на ВМОРО от 1898 г. Депутат в ХХI ОНС (1923 г.). Редактор на в-к “Слово” (1922-1925 г.). Убит от комунистически терористи. Трудове: “Известия за състоянието на Турция в края на ХVIII в.” (1913 г.), “Католическа пропаганда в България през ХVII в.” (1914 г.), “Факторите на Българското възраждане” (1920 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.02.13", "title": "Денят 13 февруари в българската история"}
{"url": "http://www.focus-news.net/news/2019/02/13/2622860/vitsepremierat-tomislav-donchev-i-ministar-temenuzhka-petkova-shte-posetyat-sondazhniya-korab-na-shel-v-burgas.html", "text": "Заместник министър-председателят Томислав Дончев и министърът на енергетиката Теменужка Петкова ще посетят сондажния кораб Noble Globetrotter II в град Бургас. Това съобщиха от пресцентъра на  Министерство на енергетиката . На място те ще се запознаят с предстоящите дейности по провеждане на проучвателен сондаж в блок „Хан Кубрат“ в Черно море от компанията Shell International Exploration and Development Italia S.p.a. Събитието ще се проведе от 15.30 часа на пристанище „Бургас\".", "date": "2019.02.13", "title": "Вицепремиерът Томислав Дончев и министър Теменужка Петкова ще посетят сондажния кораб на Шел в Бургас"}
{"url": "http://www.focus-news.net/news/2019/02/13/2622870/smolyan-kmetat-na-chepelare-slavka-chakarova-shte-napravi-otchet-za-deynostta-na-obshtinata-za-2018-g.html", "text": "Кметът на Чепеларе Славка Чакърова ще направи отчет за дейността на Общината за 2018 г., който ще се състои от 17.00 часа в Заседателната зала на Общината. Това съобщиха от  Община Чепеларе .", "date": "2019.02.13", "title": "Смолян: Кметът на Чепеларе Славка Чакърова ще направи отчет за дейността на Общината за 2018 г."}
{"url": "http://www.focus-news.net/news/2019/02/13/2622867/api-ot-930-chasa-do-1630-chasa-dvizhenieto-shte-se-osashtestvyava-v-izprevarvashtata-lenta-v-tunel-topli-dol-na-avtomagistrala-hemus-v-posoka-sofiya.html", "text": "От 9.30 часа до 16.30 часа движението ще се осъществява в изпреварващата лента в тунел „Топли дол“ на автомагистрала „Хемус“ в посока София. Това съобщиха от пресцентъра на  Агенция „Пътна инфраструктура“ . Ще бъде ограничено движението по активната лента поради ремонт на пожароизвестителната система на тунела. Шофьорите трябва да се движат с повишено внимание, като спазват стриктно поставената сигнализация.", "date": "2019.02.13", "title": "АПИ: От 9.30 часа до 16.30 часа движението ще се осъществява в изпреварващата лента в тунел „Топли дол“ на автомагистрала „Хемус“ в посока София"}
{"url": "http://www.focus-news.net/news/2019/02/13/2622865/patriarh-neofit-shte-uchastva-v-liturgiya-v-hram-uspenie-bogorodichno-vav-varna-navrah-50-godishniya-yubiley-na-mitropolit-yoan.html", "text": "Българският Патриарх Неофит ще участва в Литургия навръх 50-годишния юбилей на Варненския и Великопреславски митрополит Йоан. Това съобщиха за  Радио „Фокус“ – Варна  от Варненската и Великопреславска митрополия. В деня, в който Православната църква отбелязва паметта на св. Евлогий, архиепископ Александрийски, преп. Мартиниан и преподобни Зоя и Фотина, се навършват и 50 години от рождението на Негово Високопреосвещенство Варненския и Великопреславски митрополит Йоан. По този повод от 9.30 часа в Митрополитския катедрален храм „Успение Богородично“ ще се отслужи съборна св. Литургия. В нея участие ще вземе Негово Светейшество Българският Патриарх Неофит, митрополити – членове на Светия Синод на Българската православна църква, както и гости от други поместни православни църкви.  \r\nНа 14 февруари се навършват 1150 г. от Успението на св. Кирил Славянобългарски. Тази бележита годишнина ще бъде отбелязана с отслужване на света Литургия в Катедралния храм. От 10.30 часа ще бъде отслужен тържествен благодарствен молебен по повод годишнината, оглавен от Българския Патриарх и Софийски Митрополит Неофит в съслужение с митрополити – членове на Светия Синод на Българската православна църква, както и гости от други поместни православни църкви. \r\nДиана СТОЕВА", "date": "2019.02.13", "title": "Патриарх Неофит ще участва в Литургия в храм „Успение Богородично“ във Варна навръх 50-годишния юбилей на митрополит Йоан"}
{"url": "http://www.focus-news.net/news/2019/02/13/2622868/denyat-13-fevruari-v-svetovnata-istoriya.html", "text": "Инквизицията в Рим арестува астронома Галилео Галилей на тази дата през 1633 година. Холандският херцог Вилхелм Орански е поставен на английския престол през 1689 година. През 1777 г. е арестуван френският писател маркиз Дьо Сад. Затворен от Наполеон I в болница като страдащ от неизлечимо умопомрачение, където умира. Неговите романи са прочути със своята безнравственост – “Жюстин, или Бедите на добродетелта”, “Жулиета, или Успехът на порока”, “Философията в будоара”, “Алина и Валкур”, “Полина и Белвал” и др. През 1784 г. полуостров Крим е преименуван на Таврия и е включен в състава на Екатеринославската губерния. През 1895 г. братя Люмиер патентоват прожекционния апарат – кинематограф. Изобретател на устройството е Луи Люмиер, който е собственик на малък завод. Брат му Огюст му помага, като след това става активен участник в прожектирането на филми. Названието на апарата е образувано от двете гръцки думи – кинема – движение и графо – пиша. Премиера на валса на Йозеф Щраус “Синият Дунав”; през 1881 г. в Петербург се състои премиерата на операта на Чайковски “Орлеанската дева”, а през 1940 година Михаил Булгаков завършва романа си “Майстора и Маргарита”. През 1949 г. в Еквадор тълпа от хора запалва сградата на радиостанция след всеобщата паника, предизвикана от излъчването на “Война на световете” на Хърбърт Уелс. Куклата Барби излиза на пазара на този ден през 1959 година. Само през първата година от излизането на куклата на пазара са били продадени 351 000 бройки, всяка на цена от 3 долара. В началото се произвеждали и блондинки и брюнетки, но скоро пазарът показал категорично, че Барби трябва да е русокоса. През 1980 година в Лейк-Плесид тържествено са открити XIII-те зимни Олимпийски игри. За втори път след 1930 година американският град е домакин на Зимна Олимпиада. През 1988 година пък в Калгари, Канада, започва ХV-та Зимна Олимпиада. Навършват се 92 години от арестуването на холандската танцьорка Мата Хари (Маргарете Гертруда Зеле) по обвинение в шпионаж в полза на Германия по време на Първата световна война. Осъдена е на смърт на 25 юли 1917 г. и е екзекутирана на 15 октомври 1917 г. През 2015 г. терористичната групировка „Ислямска държава“ превзема иракския град Ал Багдади.  \r\nНа 13 февруари са родени: руският оперен певец Фьодор Шаляпин  и поп-певецът Роби Уилямс.  \r\nНа 13 февруари умират: скулпторът Бенвенуто Челини и композиторът Рихард Вагнер. \r\n2018 г.  \r\nБившият гватемалски президент Авларо Колом и неговият бивш министър на финансите Хуан Алберто Фуентес Найт, който е настоящ президент на неправителствената организация Оксфам Интернешънъл, са арестувани в Гватемала рамките на разследване за корупция. \r\n2018 г.  \r\nЛидерът на германските социалдемократи Мартин Шулц подава оставка. Той посочва, че Андреа Налес единодушно е одобрена от ръководството на Социалдемократическата партия за негов приемник, но до насроченият за 22 април партиен конгрес заместник на Шулц ще е кметът на Хамбург Олаф Шолц.  \r\n2018 г.  \r\nУчени от университета \"Рокфелер\" в Ню Йорк откриват ново семейство антибиотици в проби пръст. Съединенията, наречени малацидини, лекуват няколко бактериални болести, станали резистентни към съществуващите лекарства.  \r\n2017 г. \r\nКим Чен Нам, най-големият син на Ким Чен Ир и брат на севернокорейския лидер Ким Чен Ун, е убит в Малайзия с невротоксина VX на международното летище Куала Лумпур. \r\n2017 г. \r\n13 души, включително шестима полицейски служители, са убити а други 85 са ранени, след като бомба експлодира на протест в Лахор, Пенджаб, Пакистан. \r\n2017 г. \r\nВърховният съд в Исламабад забранява празнуването на Деня на Свети Валентин в Пакистан. \r\n2015 г. \r\nТерористичната групировка „Ислямска държава“ превзема иракския град Ал Багдади. \r\n2014 г. \r\nВ Белгия се легализира детската евтаназия. \r\n2012 г. \r\nПредседателят на Европейския парламент Мартин Шулц се обявява против ACTA, критикувайки липсата на баланс между авторските права и индивидуалните права на потребителите. \r\nНа космодрума Куру е извършен първият старт на новата европейска ракета носител „Вега“. \r\n2011 г. \r\nНационалната телевизия съобщава, че Висшият военен съвет на Египет разпуска двете камари на парламента и отменя действащата конституция. \r\nСтатуя на Тутанкамон е открадната от музея в Кайро заедно с още две позлатени дървени статуи на Тутанкамон, статуя на Нефертити, статуетка на писар от двореца на фараон Ехнатон, както и сърце на скарабей и други ценности на Античността. \r\n1996 г. \r\nАнглийската група “Таке That“ официално обявява разпадането си. Тя е мъжка вокална група, създадена през 1990 г. Членовете й са Марк Оуен, Роби Уилямс, Гари Барлоу, Хауърд Доналд и Джейсън Ориндж. В кариерата си “Таке That“ има 7 хита, станали № 1 и донесли им изключителна популярност и милиони продадени копия. След разпадането на групата някои от членовете й правят опити за самостоятелна кариера, най-голям успех има Роби Уилямс. Техните албуми са “Everything Changes” (1993 г.), “Nobody Else” (1995 г.), “Greatest Hits” (1996 г.). \r\n1996 г. \r\nВ Иранския парламент САЩ са наречени “Велик Сатана”. \r\n1991 г. \r\nАмериканската авиация бомбандира цивилни цели в столицата на Ирак, Багдад. В резултат на въздушното нападение загиват стотици мирни граждани. \r\n1981 г. \r\nВ “Ню Йорк Таймс” е публикувано най-дългото изречение, което се състои от 1286 думи. \r\n1975 г. \r\nВ северната част на остров Кипър се създава Турско-кипърска федерална държава. Скоро след това в резултат на засилващите се сблъсъци между гърци и турци Кипър се разделя на две части. \r\nВ Античността Кипър е колонизиран от гърците, които го наричат “Острова на Афродита”. По-късно преминава последователно в ръцете на финикийците (IХ в. преди Христа), асирийците (704 г. преди Христа), египтяните (560 г. и 323 г. преди Христа), персийците (525 г. преди Христа) и македонците (333 г. преди Христа). През 58 г. преди Христа става римска провинция, а през 395 г. - част от Византийската империя. През 1191 г. Кипър е завладян от Ричард I, след което веднага става владение на френската династия на Люзиняните, а през 1489 г. - на Венецианската република. От 1571 г. до 1878 г. е владение на Турция. През 1878 г. е отстъпен за управление на Великобритания, която го анексира през 1914 г. и през 1925 г. става британска колония. По време на II-рата световна война и следвоенния период е важна британска база в Близкия изток. През 1954-1960 г. води борба за независимост под ръководството на архиепископ Макариос. На 16 август 1960 г. Кипър става независима република, член на Британската общност (1962 г.). През 1963 г. започват конфликти между турски и гръцки общности на острова и през 1964 г. там са изпратени сили на ООН. През 1974 г. нахлуват турски войски. Година по-късно Кипър е насилствено разделен на гръцка зона и турска зона начело с Рауф Денкташ (бивш вицепрезидент на Кипър, лидер на кипърските турци), която през 1983 г. се самообявява за самостоятелна република Северен Кипър, непризната от ООН. \r\n1974 г. \r\nРуският писател А. Солженицин е лишен от съветско гражданство и е изгонен от СССР. \r\nАлександър Исаевич Солженицин е руски писател хуманист и общественик; академик (1997 г.). Роден е на 11 декември 1918 г. в Кисловодск. Арестуван е през февруари 1945 г. и е осъден на 8 години концлагер. След изтърпяване на присъдата през 1953 г. е заточен до живот в Казахстан. Става известен като писател след публикуването на повестите “Един ден на Иван Денисович” (1962) и “Матьориният двор” (1963); и двете са публикувани в сп. “Новûй мир”. През 1969 г. е изключен от Съюза на писателите, след като през 1967 г. е изпратил писмо, в което се обявява против цензурата. След като му е присъдена Нобелова награда, той отказва да напусне СССР и не присъства на церемонията по нейното връчване. След излизането на първия том на “Архипелаг ГУЛАГ” (1974 г.) е обвинен в държавна измяна, арестуван е, отнето му е съветското гражданство и е експулсиран в Германия (тогава ФРГ); там живее, подпомаган от Х. Бьол. От 1976 г. живее в щат Върмонт, САЩ. На 27 май 1994 г. се завръща в Русия; през 2002 г. учредява награда на свое име, неин пръв носител е писателят В. Распутин. Книги: “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (т. 1-8, 1971-1991 г.), “Решило телето дъба да събаря” (1975 г.; допълнена 1991 г.), “Април 1917. Върмонт; Париж” (1993-1995 г., т. 1-2), “Публицистика” (т. 1-2, 1995-1996 г.); разкази, пиеси, киносценарии и публицистика. Събраните му съчинения са издадени в Москва едва през 1990 г. (т. 1-8). Носител е на Нобелова награда за литература (1970 г.). \r\n1970 г. \r\nКомпанията “Дженерал Мотърс” започва разработката на автомобилни двигатели, работещи с безоловен бензин. \r\n1960 г. \r\nФранция извършва в Сахара своя първи ядрен опит. \r\n1959 г. \r\nНа пазара излизат първите кукли Барби. Само през първата година от излизането на куклата на пазара са били продадени 351 000 бройки, всяка на цена от 3 американски долара. \r\n1956 г. \r\nВ Антарктида е открита първата съветска научна станция “Мирнъй”. \r\n1949 г. \r\nВ Еквадор тълпа от хора запалва радиостанция след всеобща паника, предизвикана след излъчването на “Война на световете” на Хърбърт Уелс. \r\n1945 г. \r\nВ хода на Втората световна война след 50-дневна битка съветските войски превземат Будапеща. \r\nАнгло-американската авиация извършва бомбардировки над Дрезден – едни от най-големите в цялата история на Втората световна война. Над града са изсипани 3750 тона бомби. Жертвите са над 135 000. Почти целият град е превърнат в развалини. По-късно англичаните обявяват бомбардировката като отговор за немските въздушни удари срещу Англия през 1940 г. \r\n1940 г. \r\nМихаил Булгаков завършва романа си “Майстора и Маргарита”. \r\nБулгаков е руски писател и драматург, майстор на гротеската. Започва да пише през 1919 г. През 1921 г. се преселва в Москва, където сътрудничи на вестници и списания. Първият му роман \"Белая гвардия\" е отпечатан в списание \"Россия\" (1924 г.), но не изцяло. Единствената публикувана приживе на автора книга е сборника \"Дяволиада\" (1925 г., 5 разказа). По инициатива на МХАТ Михаил Булгаков създава на основа на романа \"Белая гвардия\" драмата \"Дни Турбиних\" (1926 г., забранена от РАПП в периода 1929-1932 г.). Първата му сатирична пиеса е \"Зойкина квартира\" (1926 г.), тя е поставяна на сцена през сезона 1926/27 г., но е отпечатана едва през 1982 г. Втората драма на Булгаков \"Бег\" (1927-1928 г.) е забранена преди премиерата. На 28 март 1930 г. той се обръща с писмо в пресата до Сталин, Ягода и още петима видни политици, с което моли за разрешение да емигрира или да работи в театъра. Лично Сталин се разпорежда Булгаков да продължи работа в театъра, като лично го информира по телефона на 18 април 1930 г. През 1930 г.–1936 г. работи като асистент-режисьор в МХАТ. През 1936 г. Михаил Булгаков преминава в Болшой театър, където е оперен либретист и преводач. Всичко, написано от него, остава в ръкопис. Вече на легло, ослепял, той диктува поправките към романа \"Мастер и Маргарита\" (1928-1940 г.). През 1941 г. в Ленинград и в Москва за кратко се играе пиесата му \"Дон Кихот\" (1938 г.), а през 1943-1948 г. - драмата \"Последние дни\" (1934-1935 г.). След смъртта си Михаил Булгаков е заличен от литературните истории и плановете на издателствата. Неговата съпруга Елена Сергеевна Булгакова запазва литературното му наследство до 1955 г., когато в печата и на театрална сцена се появяват творбите Булгаков (благодарение на подкрепата на К. Паустовски и В. Каверин). \r\n1922 г. \r\nВ Москва се състои първият концерт на симфоничен оркестър без диригент. \r\n1917 г. \r\nВ Англия правителството разрешава на жените да управляват таксиметрови леки автомобили. \r\n1895 г. \r\nБратя Люмиер патентоват прожекционния апарат – кинематограф. Изобретател на устройството е Луи Люмиер, който е собственик на малък завод. Брат му Огюст му помага, като след това става активен участник в прожектирането на филми. Названието на апарата е образувано от двете гръцки думи – кинема – движение и графо – пиша. \r\n1881 г. \r\nВ Петербург се състои премиерата на операта на Чайковски “Орлеанската дева”. \r\nПьотр Илич Чайковски е руски композитор. Първите си творчески опити прави в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. През 1866 г. завършва своята първа симфония “Зимни мечти”. Скоро изоставя педагогическата дейност и се отдава на творчество; завършва оперите “Войвода” и “Ундина”. През 70-те години създава много произведения, между които някои от първите си шедьоври - увертюрата-фантазия “Ромео и Жулиета”, Първия концерт за пиано и оркестър е през 1874 г., операта “Ковачът Вакула”, която по-късно преработва като “Черевички”, както и първия си балет “Лебедово езеро” през 1876 г. През 1877 г. и 1878 г. се появяват две от най-значителните и най-често изпълнявани негови произведения - Симфония № 4 и операта “Евгений Онегин”. Последните 10 години от живота на композитора са свързани с най-високите постижения в творческата му дейност: Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много други. \r\n1867 г. \r\nВъв Виена се състои премиерата на валса на Йохан Щраус – “Синият Дунав”. \r\nЙохан Щраус е австрийски композитор, цигулар и диригент. Роден е на 14 март 1804 г. във Виена. Ученик е на А. Полишански по цигулка и И. Зайфрид по композиция. Участник в квартета на Й. Ланер (от 1819 г.) и помощник-диригент на оркестъра на Ланер (от 1824 г.). Създава свой оркестър (1825 г.), с който прави концертна обиколка из Европа (от 1833 г.). Един от най-популярните майстори на танцова музика; развива в произведенията си, особено във валса, традициите на Ланер. Създава характерни танцови цикли, състоящи се от няколко валса, придружени с встъпление и заключение. Автор е на повече от 250 произведения, сред които 152 валса. Най-популярни са валсовете му: “Дунавски песни”, “Лорелай”, “Габриела”, “Радецки марш”, “Талиони” и др. Умира на 25 септември 1849 г. във Виена. \r\n1858 г. \r\nАнгличаните Р. Бартън и Дж. Спик стават първите европейци достигнали езерото Танганика. \r\nТанганика е езеро в Африка, на територията на Република Конго, Танзания, Замбия и Бурунди. Площ - 34 000 кв. км. Разположено в тектонски грабен в Източноафриканска разломна зона на височина 773 м. Дължината му е около 650 км, ширината - до 80 км, дълбочина - до 1 470 м (второ по дълбочина в света след Байкал). Бреговете са предимно праволинейни, на места високи и стръмни, на места плоски. В езерото се вливат реките Малатараси и Рузизи. Отток по река Лукуга към река Луалаба (басейна на Конго в Заир). Богата фауна с голям брой ендемити (сред рибите, скаридите и др. ракообразни). Тук живеят хипопотами, крокодили, много плаващи птици. По бреговете на Танганика се намират национални паркове “Сумбу” (Замбия), “Гомбе Стрим” (Танзания), резерватът “Убвари” (Заир). \r\n1809 г. \r\nСлед продължителна обсада французите превземат испанския град Сарагоса. \r\nСарагоса е град в Североизточна Испания, на р. Ебро. Административен център на автономната област Арагон и провинция Сарагоса. Население - 592 000 жители. Градът възниква като римско селище през 27 пр. Хр. През ХII-ХV в. е столица на кралство Арагон. Запазени са архитектурни паметници от Х-ХVIII в. \r\n1784 г. \r\nКрим е преименуван на Таврия и е включен в състава на Екатеринославската губерния. Кримското ханство възниква след разпадането на Златната орда през 1443 г. След 1475 г. става васално на Турция, а след 1783 г. е присъединено към Руската империя. \r\nКрим е автономна република в състава на Украйна. Обхваща територията на Кримския полуостров на северния бряг на Черно море. На север граничи с Херсонска област, на юг и запад с Черно море, а на изток с Азовско море. На територията на републиката се намира гр. Севастопол, който е град със специален статут в състава на Украйна. Името идва от кримскотатарския първоизточник Qırım през руското Крым. \r\n1689 г. \r\nХоландският херцог Вилхелм Орански е поставен на английския престол. Той е управител на Холандия през 1672 г. Осуетява нахлуването на френските войски в страната, като отваря шлюзовете, които наводняват цели области. Сваля от английския престол зет си Яков II и през 1689 г. е провъзгласен за крал на Англия. \r\n1633 г. \r\nИнквизицията в Рим арестува астронома Галилео Галилей. Той е италиански математик, физик и астроном. Основател е на експерименталната наука в Италия. Открива закона за изохронизма на малките трептения и използва веднага това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба (Венеция, 1609 г.). Неговите наблюдения го приближават до теориите на Коперник. Галилей обявява, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. Заради това в Римския двор го обявяват за еретик. Поканен да се откаже тържествено от теориите си, той обещава да го направи, но въпреки това през 1632 г. излага писмено всички доказателства за проповядваните от него учения. Инквизицията принуждава Галилей, вече 70-годишен, да се отрече на колене пред инквизиторския съд от всичките си учения (1633 г.). \r\n1777 г. \r\nАрестуван е френският писател маркиз Дьо Сад. Неговите романи са прочути със своята безнравственост – “Жюстин, или Бедите на добродетелта”, “Жулиета, или Успехът на порока”, “Философията в будоара”, “Алина и Валкур”, “Полина и Белвал” и др. Затворен е от Наполеон I в болница като страдащ от неизлечимо умопомрачение, където и умира. \r\n962 г. \r\nРимският император Отон I утвърдава правото на императорите да участват в избора на римските папи.Отон I Велики е германски крал от Саксонската династия (936-973 г.) от 962 г. и император на Свещената Римска империя. Роден е на 23 ноември 912 г. Чрез т. нар. \"епископална политика\" укрепва властта си над Църквата. Опитва се да подчини и Папството, като за тази цел предприема няколко похода в Италия (951 г., 961-962 г.), завоюва Северна и Средна Италия и с това полага основите на Свещената Римска империя, просъществувала до 1806 г. Отон I продължава политиката, водена от баща му Хенрих I, за завладяване земите на западните славяни и насилствената им християнизация. Основава няколко епископства по река Лаба (днес Елба); присъединява Лотарингия (936 г.). През 973 г. при Отон I в Кведлинбург пристигат пратеници на Комитопулите, които му съобщават за запазването на Българското царство. Умира на 7 май 973 г. На тази дата са родени: \r\n1974 г. \r\nРоден е Роби Уилиямс - английски поп-певец. Започва музикалната си кариера като член на “Тейк Дет”, където се отличава не само с гласа, но и с трудния си характер, който често е причина за разправии. Той пръв напуска групата (през лятото на 1995 г. с решението да започне солова кариера). Очакването му е “Оейзис” да напишат песни за него - нещо, което не става, но Роби Уилиямс попада във водовъртежа на безкрайните партита, алкохола и наркотиците, превръщайки се в любим обект на жълтите хроники. Постепенно Роби Уилиямс преодолява кризата и през 1996 г. издава първия си солов сингъл - версия на “Freedom” на Джордж Майкъл. От този момент кариерата му се развива във възходяща линия: последователно записва няколко албума, които неизменно са хитови. Има 13 Британски награди. Дискография: “Life Thru a Lens” (1997 г.), “I’ve Been Expecting You” (1998 г.), “Sing When You’re Winning” (2000 г.). \r\n1934 г. \r\nРоден е Сийгъл Джордж - американски актьор. Завършва Колумбийския университет. От средата на 50-те години играе в театъра и телевизията. Дебютира в киното през 1961 г. с малка роля в “Младите доктори”. Привлекателността и темпераментните интерпретации на образите го превръщат във въплъщение на типичния среден американец. Снима се в: “Най-дългият ден” (1962 г.), “Корабът на глупците” (1965 г.), “Кой се страхува от Вирджиния Уулф?” (1966 г.), “Меморандумът на Квилер” (1967 г.), “Влюбеният Блум” (1973 г.), “Калифорнийски покер” (1974 г.), “Забава с Дик и Джейн” (1977 г.), “Последната съпружеска двойка в Америка” (1979 г.), “Копие под индиго” (1981 г.), “Жезъл” (1982 г.), “Убий го внимателно” (1983 г.), “Всичко е вярност” (1989 г.), “Чуй кой говори” (1989 г.), “За момчета” (1990 г.), “Прав удар” (1993 г.), “Това е моето парти” (1996 г.), “Да флиртуваш с опасността” (1996 г.), “Докосване на жена” (1996 г.), “Кабелджията” (1997 г.), “Худини” (тв, 1997 г.), “Историята на Линда Маккартни” (2000 г.). \r\n1910 г. \r\nРоден е Уилям Бредфорд Шокли - американски физик. Завършва Калифорнийския технологичен институт. От 1936 г. до 1954 г. е сътрудник към фирмата “Бел телефон”. От 1942 г. до 1945 г. работи в Министерството на отбраната на САЩ. От 1955 г. е директор на Лабораторията за полупроводници, а после президент и директор на фирмата “Шокли транзистор”. От 1958 г. е лектор, от 1963 г. до 1975 г. е професор в Станфордския университет. Основните му трудове са върху физика на твърдото тяло (физика на полупроводниците, феромагнетизъм, пластичност на металите, теория на дислокациите и др.). През 1948 г. открива транзисторния ефект. Лауреат на Нобелова награда за физика за 1956 г. (съвместно с Дж. Бардин и У. Братейн). Умира на 12 август 1989 г. в Пало Алто, Калифорния. \r\n1903 г. \r\nРоден е Жорж Сименон – френски писател. \r\nСименон е белгиец по произход. След смъртта на баща си работи като репортер в парижки вестници. Отпечатва 784 статии в “Газет дьо Лиеж”, повече от 1 000 разказа в различни списания, 212 популярни романа, 30 репортажа, 70 романа с Мегре (първият - “Питър ловецът”, се появява през 1929 г.), 117 др., 21 диктувани текста, 50 новели, 53 екранизации на произведения, 50 000 000 екземпляра, продадени по цял свят. Известни книги: “Цената на славата” (1931 г.), “Записките на Мегре” (1950 г.), “Мегре пътешества” (1958 г.), “Мегре и бродягата” (1963 г.), “Мегре се колебае” (1968 г.), “Мегре и мосю Шарл” (1972 г.), романите “Дом на канала” (1933 г.), “Лунният удар” (1933 г.), “Белият човек с очила” (1937 г.), “Братя Рико” (1952 г.), “Президентът” (1958 г.), “Затвор” (1968 г.) и др.; автобиографичните книги “Аз си спомням” (1945 г.), “Произход” (1948 г.), “Писмо до майка ми” (1974 г.), серията “Аз диктувам” (1975-1981 г.). Умира през 1989 г. в Лозана, Швейцария, където дълги години живее уединено. \r\n1873 г. \r\nРоден е Фьодор Иванович Шаляпин – руски оперен певец, бас. Роден е в семейството на дребен чиновник. Упражнява различни занаяти, пее едновременно в архиерейския хор. Участва като статист в драматични и оперни спектакли. От 1890 г. е хорист в оперната трупа в Уфа, изпълнява и малки солови партии. Учи при оперния певец Д. А. Усатов в Тбилиси, където започва професионалната си артистична дейност (1892-1893 г.). През 1895 г. е в трупата на Мариинския театър; постъпва в Московската частна опера (1896 г.). Голямо значение за него има творческото приятелство със С. В. Рахманинов. От 1899 г. пее едновременно в Болшой и в Мариинския театър. От 1901 г. започват триумфалните му гастроли в чужбина - Милано, Париж, Ню Йорк, Лондон. Напуска Съветския съюз (1922 г.) и се установява в Париж. През 1934 г. посещава България. Основни партии: Сусанин (“Иван Сусанин” от Глинка); Борис Годунов, Варлаам и Доситей (“Борис Годунов” и “Хованщина” от Мусоргски); Иван Грозни и Салиери (“Псковитянка” и “Моцарт и Салиери” от Римски-Корсаков); Фарлаф (“Руслан и Людмила” от Глинка); Демона (“Демон” от Рубинщайн); Алеко (“Алеко” от Рахманинов); Филип II (“Дон Карлос” от Верди) и др. Шаляпин е блестящ интерпретатор на романсите на Глинка, Мусоргски, Римски-Корсаков, Шуман, Шуберт; изпълнява руски народни песни. Изявява се и като оперен режисьор - “Дон Кихот” от Масне, “Хованщина” от Мусоргски. Снима се и в киното (“Иван Грозни”, “Дон Кихот”). Създава скулптури, живопис, графика, притежава и литературна дарба. Умира на 12 януари 1938 г. в Париж. \r\n1754 г. \r\nРоден е Шарл Морис дьо Талейран-Перигор - френски политик и дипломат. От 1788 г. до 1792 г. е Отенски епископ. Като представител на духовенството в Генералните щати (1789 г.) в началото на революцията се присъединява към третото съсловие. Участва в изработването на революционо законодателство. Заподозрян в роялизъм, през 1792 г. емигрира (до 1796 г. в САЩ и Англия). През 1797-1807 г. (периода на Директорията, Консулството и империята на Наполеон I) е министър на външните работи. Активно участва в преврата на 18 брюмер. Съдейства за реставрацията на Бурбоните, министър-председател и министър на външните работи (1814-1815 г.). Френски представител на Виенския конгрес (1814-1815 г.), извоюва изгодни за Франция решения. Посланик в Лондон (1830-1835 г.). Един от най-видните представители на френската дипломация. Издава “Мемоари”. Умира на 17 май 1838 г. \r\n1457 г. \r\nРодена е Мария Бургундска – херцогиня на Бургундия, императрица на Свещената Римска империя. \r\nТя е единствената дъщеря и наследница на последния бургундски херцог Карл Смели. През 1477 г. получава управлението на Холандия (в това време най-богатата провинция на Северна Нидерландия). През август се венчава за 18-годишния австрийски ерцхерцог и бъдещ император на Свещената Римска империя Максимилиян I. Като зестра той получава Бургундия и Нидерландия, включително Белгия, а Холандия остава за Мария. На тази дата умират: \r\n1887 г. \r\nУмира Леандър Франсоа Рьоне Леге – френски дипломат, общественик, приятел и защитник на българския народ. Роден е на 11 септември 1833 г. Френски вицеконсул в София е от 10 октомври 1874 г. до 26 юни 1877 г. Информира обективно и безпристрастно френското правителство за събитията в България по време на Априлското въстание 1976 г. и след него. Защитава осъдените участници във въстанието и съдейства за спасяването на много от тях. По време на Руско-турската война (1877-1878 г.) има съществен принос за създаване на обществено мнение в Западна Европа в подкрепа на българския народ и неговата кауза. След 1878 г. за кратко време е френски вицеконсул в Бургас. \r\n1883 г. \r\nУмира Вилхелм Рихард Вагнер – немски композитор, създател на музикалната драма. Роден е на 22 май 1813 г. в Лайпциг. Опитва да композира на 15-годишна възраст. На 20 години е концертмайстор във Вюрцбург и последователно диригент в оперните театри в Магдебург, Кьонигсберг и Рига. Първата си опера \"Феите\" завършва през 1834 г. Следват \"Любовна забрана\", \"Риенци\", \"Летящият холандец\", \"Танхойзер\" и \"Лоенгрин\". Вместо традиционните арии и ансамбли пише големи музикални сцени, изградени с лайтмотивна техника. След революционните събития в Дрезден от 1849 г. емигрира в Швейцария, където живее 13 години. Там пише книгите \"Изкуство и революция\", \"Музика на бъдещето\", \"Опера и драма\" и др. Започва работа върху тетралогията \"Пръстенът на нибелунгите\", върху която работи близо 25 години, завършва операта \"Тристан и Изолда\" и нахвърля скици на \"Нюрнбергските майстори певци\". През 1861 г. се завръща в Германия. По инициатива на крал Лудвиг II в Байройт е построен театър за неговите опери, открит с тетралогията \"Пръстенът на нибелунгите\" (1876 г.), която поставя началото на ежегодните Вагнерови тържества. Последната му опера е изпълнена на тези тържества през 1882 г. Вагнер сам пише текста за музикалните си драми, като черпи сюжетите им от немски средновековни легенди; той променя концепцията за традиционната опера и избягвайки шаблонната виртуозност, се стреми да свърже тясно поезията с музиката. Оркестърът, според Вагнер, е главното средство за дълбок и възвишен драматизъм. Оказва голямо влияние върху съвременната музика.  \r\n1571 г. \r\nУмира Бенвенуто Челини - италиански скулптор, художник, бижутер и писател. Роден е на 3 ноември 1500 г. във Флоренция. Учи при бижутера М. Бандинели. Работи във Флоренция, Пиза, Болоня, Венеция, Рим (1532-1540 г.), Париж и Фонтенбло в двора на Франциск I (1540-1545 г.). Един от известните представители на маниеризма. В своите виртуозни скулптурни и бижутерски произведения изобразява изящни преувеличено удължени фигури, често в сложни конфигурации (“Нарцис”, “Разпятие” и др.). Световна слава като писател му донасят мемоарите “Животът на Бенвенуто, син на маестро Джовани Челини Флорентинеца”, написана във Флоренция (1558-1565 г.). Мемоарите напомнят авантюристичния роман и се отличават с непосредственост на разказа, игнориране нормите на литературния стил и граматическите правила. Пише “Два трактата за бижутерското изкуство и скулптурата” (1568 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.02.13", "title": "Денят 13 февруари в световната история"}
{"url": "http://www.focus-news.net/news/2019/02/13/2622869/politika-sarbiya-kakvo-pishe-v-pismoto-na-vashington-do-liderite-na-kosovoi.html", "text": "САЩ изпратиха остро писмо до лидерите на Косово с искане за отмяна на 100-процентовите мита за внос в страната на стоки от Сърбия и Босна и Херцеговина, като същевременно ги предупредиха, че докато не бъдат предприети стъпки в тази посока, отношенията между Прищина и Вашингтон не само няма да бъдат същите, но и може да доведат до преразглеждане на формите на сътрудничество, съобщава електронното издание на белградския ежедневник  „Политика“  в статия, озаглавена „Какво пише в писмото на Вашингтон до лидерите на Косово“. \r\nПисмото, което САЩ изпратиха на държавния глава Хашим Тачи, премиера Рамуш Харадинай и председателя на парламента Кадри Весели, е подписано от Матю Палмър, заместник-помощник държавен секретар, Лора Купър, заместник- помощник секретар на отбраната и Джон Ерат, главен директор по европейските въпроси в Съвет по националната сигурност. Текстът гласи: \r\n„Както президентът (на САЩ Доналд) Трамп написа в писмото си от декември 2018 г., това е моментът да се използва възможността за напредък на Косово като стабилна, просперираща и сигурна страна чрез нормализиране на отношенията със Сърбия и предприемане на ключова стъпка към интеграция в евроатлантическите институции. \r\nОттогава изразихме загрижеността си, че някои действия, включително митата върху продуктите от Сърбия и Босна и Херцеговина, може да застрашат тази цел. Тези действия подкопават способността на САЩ да продължат да си сътрудничат с вас по широк план от общи цели. \r\nСлед като не беше обърнато внимание на исканията ни за отмяна на митата, решихме да предприемем стъпки, за да покажем нашата загриженост, включително такива, свързани с нашето партньорство за сигурност. \r\nКато начало решихме да отложим планираното пътуване до Косово на генерал Тимъти Ор от Националната гвардия в щата Айова. Неговото посещение трябваше да доведе до целенасочено двустранно сътрудничество в областта на сигурността. Като се имат предвид действията, които вашето правителство предприе и които не бяха полезни, не би било подходящо такова посещение да бъде реализирано. Ние внимателно ще наблюдаваме други аспекти на нашето сътрудничество и ще видим дали те трябва да бъдат ограничени. \r\nКосово няма по-добър приятел от САЩ. В продължение на много години работихме за постигането на бъдещето, в което хората на Косово могат да живеят по начин, по който те избират, в мир. Борбата за свобода на Косово завладя въображението на американците. Хиляди американски дипломати и войници бяха лично включени в усилията за изграждане на бъдеще за Косово. \r\nУдивително е, че след всичко, което направихме заедно, Косово оценява толкова малко нашето приятелство, като пренебрегва съвета ни. \r\nСАЩ все още са готови да помогнат и да подкрепят Косово за постигане на всеобхватно споразумение за нормализиране на отношенията със Сърбия, в което центърът ще бъде взаимно признаване. За последните 20 години това беше невъзможна цел. Въпреки че все още постигането му е трудно, пътят, който трябва да бъде изминат, е с цел постигане на бъдеще в сигурността и просперитета. \r\nНашето намерение е да видим, че Сърбия, както и Косово, ще се държат отговорно, за да върнат процеса на диалог в дневния ред. \r\nПървата стъпка в тази насока трябва да бъде премахването на митата. Докато не го направите, не можем да възстановим отношенията си до по-ранното ни стабилно ниво\". Тереза Герова", "date": "2019.02.13", "title": "„Политика“ (Сърбия): Какво пише в писмото на Вашингтон до лидерите на Косово?"}
{"url": "http://www.focus-news.net/news/2019/02/13/2622864/koha-ditore-kosovo-ramush-haradinay-se-izvini-na-sasht.html", "text": "Министър-председателят на Косово Рамуш Харадинай поднесе извинения на САЩ с молба администрацията във Вашингтон да прояви разбиране към решението на правителството на най-младата държава на Балканите за 100-процентовите мита за внос на сръбски стоки, съобщава електронното издание на водещия прищински ежедневник  Koha Ditore . \r\nСъответното Харадинай заяви след среща с държавните ръководители на Косово, като същевременно отново подчерта, че таксите за вноса от Сърбия и Босна и Херцеговина няма да бъдат премахнати. Лидерът на кабинета в Прищина увери, че „обича Америка“ заради приноса й за развитието на държавността на Косово. \r\nХарадинай не пропусна да призове целия политически спектър в Косово да прояви воля за единство по въпроса, така че митата да останат в сила до решението на официален Белград да признае страната. Тереза Герова", "date": "2019.02.13", "title": "Koha Ditore (Косово): Рамуш Харадинай се извини на САЩ"}
{"url": "http://www.focus-news.net/news/2019/02/13/2622866/komisiyata-za-kontrol-nad-sluzhbite-shte-izslusha-vsichki-koito-imat-otnoshenie-kam-sluchaya-gebrev.html", "text": "Комисията за контрол над службите ще изслуша ръководители на специалните служби, главния прокурор Сотир Цацаров и всички, които имат отношение към случая „Гебрев“. Това се посочва в  дневния ред на заседанието . То ще започне в 14.30 часа и ще бъде закрито за медии. На 11 февруари след среща при министър-председателя Бойко Борисов с посланика на Великобритания Н. Пр. Ема Хопкинс, главният прокурор Сотир Цацаров съобщи, че заподозреният по случая „Скрипал“ руски агент с псевдоним „Сергей Федотов“ е бил в България по време на отравянето на Емилиян Гебрев през април 2015 г. Цацаров уточни, че според разследването до този момент обаче няма данни българският бизнесмен да е бил отровен като Скрипал. За тези подозрения е сигнализирал самият той с писмо до главния прокурор през октомври 2018 г. Тогава Гебрев е представил резултати от изследвания на финландска лаборатория, поискани и финансирани от самия него през 2015 г., които до този момент не са били известни на следствието. Цацаров посочи, че в заключението си лабораторията потвърждава, че в пробите е имало следи от фосфорорганични съединения, в които се съдържат конкретни пестициди. „Но не са открити субстанции, които да са свързани със списъка на Конвенцията за химическите оръжия“, обясни Цацаров. \r\nБългарските и британските служби продължават съвместната си работа по случая „Гебрев“ по две линии - дали той е отровен с вещество от семейството на „Новичок“ и дали в случая е замесен един от заподозрените за случая „Скрипал“.", "date": "2019.02.13", "title": "Комисията за контрол над службите ще изслуша всички, които имат отношение към случая „Гебрев“"}
{"url": "http://www.focus-news.net/news/2019/02/13/2622874/blagoevgrad-panihida-v-pamet-na-enoriyskiya-sveshtenik-protoyerey-boris-kitanov-petrov-shte-bade-otsluzhena-v-simitli.html", "text": "Панихида в памет на енорийския свещеник на Симитли протойерей Борис Китанов Петров ще бъде отслужена в 09.30 часа до апсидата на църквата „Рождество Богородично”. Това каза за  Радио „Фокус“ – Пирин  докторант Кристиян Ковачев. Той добави, че пред гроба на отеца, отдал живота и здравето си за Симитли, ще сведат глава боголюбиви отци от Неврокопската епархия, роднини на свещеника, членове на църковното настоятелство към храма, общественици и граждани на Симитли, запазили и до днес спомена за добрия свещенослужител, който ги напътствал с мъдрите си слова в трудните времена на атеизъм. \r\nЛивия НИНОВА", "date": "2019.02.13", "title": "Благоевград: Панихида в памет на енорийския свещеник протойерей Борис Китанов Петров ще бъде отслужена в Симитли"}
{"url": "http://www.focus-news.net/news/2019/02/13/2622876/stara-zagora-zapochva-izgrazhdaneto-na-kragovo-krastovishte-kray-park-artileriyski.html", "text": "Започва изграждането на кръстовище с кръгово движение край парк „Артилерийски“ в Стара Загора, поради което за два месеца ще бъде затворено движението на автомобили през кръстовището на ул. „Одринска епопея“ и ул. „Христо Ботев“. Това съобщиха от пресцентъра на  Община Стара Загора . Във връзка с извършването на строително-ремонтните дейности движението ще бъде преустановено до 13 април 2019 г. (включително). \r\nОбщественият транспорт ще се движи по обходен маршрут както следва: \r\n- автобусни линии №3 и №8: ул. „Капитан Петко Войвода“ – „кв. Казански“ - ул. „Одринска епопея“ - бул. „Славянски“ и обратно. \r\n- автобусна линия №22: бул. „Славянски“ - ул. „Одринска епопея“ – Калояновско шосе и обратно. \r\nСпирки „Христо Ботев“ и „Орфей“ няма да обслужват автобусни линии №3, №8 и №22. Автобусите ще спират на бул. „Славянски“ в изградените уширения, на които са монтирани знаци, указващи автобусни спирки. \r\nПравителството осигури от националния бюджет финансов трансфер за община Стара Загора в размер на 3 млн. лв. за разширяване с 40 дка на новия парк „Артилерийски“, който ще заеме площ около 130 дка. Продължението на ул. „Хр. Ботев“ ще бъде с две активни ленти за движение, а в двете странични ще се паркира. То ще бъде разделено от зеленина, а повдигната пешеходна пътека и велоалея ще свързват северната и южната част на парка. На улицата ще може да се паркира, както и на съседната „Одринска епопея“, където се изгражда кръговото кръстовище.", "date": "2019.02.13", "title": "Стара Загора: Започва изграждането на кръгово кръстовище край парк „Артилерийски“"}
{"url": "http://www.focus-news.net/news/2019/02/13/2622871/glavniyat-prokuror-i-direktorat-na-dans-shte-badat-izslushani-ot-komisiyata-koyato-prouchva-tvardeniyata-za-zloupotrebi-s-balgarsko-grazhdanstvo.html", "text": "Главният прокурор Сотир Цацаров и директорът на ДАНС Димитър Георгиев ще бъдат изслушани от парламентарната комисия, която проучва твърденията за злоупотреби с българско гражданство. Това предвижда програмата за работа на  комисията . Главният прокурор ще даде информация за хода на процесуално-следствените действия по случаите на злоупотреба с издаване на българско гражданство, а Директорът на ДАНС - за разработките, сигналите и проверките по институциите, свързани с придобиване на българско гражданство. Заседанието, което започва в 16.00 часа, е закрито за медиите.  \r\nВременната анкетна комисия беше създадена през декември 2018 г., за да проучи всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани. На последното заседание на комисията стана ясно, че членовете ѝ ще поискат информация от главния прокурор и директора на ДАНС, МВР и Министерство на правосъдието. От Министерството на правосъдието ще се изиска конкретика за броя на издадените български гражданства, а от МВР комисията ще поиска справка за чуждестранни граждани, получили българско гражданство, които са криминално проявени.  „Фокус“ припомня:  Парламентът създаде Временната анкетна комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани на 14 декември 2018 г. Инициативата за създаване на комисията е на ПГ на ДПС. В мотивите си от ДПС заявиха, че е дълг на парламента да създаде Временна анкетна комисия за проучване на всички обстоятелства относно работата на специализираните държавни органи, които са пряко ангажирани с процедурите по издаване на българско гражданство. Според тях темата е от голямо значение за националната сигурност на страната, за реализиране на стратегическата цел за влизане в Шенген. Комисията ще работи за срок от 3 месеца. По предложение на „Обединени патриоти“ членовете ѝ са 17 членове, на пропорционален принцип. За председател на комисията бе избран Йордан Цонев от ДПС, а за заместник-председател Тома Биков от ГЕРБ. Членове на комисията са: Маноил Манев, Десислава Костадинова - Гушева, Емилия Милкова, Красен Кръстев, Станислав Иванов и Александър Ненков от ГЕРБ, Иван Иванов, Крум Зарков, Пенчо Милков, Таско Ерменков и Тодор Байчев от БСП, Юлиян Ангелов и Красимир Богданов от „Обединени патриоти“, Хамид Хамид от ДПС и Андон Дончев от „Воля“.", "date": "2019.02.13", "title": "Главният прокурор и директорът на ДАНС ще бъдат изслушани от комисията, която проучва твърденията за злоупотреби с българско гражданство"}
{"url": "http://www.focus-news.net/news/2019/02/13/2622875/nimh-zhalt-kod-za-silen-vyatar-e-obyaven-v-6-oblasti-na-stranata.html", "text": "Жълт код за силен вятър е обявен в 6 области на страната, сочи справка на сайта на  Националния институт по метеорология и хидрология (НИМХ) . Предупреждението за опасно време е в сила за областите: Благоевград, Сливен, Ямбол, Бургас, Варна и Добрич. В тези райони ще духа силен север-североизточен вятър със скорост 14 - 19 м/с. Вълнението на морето по Черноморието ще достигне 3 - 4 бала.", "date": "2019.02.13", "title": "НИМХ: Жълт код за силен вятър е обявен в 6 области на страната"}
{"url": "http://www.focus-news.net/news/2019/02/13/2622878/protothema-pravitelstvoto-v-tirana-izraboti-strategiya-za-sabirane-na-ognestrelnite-orazhiya-na-albantsite.html", "text": "Правителството в Тирана изработи стратегия за събиране на огнестрелните оръжия на албанските граждани в срок до 2024 г., съобщава електронното издание на гръцкия вестник  Protothema . \r\nБроят на огнестрелните оръжия, които притежават албанските граждани, е все още висок и съвсем основателно може да се разглежда като реална заплаха за обществената сигурност. Оръжията и боеприпасите, взети от албанското население по време на сътресенията през 1997 г., все още са в неговите ръце, въпреки трите амнистии, които правителството обяви през годините, за да насърчи предаването им.  \r\nСега обаче Тирана е решена да изземе оръжията от населеното – или поне такива са плановете на кабинета на премиера Еди Рама.  \r\nПравителството се надява, че стратегията, която възнамерява да въведе, ще бъде ефективна. „Огнестрелните оръжия и боеприпасите в ръцете на обикновените граждани продължават да бъдат реална заплаха за техния живот и обществена сигурност“, твърдят експерти, цитирани от изданието. Съгласно думите им, въпреки трите амнистии, броят на оръжията, които са били предадени доброволно на властта, е все още незначителен.  \r\nМеждувременно, според властите, ако не бъдат проверени, малките огнестрелни оръжия биха могли да се превърнат в реална заплаха не само за вътрешната сигурност, но и за тази в региона и в Европейския съюз като цяло, предупреждава Тирана.  \r\n„След като анализирахме ситуацията на място, стигнахме до заключението, че огнестрелните оръжия влизат в албанската територия от Македония, Косово и Черна гора. Част от контрабандните оръжия се произвеждат в европейски страни (пистолети). Друга част от тях, наред с експлозиви, идват от Черна гора, докато трафикантите от Косово и Македония са основно отговорни за контрабанда на огнестрелни оръжия”, коментира източник на изданието. Тереза Герова", "date": "2019.02.13", "title": "Protothema: Правителството в Тирана изработи стратегия за събиране на огнестрелните оръжия на албанците"}
{"url": "http://www.focus-news.net/news/2019/02/13/2622877/burgas-podzemnata-ulitsa-knyaz-boris-general-gurko-shte-bade-zatvorena-za-dvizhenie-zaradi-podmyana-na-kameri-za-videonablyudenie.html", "text": "Във връзка с подмяна на камери за видеонаблюдение на подземната улица „Княз Борис“ – „Генерал Гурко“ тя ще бъде затворена за движение в часовете от 10.00 до 12.00 часа. Това съобщиха от пресцентъра на  Община Бургас . Шофьорите трябва да карат внимателно. Общината се извинява за причиненото временно неудобство.", "date": "2019.02.13", "title": "Бургас: Подземната улица „Княз Борис“ – „Генерал Гурко“ ще бъде затворена за движение заради подмяна на камери за видеонаблюдение"}
{"url": "http://www.focus-news.net/news/2019/02/13/2622880/plovdiv-v-doma-na-kulturata-boris-hristov-shte-badat-vracheni-udostovereniya-na-uchiteli-i-direktori-ot-obshtinskite-uchilishta-preminali-obuchenie-po-programata-uchilishte-v-oblaka.html", "text": "В Дома на културата „Борис Христов“ ще бъдат връчени удостоверения на учители и директори от общинските училища, преминали обучение през 2018 г. по програмата „Училище в облака”. Това съобщиха за  Радио „Фокус“ - Пловдив  от Община Пловдив. Събитието ще се състои в централното фоайе на Дома на културата „Борис Христов“ от 18.30 часа. Удостоверения ще получат и успешно сертифицираните до момента за Google Certified Educator по стипендията по официалните програми на Google за педагогически специалисти. От 2016 година Община Пловдив чрез програмите за „Дигитализация на учебния процес“ и „Модернизация на учебния процес“ подпомага внедряването на облачните технологии в общинските училища като съдейства за въвеждане на облачните услуги и финансира обучението на представители на училищата по програмите „Училище в облака“. До края на 2018 година са активирани облачни услуги във всички 52 общински училища и 448 учители са преминали обучение, финансирано от общината, като 194 от тях – през 2018 година.  \r\nОбщина Пловдив в партньорство с Центъра за творческо обучение предостави Стипендия за сертифицирането за Гугъл обучители по официалните програми за педагогически специалисти: Google Certified Educator Level 1 и Level 2 (ниво 1 и 2) на представители на общинските училища в град Пловдив.  \r\nНа срещата над 100 сертифицирани до момента учители и директори ще получат своите удостоверения. По последни данни България е с най-голям брой сертифицирани учители по програмите Google Certified Educator в Европа и оглавява челната позицията в региона EMEA, включващ Европа, Близкия Изток и Африка. След България се нареждат Испания, Великобритания, Швеция и Република Южна Африка, всички с многократно по-голям брой учители. За този факт от изключителна важност са и усилията на Община Пловдив в тази посока. На срещата ще бъдат представени най-добрите практики и ще бъде очертано продължението на дейностите на общината по разширяване на проекта за внедряване на облачните технологии в пловдивските училища.", "date": "2019.02.13", "title": "Пловдив: В Дома на културата „Борис Христов“ ще бъдат връчени удостоверения на учители и директори от общинските училища, преминали обучение по програмата „Училище в облака”"}
{"url": "http://www.focus-news.net/news/2019/02/13/2622879/haskovo-v-dimitrovgrad-shte-se-sastoi-kontsert-s-pesnite-na-elvis-presli-po-povod-denya-na-vlyubenite.html", "text": "С напълно нов проект за България в Димитровград ще бъде отбелязан празникът на Деня на влюбените. Това съобщиха от пресцентъра на  Общината . В навечерието на св. Валентин Забавно-духов оркестър и Акустично-джаз трио съвместно с популярния и обичан изпълнител Цветелин Атанасов - Цецо Елвиса ще покажат невероятно шоу с любими парчета на рок-легендата Елвис Пресли.  \r\nДнес всички, които обичат парчетата на Краля на рока, ще могат да се забавляват с тях в уникалното \"Елвис шоу\" от 20.00 часа в Клуб Планета Пайнер.  \r\n23 музиканти върху допълнително изградена за целта сцена ще покажат другото лице на оркестъра, с един от най-успешните имитатори на Елвис Пресли в света - българинът Цецо Елвиса, печелил Официалния международен конкурс за двойници на Краля на рока, който се провежда всяка година в Мемфис, Тенеси от \"Graceland Division of Elvis Presley Enterprises\". Черни бомбета, слънчеви очила и много светлини ще пресъздадат уникалната атмосфера в стил Лас Вегас и пика на рока от средата на миналия век. Провокация е и мястото на събитието, което не е избрано случайно, тъй като големите оркестри по онова време са работили именно по клубовете. Различеният музикален анонс към празника на влюбените обещава да превърне събитието в незабравимо преживяване, както за музиканти така и за публика. Песните на Краля са едни от най-разпознаваемите за всички поколения с любовните си послания и носят в себе си заряда на силната емоция в смесица от различни музикални съчетания. Входът е свободен.", "date": "2019.02.13", "title": "Хасково: В Димитровград ще се състои концерт с песните на Елвис Пресли по повод Деня на влюбените"}
{"url": "http://www.focus-news.net/news/2019/02/13/2622873/varnenskiyat-i-velikopreslavski-mitropolit-yoan-navarshva-50-godini.html", "text": "Негово високопреосвещенство Варненският и Великопреславски митрополит Йоан навършва 50 години. Митрополит Йоан е роден на 13 февруари 1969 г. в гр. Ямбол. Завършва средно образование в родния си град - музикална паралелка на ПГ „Васил Левски\" с флейта. В периода 1987 - 1989 г. отбива военната си служба. От 1991 до 1993 г. учи в Софийската духовна семинария „Св. Йоан Рилски\". През 1998 г. завършва Богословския факултет на Софийския университет „Св. Климент Охридски\". \r\nНа 1 юли 1998 г. постъпва като послушник в Кокалянския манастир „Св. архангел Михаил\", Софийска епархия. Духовен старец му е  игумена на манастира блаженопочиналия и приснопаметен архимандрит Назарий. Там е постриган за монах на 6 ноември 1998 г. от Макариополския епископ Гавриил (тогава викарий на Софийския митрополит, а сега Ловчански митрополит), под мантия го води духовният му старец. \r\nНа 24 април 1999 г. е ръкоположен в йеродяконски чин от Макариополския епископ Гавриил в манастира „Св. Петка\" в с. Клисура, община Банкя, София. На 26 април 1999 г. е ръкоположен в йеромонашески чин в столичния катедрален храм „Св. Неделя\" отново от Макариополския епископ Гавриил. \r\nОт октомври 1999 г. е на специализация в Московската духовна академия „Св. Сергий Радонежки\", където защитава докторска дисертация. През 2001 г. се завръща в България и продължава да изпълнява послушанието си в Кокалянския манастир. \r\nНа 1 април 2002 г. е назначен за протосингел на Софийска епархия. На 28 април 2002 г. блаженопочиналият и приснопаметен Светейши Български патриарх и Софийски митрополит Максим го въздига в архимандритско достойнство в столичния храм „Св. Седмочисленици\". \r\nПо времето на църковния разкол винаги е отстоявал позициите на каноничния Св. Синод на Българската православна църква. Големи са заслугите му като протосингел на Софийска епархия за преодоляването на това печално събитие в църковната ни история.  \r\nНа 18 март 2007 г. в патриаршеската катедрала „Св. Александър Невски\" е хиротонисан с титлата \"Знеполски епископ\". От 2007 до 2013 г. е викарен епископ на Софийския митрополит. \r\nЗа Варненски и Великопреславски митрополит е избран от членовете на Св. Синод в пълен състав на 22 декември 2013 г. На 23 декември в катедралния храм-паметник \"Успение Богородично\" - Варна той е тържествено въдворен на митрополитския престол на Варненска и Великопреславска епархия.", "date": "2019.02.13", "title": "Варненският и Великопреславски митрополит Йоан навършва 50 години"}
{"url": "http://www.focus-news.net/news/2019/02/13/2622881/stara-zagora-v-grada-shte-se-provede-obuchitelen-seminar-za-prepodavateli-s-tsel-preventsiya-na-prestapleniya-pri-maloletni.html", "text": "Местната комисия за борба с противообществените прояви на малолетни и непълнолетни (МКБППМН) към Община Стара Загора, Второ управление „Полиция“ и Местната комисия в Чирпан организират обучителен семинар. Целта е повишаване сигурността на децата, превенция и ограничаване на противоправните деяния от малолетни и непълнолетни. Това съобщиха от пресцентъра на  Община Стара Загора . Основният фокус е поставен върху сфери, свързани с превенция на употребата и разпространението на психоактивни вещества и телефонните измами. Семинарът ще се проведе от 14.00 до 17.00 часа в зала „П. Р. Славейков“ на Община Стара Загора. \r\nОбучението е насочено към усъвършенстване и повишаване на професионалните умения на обществени възпитатели и членове на местните комисии, инспектори Детска педагогическа стая, директори на образователни институции, педагогически съветници, училищни психолози, учители и други, чиято работа е свързана с малолетни и непълнолетни за постигане на положителни резултати в противодействието на детската престъпност и осигуряване на безопасна среда за децата.  \r\nЛектори в обучителната програма са инспектор Петьо Петков от сектор ,,Наркотици“ към СДВР, с презентацията ,,Всички заедно срещу наркотичните вещества“ и старши инспектор Ивелин Иванов от сектор „Криминална полиция“ при ОДМВР - Стара Загора, който ще дискутира с участниците темата за телефонните измами. \r\nВ рамките на следващия ден инспектор Петьо Петков ще проведе беседи с ученици от старозагорски училища.", "date": "2019.02.13", "title": "Стара Загора: В града ще се проведе обучителен семинар за преподаватели с цел превенция на престъпления при малолетни"}
{"url": "http://www.focus-news.net/news/2019/02/13/2622882/sofiyska-voda-vremenno-shte-prekasne-vodosnabdyavaneto-v-chast-ot-zhk-lagera.html", "text": "„Софийска вода” временно ще прекъсне водоснабдяването в част от жк. „Лагера“. Това съобщиха от пресцентъра на  дружеството . \r\nВъв връзка с подмяна на спирателни кранове по ул. „Плиска“ в жк. „Лагера“ се налага спиране на водоподаването от 09.30 до 18.30 часа на клиентите на „Софийска вода”, живеещи в: бл. 11, бл. 12, бл. 19, бл. 20, бл. 21, бл. 22. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плиска“ ъгъла с ул. „Христо Матов“.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.13", "title": "„Софийска вода” временно ще прекъсне водоснабдяването в част от жк. „Лагера“"}
{"url": "http://www.focus-news.net/news/2019/02/13/2622883/burgas-mokri-sa-patnite-nastilki-v-oblastta.html", "text": "Мокри са пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътища или проходи на територията на областта. Максималната скорост на движение е намалена на 30 км/ч по път І-9 от км 207+000 до км 212+000 в участъка Несебър - Ахелой, където се извършва асфалтиране в средната разделителна ивица. Затруднено е движението в изпреварващите ленти. Участъкът е сигнализиран с пътни знаци. Срокът за ограничението е до 25 февруари 2019 г. Без затруднения се осъществява движението на моторни превозни средства в сутрешните часове както по пътищата в областната пътна мрежа, така и по основните пътни артерии на град Бургас. Интензивен е трафикът по някои участъци от централните градски улици – „Христо Ботев“, „Иван Вазов“ и „Булаир“. \r\nМария ПОПЧЕВА", "date": "2019.02.13", "title": "Бургас: Мокри са пътните настилки в областта"}
{"url": "http://www.focus-news.net/news/2019/02/13/2622872/deneshen-makedoniya-republika-severna-makedoniya-izdavaneto-na-novite-registratsionni-nomera-shte-zapochne-do-chetiri-mesetsa-na-pasportite-ot-kraya-na-godinata.html", "text": "С оглед промяната на името на държавата Министерството на вътрешните работи на Македония трябва да започне издаването на нови регистрационни номера за превозните средства в рамките на четири месеца. Междувременно като преходно решение ведомството ще предостави стикери с инициалите NMK, които да бъдат поставяни на превозните средства, съобщава електронното издание на македонския вестник  „Денешен“ .  \r\nИздаването на новите документи за самоличност ще започне до края на годината. МВР на югозападната ни съседка следва да предприеме мерки и дейности за прилагане на решение в преходния период до създаването на технически предпоставки за издаване на нови документи за пътуване. По време на преходния период вътрешното ведомство в Скопие, при напускане или влизане в Република Северна Македония, ще поставя печат както в старите, така и в новоиздадените паспорти с цел потвърждаване, че пътните документи принадлежат на гражданин на Република Северна Македония. Тереза Герова", "date": "2019.02.13", "title": "„Денешен“ (Македония): Република Северна Македония – издаването на новите регистрационни номера ще започне до четири месеца, на паспортите – от края на годината"}
{"url": "http://www.focus-news.net/news/2019/02/13/2622885/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-na-pat--108-v-rayona-na-selo-ribnik-poradi-avariyni-remontni-deynosti.html", "text": "Ограничено е движението за тежкотоварни автомобили над 12 тона на път III-108 в района на село Рибник поради аварийни ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Срокът за приключване на аварийния ремонт е до 31 юли. През изминалата нощ не е имало регистрирани тежки пътни инциденти. Повишена е опасността от падащи камъни в района на Кресненското дефиле. През изминалата нощ е имало почистване на паднали камъни в дефилето, които са затруднявали трафика. Пътните настилки са частично мокри, по високите и усойни места са възможни заледени участъци. В някои части на Благоевградска област тази сутрин видимостта е намалена поради мъгла. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.02.13", "title": "Благоевград: Ограничено е движението за тежкотоварни автомобили над 12 тона на път III-108 в района на село Рибник поради аварийни ремонтни дейности"}
{"url": "http://www.focus-news.net/news/2019/02/13/2622886/pregled-na-osnovnite-temi-v-starozagorskiya-pechat.html", "text": "„Обмислят сватби в Чинията и край птицеглавия тракийски кораб“ е водещо заглавие от страниците на вестник  „Старозагорски новини“ . \"Докато бъде изцяло саниран монументът на връх Бузлуджа, което ще отнеме вероятно години, обмисляме възможността да бъдат обезопасени няколко маршрута във вътрешността му, които ще бъдат предназначени за ексклузивни туристи, защо не и за сватбени тържества\", съобщи областният управител на Стара Загора Гергана Микова, която пряко отговаря за Чинията и от доста време се е ангажирала с идеята на арх. Дора Иванова стоманобетонният мастодонт да бъде върнат към нов живот. На този етап Чинията е затворена за посетители поради опасност от срутване на покривните елементи, осигурена е и жива денонощна полицейска охрана. Това обаче не спира потока от туристи на практика от цял свят, които пристигат дори и нощем с надеждата, че опитни \"гидове\" ще ги вкарат в катакомбите по някой от все още незазиданите тайни входове.  Справка в хижите около върха установи, че поне 8 сватбени церемонии са се състояли миналата година там, една от най-пищните е била в реновирания хотел \"Еделвайс\", където е запазен специално изграденият за нуждите на Тодор Живков апартамент. В същия хотел има и експозиция с оригинални фотоси от времето на строителството и откриването на Чинията през далечната 1981 година. Случайно или не, но официалното откриване на хотела, познат като старата хижа на ГУСВ, стана на 26 юли 2016 година, когато се навършиха 74 години от рождението на дъщерята на някогашния Първи Людмила Живкова. 220 лв. струва ползването на леглото, където Живков е спал един-единствен път. Цената включва закуска и ползване на СПА-центъра. Местните хора напомнят, че евентуалните мераклии за сватбен купон на Бузлуджа могат да си осигурят и църковен ритуал в храм-паметника \"Рождество Христово\" в град Шипка, където преди време под венчило мина певецът Веселин Маринов с бившата си вече изгора Цветанка. Таксата за обреда на това място е 1 000 лв.  \r\n„Искат оставката на председателя на ОбС Опан“, пише още изданието. Предложението е внесено от съветниците на БСП, които преди една година гласуваха за избора на Жеко Жеков. Предсрочно прекратяване на правомощията на председателя на ОбС Опан Жеко Жеков поискаха съветници от Коалиция \"БСП за България\". Това е второто поред \"обезглавяване\" на местния парламент в рамките на една година и втори път по инициатива на съветниците от БСП... Въпреки че на 16 януари 2018 г. Жеков бе избран с техните гласове и тези на партия \"Нова алтернатива\". Настоящото предложение за предсрочно прекратяване на правомощията на Жеко Жеков е заради \"системно неизпълнение на задълженията му като председател за повече от три месеца\". В мотивите на петимата съветници на БСП е посочено: системно нарушаване на Правилника за организация на дейността на ОбС, неговите комисии и взаимодействието му с общинската администрация; липса на прозрачност в работата му; системно насрочване на извънредни заседания, без да съществуват важни обстоятелства за това, с което затруднявал работата на онези съветници, които работели на смени и нямали възможност да организират присъствието си. В мотивите е цитирано още, че Жеков не информирал заместник-председателя и общинските съветници за времето, когато е в болнични или в отпуск, с което обезвластявал Общинския съвет. Предложението на БСП-съветниците е внесено в ОбС на 31 януари, но по необясними причини то не било включено в дневния ред на заседанието на 7 февруари, на което трябваше да се гледа и бюджетът на община Опан за 2019 г. Отрицателният вот на съветниците по дневния ред е станал причина за насрочване на две извънредни сесии. Първата е на 13 февруари, когато ще се гледа бюджетът и ще се определят възнагражденията на селските кметове, а втората - на 19 февруари, с една-единствена точка - предсрочно прекратяване на правомощията на председателя на ОбС.  \r\n„Поредна пенсионерка хвърли пари през терасата“, пише във вестника. С 5 735 лв. се раздели възрастна жена от Казанлък, която попаднала в капана на телефонните измамници. На 11 февруари 72-годишна жена получила обаждане по телефона от представил се за \"началник от МВР\" непознат мъж, който й \"разказал\" вече класическата история за спецоперация срещу опасни престъпници. Веднага след \"полицейския началник\" започнали серия от обаждания със заплахи за живота й и настояване тя да предостави наличните си спестявания. След продължила няколко часа психологическа обработка пенсионерката събрала наличните у дома й пари и ги хвърлила през терасата. Това е третият случай на ало-измама в Града на розите от началото на годината, първият беше на 8 януари, когато 69-годишна даде 4 400 лв. по схемата \"ваксина срещу свински грип\", а вторият - на 16 януари. Тогава с 10 300 лв. се прости 76-годишен мъж, като парите уж били нужни на полицията за задържането на опасни бандити. През периода няма заловен основен играч, в ареста са задържани само 2 мулета и то по сигнали от 2017 година, които, след като сключиха споразумение с наблюдаващия прокурор, се разминаха с условни 18-месечни присъди. За края на февруари е насрочено още едно дело срещу 50-годишния силистренец Валентин Аурелов, който е замесен в серия от измами на територията на Ямбол, Стара Загора, Гълъбово и Средец. Мъжът е действал заедно с 15-годишната си дъщеря и за последно е бил спипан на 21 юли 2017-а край Русе, след като десет дни по-рано му е била наложена мярка за неотклонение \"домашен арест\".", "date": "2019.02.13", "title": "Преглед на основните теми в старозагорския печат"}
{"url": "http://www.focus-news.net/news/2019/02/13/2622889/pazardzhik-patnite-nastilki-v-oblastta-sa-mokri-na-mesta-ima-usloviya-za-akvaplaning.html", "text": "Натоварено е движението по главните пътища в областта. Пътните настилки са мокри, на места има условия за аквапланинг. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.13", "title": "Пазарджик: Пътните настилки в областта са мокри, на места има условия за аквапланинг"}
{"url": "http://www.focus-news.net/news/2019/02/13/2622887/inzh-doncho-atanasov-api-absurdno-e-da-se-vkarvat-samneniya-che-targat-za-am-struma-v-kresnenskoto-defile-e-bil-oporochen.html", "text": "Всички опити да се твърди, че търгът за АМ „Струма“ в Кресненското дефиле е бил опорочен, да се вкарват съмнения за това е просто абсурдно. Това каза Дончо Атанасов, член на УС на Агенция „Пътна инфраструктура“ в предаването „Тази сутрин“ по  бТВ . В отговор на въпрос в период, в който тече процедура за избор на изпълнител, редно ли е да се случват дейности по трасето на АМ „Струма“, той коментира: „Това подлежи на проверка. В момента не мога да коментирам тези твърдения“. „Възложили сме с възлагателно писмо две задачи, които инж. Любен Симеонов трябва да извърши. Едната е актуализацията на парцеларния план, тъй като собствениците постоянно се сменят. Има и други проблеми с преносните мрежи. Актуализацията на парцелрания план беше наложителна“, обясни Дончо Атанасов. „Втората задача беше да се разделят количествените сметки и двата лота, като с оглед на изключителната трудност на най-големия обект в България в историята. Инж. Симеонов раздели тези количествени сметки надлежно още през юни 2018 година“, допълни той. „Възлагателното писмо е от преди една година. Парцелраният план е актуализиран. В момента се съгласува със всички енергопреносни и експлоатационни дружества“, каза още Атанасов. Попитан на практика извършват ли се сондажни дейности там, инж. Атанасов поясни: „Не мога да кажа- да или не“. „Това, което сме поръчали с възлагателното писмо, не предполага никакви строително-монтажни работи на трасето“, заяви той. В отговор на питане би ли било проблем, ако кандидат в актуалния търг за технически проект и строителство на магистралата разполага с допълнителни проучвания, Атанасов коментира: „Това са ваши твърдения. Твърдението е абсурдно“. „Изработването и актуализацията на парцеларните планове и идейните проекти са работа на инж. Симеонов, по които утре избраният изпълнител за строително-монтажни работи, за строителство на АМ „Струма“ на Кресненското дефиле, няма как да бъде облагодетелстван“, обяви Дончо Атанасов. Попитан има ли конфликт на интереси в това, че инж. Симеонов в консорциум участва в търга, той уточни: „Подаването на офертите за тази процедура ще бъде след няколко дни. Няма как аз или АПИ да знае кой в какви консорциуми участва“. „Когато се подадат документите и започне да работи тръжната комисия, тогава ще се прецени има ли конфликт на интереси или няма“, посочи Атанасов. „Никой от нас като ръководители на АПИ не сме се намесвали в тръжните процедури. Нямаме такова право, това е работа на тръжната комисия“, каза още той.", "date": "2019.02.13", "title": "Инж. Дончо Атанасов, АПИ: Абсурдно е да се вкарват съмнения, че търгът за АМ „Струма“ в Кресненското дефиле е бил опорочен"}
{"url": "http://www.focus-news.net/news/2019/02/13/2622890/kardzhali-zaledeni-na-mesta-sa-patishtata-v-oblastta-nastilkite-sa-obraboteni.html", "text": "Заледени на места са пътищата в областта, настилките са обработени, предаде репортер на  Радио „Фокус“ . Заледени участъци са възможни по пътя за село Йончево и по пътя за село Мост, където е ветровито. В останалата част на областта настилките са сухи. Пътищата навсякъде са обработени. Времето е облачно, температурите са от минус 2 до 5 градуса. \r\nДарина ДЕЕНИЧИНА", "date": "2019.02.13", "title": "Кърджали: Заледени на места са пътищата в областта, настилките са обработени"}
{"url": "http://www.focus-news.net/news/2019/02/13/2622888/plovdiv-patnite-nastilki-v-rayona-na-studenets-sa-zasnezheni-izvarsheno-e-opesachavane.html", "text": "Пътните настилки в района на Студенец са заснежени, но опесъчени и проходими при зимни условия. Това съобщи за  Радио „Фокус“ - Пловдив  дежурният в Областно пътно управление. В района на Паничково и Лъки пътищата са мокри заради превалявания от дъжд. Температурите на въздуха в областта са от минус 6 до плюс 4. Духа слаб вятър в района на Карлово - Кърнаре. Целогодишна е забраната за движение на моторни превозни средства по пътя Белица - Загражден - Давидково в участъка от км 13 до км 18. Забранено все още е движението на камиони по-високи от 4 метра през тунелите по пътя Асеновград - Нареченски бани. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Повишена опасност от падащи камъни има по пътищата в планинските райони. Водачите трябва да шофират внимателно по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. Проходът Троян - Кърнаре остава затворен за движение на всички моторни превозни средства. \r\nВ град Пловдив пътните настилки са сухи. Видимостта е добра. Колони от автомобили се образуват по булевардите „Христо Ботев“, „Цар Борис III Обединител“, „Източен“, „Руски“, „Васил Априлов“ и „Шести септември“, както и по входно-изходните артерии на града. Затворен за движение е участъкът от ул. „Христо Г. Данов“ в отсечката между ул. „Антим I“ и ул. „Свети Климент“ заради строително-ремонтни дейности. Очаква се благоустройството да приключи до края на април. Като обходен маршрут водачите могат да използват трасето, заключено между улиците „Антим I“, „Скайлер“ и „Софроний Врачански“. \r\nМария РУСЕВА", "date": "2019.02.13", "title": "Пловдив: Пътните настилки в района на Студенец са заснежени, извършено е опесъчаване"}
{"url": "http://www.focus-news.net/news/2019/02/13/2622891/dobrich-spektakalat-useshtane-za-lyubov-shte-bade-predstaven-v-obshtinski-mladezhki-tsentar-zahari-stoyanov.html", "text": "От 18.00 часа в Общински младежки център „Захари Стоянов“ известната българска актриса Бойка Велкова ще представи нейния спектакъл „Усещане за любов“, в който си партнира с Ивайло Захариев. Това съобщиха от пресцентъра на  Община Добрич . Събитието е част от активната програма на Местната комисия за борба с противообществените прояви на малолетните и непълнолетните при Община град Добрич и е с вход свободен за всички граждани, почитатели на музиката и поезията от най-висше естество. Известните актьори по уникален начин правят съпричастни зрителите с емблематични творби на световната любовна лирика, драматургия, изобразително изкуство и музика.  \r\nВ резултат на активната си работа, освен прилагането на възпитателни мерки, експертите в Комисията се стремят да разнообразяват и обогатяват програмата на обхванатите деца и младежи с различни прояви с културно-образователен ефект. Доказано е въздействието на поезията, стойностната музика, театъра върху намаляване проявленията на девиации в поведението на неукрепналата психика. Изключително полезно за възпитателния процес и формирането на вкус е включването на тези младежи  в специално организирани обучения, спортни активности, посещения на концерти и спектакли. Възпитаването в дух на разбиране, подкрепа и обич е заложено в съвременните образователни практики, но много често се пренебрегва ролята на любовта като чувство, което е важно за изграждането на една цялостна положителна личност. За да осъществява нормални и ползотворни отношения с другите хора, както и да преодолява всички трудни моменти, с които може да се срещне в по-осъзната възраст, младият човек трябва да е наясно с чувствата и проявлението на емоциите си. В навечерието на навлезлия вече в бита ни Ден на Любовта - 14 февруари - Комисията, Община град Добрич и Общински младежки център стават домакин на музикално-поетичния спектакъл „Усещане за любов“. Входът е свободен. \r\nТози спектакъл е плод на усилията на самата Бойка Велкова да унифицира езика на любовта, като всъщност „любовта говори само един език“. Двамата с Ивайло Захариев създават една уникална атмосфера на сцената, където звучат прекрасните текстове на световните класици, и където музика и изображения те пренасят в света на съвършеното изкуство. \r\nРежисьор е Бойка Велкова, музика и музикална среда - Теодосий Спасов, хореография - Татяна Соколова, визуална среда - Яна Дворецка.", "date": "2019.02.13", "title": "Добрич: Спектакълът „Усещане за любов“ ще бъде представен в Общински младежки център „Захари Стоянов“"}
{"url": "http://www.focus-news.net/news/2019/02/13/2622892/sport-pablo-kuevas-se-klasira-za-osminafinalite-v-buenos-ayres.html", "text": "Пабло Куевас се класира за осминафиналите на турнира в аржентинската столица Буенос Айрес. Представителят на домакините, който заема 78-о място в световната ранглиста, елиминира квалификанта Марсело Аревало с 6:2, 6:1 в двубой от първи кръг на надпреварата. В следващия етап на турнира той ще играе срещу победителя от мача между Жоао Соуса и Хуан Лондеро. \r\nГолямата канадска надежда Феликс Оже-Алиасим отпадна още в началото на турнира, след като Кристиян Гарин го победи с 3:6 7:5 6:3. За осминафиналите се класира и Роберто Карбайес Баена е на осминафинал след успех над Таро Даниел с 6:1, 6:0.", "date": "2019.02.13", "title": "Спорт: Пабло Куевас се класира за осминафиналите в Буенос Айрес"}
{"url": "http://www.focus-news.net/news/2019/02/13/2622894/burgas-hristo-shopov-i-liliya-maravilya-shte-predstavyat-v-grada-postanovkata-vsyaka-godina-po-sashtoto-vreme.html", "text": "Христо Шопов и Лилия Маравиля ще представят в Бургас спектакъла „Всяка година по същото време“. Това съобщиха от пресцентъра на  Общината . Постановката ще бъде играна от 19.00 часа в Културен дом на Нефтохимика. Тя е продължение на продукцията с участието на Христо Шопов и Лилия Маравиля – „Догодина по същото време“ по сценарий на блестящия драматург Бърнард Слейд. \r\nВъв втората част от нея актьорите продължават завидната си творческа симбиоза, за да разкрият чрез героите си – Джордж и Дорис, тайните на трогателна любов, неподвластна на житейските обстоятелства. Прекрасният превод е дело на проф. Андрей Аврамов. Режисьорът – Георги Михалков успява интуитивно да изгради образите по най-добрия начин и заедно с целия екип да подари на публиката един очакван и незабравим спектакъл. \r\n„Всяка година по същото време“ е пиеса, която рисува история с палитрата на всички човешки емоции и състояния. Чувствен и забавен диалог за неизбежните лутания между удобните самоизмами и отрезвяващите истини. За онзи етап, в който изпитваш нужда да осмислиш пропуснатите възможности и да се отдадеш на неосъществените идеи, заедно с някой, който те обича и подкрепя. За моментите, в които бързаш да прекосиш пустинята на неполучените отговори и да изкачиш своя личен Еверест. \r\nБилети за постановката можете да закупите на касата на НХК и в мрежата на Eventim.bg.", "date": "2019.02.13", "title": "Бургас: Христо Шопов и Лилия Маравиля ще представят в града постановката „Всяка година по същото време”"}
{"url": "http://www.focus-news.net/news/2019/02/13/2622893/plovdiv-v-grada-shte-se-provede-initsiativata-kaso-kino.html", "text": "„Късо кино“ ще се проведе в Пловдив. Инициативата е част от програмата по повод „Пловдив – Европейска столица на културата 2019“, съобщиха от  Община Пловдив . В специалното издание ще бъдат прожектирани четири от най-добрите филми, показвани в клуб „Фарго“ през изминалата година. Селекцията е направена от екипа на „Късо кино“ и Кино клуб „Пловдив“. Прожекциите ще се проведат от 19.00 до 21.00 часа в клуба на ул. „Гладстон“ с вход свободен. Ще бъдат прожектирани два игрални и два документални филма: Срам (2017); Преди и след (2017); Диагноза (2018); Грозна приказка (2017). Късо кино във „Фарго“ се осъществява с подкрепата на Община Пловдив, като част от Културния календар на Пловдив за 2019 година.", "date": "2019.02.13", "title": "Пловдив: В града ще се проведе инициативата „Късо кино“"}
{"url": "http://www.focus-news.net/news/2019/02/13/2622898/targovishte-mokri-sa-patishtata-v-oblastta-31-mashini-sa-obrabotvali-nastilkite-sreshtu-zaledyavane.html", "text": "Мокри са пътищата в областта. Това съобщи за  Радио „Фокус“ - Шумен  дежурният в Областното пътно управление - Търговище. 31 машини са били на терен заради снеговалежа на територията на областта. Пътните настилки се почистват и опесъчават. Снежна покривка от 1 до 4 см се е образувала в района на Антоново. Към момента снеговалежът е спрял. Движението се извършва при зимни условия. Котленският проход е отворен за движение. Опасност от падащи камъни има в прохода Боаза при село Пролаз. \r\nИвелина ИВАНОВА", "date": "2019.02.13", "title": "Търговище: Мокри са пътищата в областта, 31 машини са обработвали настилките срещу заледяване"}
{"url": "http://www.focus-news.net/news/2019/02/13/2622900/silistra-patishtata-v-oblastta-sa-prohodimi-pri-zimni-usloviya-izvarsheni-sa-obrabotki-na-nastilkite-sreshtu-zaledyavane.html", "text": "Движението в област Силистра се осъществява нормално при зимни условия. Това съобщи за  Радио „Фокус“ - Шумен  дежурният в Областното пътно управление - Силистра. Времето е облачно, със слаб североизточен вятър, без валежи и мъгли. Температурата на въздуха е около 1 градус. Към 4.30 часа тази сутрин пътните настилки са били мокри, а към този час вече са преобладаващо сухи. Две машини са излезли за обход и опесъчаване. Няма затворени или ограничени пътни участъци. \r\nИвелина ИВАНОВА", "date": "2019.02.13", "title": "Силистра: Пътищата в областта са проходими при зимни условия, извършени са обработки на настилките срещу заледяване"}
{"url": "http://www.focus-news.net/news/2019/02/13/2622901/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Скандалът с изявлението на председателя на ЕП Антонио Таяни, промените в югозападната ни съседка във връзка с официалното преименуване на държавата, както и напрежението в двустранните отношения между Косово и САЩ във връзка с отказа на Прищина да отмени митата за внос на сръбски стоки са част от основните теми, върху които акцентират водещите балкански печатни издания. \r\n***  САЩ изпратиха остро писмо до лидерите на Косово с искане за отмяна на 100-процентовите мита за внос в страната на стоки от Сърбия и Босна и Херцеговина, като същевременно ги предупредиха, че докато не бъдат предприети стъпки в тази посока, отношенията между Прищина и Вашингтон не само няма да бъдат същите, но и може да доведат до преразглеждане на формите на сътрудничество, съобщава електронното издание на белградския ежедневник  „Политика“  в статия, озаглавена „Какво пише в писмото на Вашингтон до лидерите на Косово“. \r\nПисмото, което САЩ изпратиха на държавния глава Хашим Тачи, премиера Рамуш Харадинай и председателя на парламента Кадри Весели, е подписано от Матю Палмър, заместник-помощник държавен секретар, Лора Купър, заместник- помощник секретар на отбраната и Джон Ерат, главен директор по европейските въпроси в Съвет по националната сигурност. \r\nТекстът гласи: \r\n„Както президентът (на САЩ Доналд) Трамп написа в писмото си от декември 2018 г., това е моментът да се използва възможността за напредък на Косово като стабилна, просперираща и сигурна страна чрез нормализиране на отношенията със Сърбия и предприемане на ключова стъпка към интеграция в евроатлантическите институции. \r\nОттогава изразихме загрижеността си, че някои действия, включително митата върху продуктите от Сърбия и Босна и Херцеговина, може да застрашат тази цел. Тези действия подкопават способността на САЩ да продължат да си сътрудничат с вас по широк план от общи цели. \r\nСлед като не беше обърнато внимание на исканията ни за отмяна на митата, решихме да предприемем стъпки, за да покажем нашата загриженост, включително такива, свързани с нашето партньорство за сигурност. \r\nКато начало решихме да отложим планираното пътуване до Косово на генерал Тимъти Ор от Националната гвардия в щата Айова. Неговото посещение трябваше да доведе до целенасочено двустранно сътрудничество в областта на сигурността. Като се имат предвид действията, които вашето правителство предприе и които не бяха полезни, не би било подходящо такова посещение да бъде реализирано. Ние внимателно ще наблюдаваме други аспекти на нашето сътрудничество и ще видим дали те трябва да бъдат ограничени. \r\nКосово няма по-добър приятел от САЩ. В продължение на много години работихме за постигането на бъдещето, в което хората на Косово могат да живеят по начин, по който те избират, в мир. Борбата за свобода на Косово завладя въображението на американците. Хиляди американски дипломати и войници бяха лично включени в усилията за изграждане на бъдеще за Косово. \r\nУдивително е, че след всичко, което направихме заедно, Косово оценява толкова малко нашето приятелство, като пренебрегва съвета ни. \r\nСАЩ все още са готови да помогнат и да подкрепят Косово за постигане на всеобхватно споразумение за нормализиране на отношенията със Сърбия, в което центърът ще бъде взаимно признаване. За последните 20 години това беше невъзможна цел. Въпреки че все още постигането му е трудно, пътят, който трябва да бъде изминат, е с цел постигане на бъдеще в сигурността и просперитета. \r\nНашето намерение е да видим, че Сърбия, както и Косово, ще се държат отговорно, за да върнат процеса на диалог в дневния ред. \r\nПървата стъпка в тази насока трябва да бъде премахването на митата. Докато не го направите, не можем да възстановим отношенията си до по-ранното ни стабилно ниво\". \r\n***  Министър-председателят на Косово Рамуш Харадинай поднесе извинения на САЩ с молба администрацията във Вашингтон да прояви разбиране към решението на правителството на най-младата държава на Балканите за 100-процентовите мита за внос на сръбски стоки, съобщава електронното издание на водещия прищински ежедневник  Koha Ditore . \r\nСъответното Харадинай заяви след среща с държавните ръководители на Косово, като същевременно отново подчерта, че таксите за вноса от Сърбия и Босна и Херцеговина няма да бъдат премахнати. Лидерът на кабинета в Прищина увери, че „обича Америка“ заради приноса й за развитието на държавността на Косово. \r\nХарадинай не пропусна да призове целия политически спектър в Косово да прояви воля за единство по въпроса, така че митата да останат в сила до решението на официален Белград да признае страната. \r\n***  С оглед промяната на името на държавата Министерството на вътрешните работи на Македония трябва да започне издаването на нови регистрационни номера за превозните средства в рамките на четири месеца. Междувременно като преходно решение ведомството ще предостави стикери с инициалите NMK, които да бъдат поставяни на превозните средства, съобщава електронното издание на македонския вестник  „Денешен“ .  \r\nИздаването на новите документи за самоличност ще започне до края на годината. МВР на югозападната ни съседка следва да предприеме мерки и дейности за прилагане на решение в преходния период до създаването на технически предпоставки за издаване на нови документи за пътуване. По време на преходния период вътрешното ведомство в Скопие, при напускане или влизане в Република Северна Македония, ще поставя печат както в старите, така и в новоиздадените паспорти с цел потвърждаване, че пътните документи принадлежат на гражданин на Република Северна Македония. \r\n***  Правителството в Тирана изработи стратегия за събиране на огнестрелните оръжия на албанските граждани в срок до 2024 г., съобщава електронното издание на гръцкия вестник  Protothema . \r\nБроят на огнестрелните оръжия, които притежават албанските граждани, е все още висок и съвсем основателно може да се разглежда като реална заплаха за обществената сигурност. Оръжията и боеприпасите, взети от албанското население по време на сътресенията през 1997 г., все още са в неговите ръце, въпреки трите амнистии, които правителството обяви през годините, за да насърчи предаването им.  \r\nСега обаче Тирана е решена да изземе оръжията от населеното – или поне такива са плановете на кабинета на премиера Еди Рама.  \r\nПравителството се надява, че стратегията, която възнамерява да въведе, ще бъде ефективна. „Огнестрелните оръжия и боеприпасите в ръцете на обикновените граждани продължават да бъдат реална заплаха за техния живот и обществена сигурност“, твърдят експерти, цитирани от изданието. Съгласно думите им, въпреки трите амнистии, броят на оръжията, които са били предадени доброволно на властта, е все още незначителен.  \r\nМеждувременно, според властите, ако не бъдат проверени, малките огнестрелни оръжия биха могли да се превърнат в реална заплаха не само за вътрешната сигурност, но и за тази в региона и в Европейския съюз като цяло, предупреждава Тирана.  \r\n„След като анализирахме ситуацията на място, стигнахме до заключението, че огнестрелните оръжия влизат в албанската територия от Македония, Косово и Черна гора. Част от контрабандните оръжия се произвеждат в европейски страни (пистолети). Друга част от тях, наред с експлозиви, идват от Черна гора, докато трафикантите от Косово и Македония са основно отговорни за контрабанда на огнестрелни оръжия”, коментира източник на изданието. \r\n***  Хърватски и словенски депутати от групата на Европейската народна партия (ЕНП) поискаха спешна среща с председателя на Европейския парламент Антонио Таяни. Съответното бе подчертано в писмо до италианския политик, с което евродепутатите настояха той да оттегли публично изявлението си за „Италианска Истрия“, съобщава електронното издание на загребския вестник  Dnevnik . \r\nПо-рано Таяни поднесе извинения за изявлението си, което направи край Триест по повод възпоменателна церемония за жертвите на фашизма, като подчерта, че те не са израз на териториални претенции от страна на Италия към Хърватия и Словения и изрази съжаление, че е бил разбран погрешно. \r\n„Моите изявления по никакъв начин не означават териториални претенции, говорих за италианците, които са живели в Истрия и Далмация… Съжалявам, ако думите ми са разбрани погрешно, нямах намерение да обиждам никого, исках да изпратя послание за мир на всички, че онова, което се случи тогава, никога няма да се повтори отново“, подчерта Таяни в началото на пленарната сесия на ЕП в понеделник.  \r\nТаяни говори в неделя на честването на Деня на паметта на жертвите на фашизма в населено място край в Триест. В края на речта си той възкликна: „Да живее Триест, Италианска Истрия, Италианска Далмация“. Изявлението му предизвика истинска буря както в Загреб, така и в Любляна, подчертават от редакцията.  \r\nВ обръщението си, поясни Таяни, е искал да подчертае пътя на помирението между италианския, хърватския и словенския народ и техния принос към европейския проект. „Възстановявайки историческата истина, беше възможно да се направи обрат в отношенията между Италия, Хърватия и Словения, които днес са страни със солидно приятелство\", заяви Таяни, добавяйки, че „трайният мир между бившите врагове е най-добрият пример за това как Европейският съюз е успешна история\". \r\nОт редакцията припомнят, че след скандала опозицията в Хърватия и словенските социалдемократи поискаха оставката на Таяни. Словенските депутати в ЕП дори инициираха петиция, с която се опитват да създадат допълнителен натиск върху италианския политик. \r\n***", "date": "2019.02.13", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/02/13/2622899/plovdiv-v-regionalen-etnografski-muzey-shte-bade-predstaven-izlozhbata-pateshestvie-iz-italiya.html", "text": "В Регионален етнографски музей ще бъде представен изложбата „Пътешествие из Италия“ на Италианското посолство в България. Това съобщиха за  Радио „Фокус“ - Пловдив  от Регионалния етнографски музей. Откриването е от 18.00 часа в салона на музея. Тя е посветена на италианските региони, тяхната музика и традиции. Изложбата ще запознае посетителите с особеностите на италианските региони и територии чрез популярната им музикална традиция. Програмата илюстрира географските, икономическите и езиковите особености на териториите, в които се слушат различни музикални теми. Цялостта на изложбата е завършена с изпълнението на двама световноизвестни музиканти – Лоренцо Турки Флорис (пиано) и Карлос Де Антонис (тенор). \r\nЛоренцо Турки Флорис е пианист, композитор и диригент, отдал целия си живот на музиката. Често е канен като солист и гост-диригент от престижни оркестри по света като Сионския симфоничен оркестър (Швейцария), Торинската филхармония (Италия), Национален симфоничен оркестър на Ливан и много други. \r\nКарлос Де Антонис (тенор) е оперен певец от аржентински произход. Той започва да се занимава с музика от много ранна детска възраст. Завършва обучението си в Буенос Айрес при маестро Оскар Руис. През 2000 г. се премества в Германия, където е избран за тенор за концертния форум „Берлин“. Той е изпълнявал в 43 града в Германия в най-важните оперни театри (Хамбург, Франкфурт, Берлин), както из цяла Европа. През 2007 г., издава свой собствен албум, наречен „Del Cuore” (От сърце).", "date": "2019.02.13", "title": "Пловдив: В Регионален етнографски музей ще бъде представен изложбата „Пътешествие из Италия“"}
{"url": "http://www.focus-news.net/news/2019/02/13/2622895/dnevnik-harvatiya-evrodeputati-ot-harvatiya-i-sloveniya-iskat-speshna-sreshta-antonio-tayani.html", "text": "Хърватски и словенски депутати от групата на Европейската народна партия (ЕНП) поискаха спешна среща с председателя на Европейския парламент Антонио Таяни. Съответното бе подчертано в писмо до италианския политик, с което евродепутатите настояха той да оттегли публично изявлението си за „Италианска Истрия“, съобщава електронното издание на загребския вестник  Dnevnik . \r\nПо-рано Таяни поднесе извинения за изявлението си, което направи край Триест по повод възпоменателна церемония за жертвите на фашизма, като подчерта, че те не са израз на териториални претенции от страна на Италия към Хърватия и Словения и изрази съжаление, че е бил разбран погрешно. \r\n„Моите изявления по никакъв начин не означават териториални претенции, говорих за италианците, които са живели в Истрия и Далмация… Съжалявам, ако думите ми са разбрани погрешно, нямах намерение да обиждам никого, исках да изпратя послание за мир на всички, че онова, което се случи тогава, никога няма да се повтори отново“, подчерта Таяни в началото на пленарната сесия на ЕП в понеделник.  \r\nТаяни говори в неделя на честването на Деня на паметта на жертвите на фашизма в населено място край в Триест. В края на речта си той възкликна: „Да живее Триест, Италианска Истрия, Италианска Далмация“. Изявлението му предизвика истинска буря както в Загреб, така и в Любляна, подчертават от редакцията.  \r\nВ обръщението си, поясни Таяни, е искал да подчертае пътя на помирението между италианския, хърватския и словенския народ и техния принос към европейския проект. „Възстановявайки историческата истина, беше възможно да се направи обрат в отношенията между Италия, Хърватия и Словения, които днес са страни със солидно приятелство\", заяви Таяни, добавяйки, че „трайният мир между бившите врагове е най-добрият пример за това как Европейският съюз е успешна история\". \r\nОт редакцията припомнят, че след скандала опозицията в Хърватия и словенските социалдемократи поискаха оставката на Таяни. Словенските депутати в ЕП дори инициираха петиция, с която се опитват да създадат допълнителен натиск върху италианския политик. Тереза Герова", "date": "2019.02.13", "title": "Dnevnik (Хърватия): Евродепутати от Хърватия и Словения искат спешна среща Антонио Таяни"}
{"url": "http://www.focus-news.net/news/2019/02/13/2622902/veliko-tarnovo-mokri-i-hlazgavi-sa-patnite-nastilki-v-oblastta-na-mesta-prevalyava-slab-snyag.html", "text": "Мокри и хлъзгави са пътните настилки в града, предаде репортер на  Радио „Фокус“ – Велико Търново .  Времето е облачно. Превалява слаб сняг. Температурата  на въздуха е 1 градус. Интензивно е движението в района на пътен възел „Качица“ и Южен пътен възел, както и по ул. „Магистрална“. Натоварен е трафикът и по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nМокри са пътните настилки на територията на цялата областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.02.13", "title": "Велико Търново: Мокри и хлъзгави са пътните настилки в областта, на места превалява слаб сняг"}
{"url": "http://www.focus-news.net/news/2019/02/13/2622884/faktor-makedoniya-sdsm-reshi-nyama-da-ima-predsrochni-parlamentarni-izbori.html", "text": "Час след полунощ местно време управляващият в Скопие СДСМ реши, че няма да бъдат организирани предсрочни парламентарни избори в страната, съобщава македонското електронно издание  „Фактор“ . Съответното обяви говорителят на партията Костадин Костадинов пред щаба, където Изпълнителният комитет заседаваше до малките часове на нощта. \r\n„СДСМ поема отговорност пред гражданите, а те искат реформи. Партия, интересуваща се от държавата, не мисли за предсрочни избори, дори когато рейтингите са много по-високи от тези на опозицията. Създават се нови работни места, гражданите получават по-високи заплати. Вече сме част от НАТО, очакваме дата за преговори с Европейския съюз и осъществяване на необходимите реформи. Отговорният орган няма да изложи на опасност датата на преговорите с ЕС, за да излезе на изборите“, заяви Костадинов пред репортери в Скопие. \r\nВ същото време бе проведена дискусия за консенсусна подкрепа на един кандидат за президент от цялата управляваща коалиция. Това означава, че възможността за съвместен претендент с „Демократичен съюз за интеграция“ (ДСИ) остава в играта. \r\n„Републиката я очакват кристално прозрачни, честни и демократични президентски избори, на които ВМРО-ДПМНЕ ще загуби. Изпълнителният комитет упълномощи председателя и генералния секретар за консултации с коалиционни парламентарни и непарламентарни партии за съвместен кандидат“, добави Костадинов. Тереза Герова", "date": "2019.02.13", "title": "„Фактор“ (Македония): СДСM реши – няма да има предсрочни парламентарни избори"}
{"url": "http://www.focus-news.net/news/2019/02/13/2622903/smolyan-mokri-i-na-mesta-zaledeni-sa-patishtata-v-oblastta-nastilkite-sa-obraboteni.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурата на въздуха е в интервала от минус 6 до 0 градуса. Пътните настилки са мокри, на места частично заледени, но са обработени. Няма ограничения по проходите в област Смолян, с изключение на прохода Пампорово, където целогодишно и забранено движението на автомобили над 3.5 тона. Остава затворен и пътят от отклонението за НАО „Рожен“ посока Лъки до границата са ОПУ – Пловдив. Движението по пътя Стойките – Пампорово е ограничено за МПС над 12 тона с ремаркета и полуремаркета. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в областта. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.13", "title": "Смолян: Мокри и на места заледени са пътищата в областта, настилките са обработени"}
{"url": "http://www.focus-news.net/news/2019/02/13/2622905/razgrad-mokri-sa-patishtata-v-oblastta-izvarshvat-se-obrabotki-na-patnite-nastilki.html", "text": "Мокри са пътищата в областта. Това съобщи за  Радио „Фокус“ - Шумен  дежурният в Областното пътно управление - Разград. Времето е облачно и тихо, с валежи от дъжд и слаб сняг. Температурата на въздуха е от минус 1 до 0 градуса. Пътните настилки се обработват. 16 машини са на терен. Движението се извършва при зимни условия. \r\nИвелина ИВАНОВА", "date": "2019.02.13", "title": "Разград: Мокри са пътищата в областта, извършват се обработки на пътните настилки"}
{"url": "http://www.focus-news.net/news/2019/02/13/2622906/gabrovo-snyag-vali-na-prohoda-shipka-na-mesta-patnite-nastilki-sa-zaledeni.html", "text": "Сняг вали на прохода Шипка. Това казаха за  Радио „Фокус“ – Велико Търново  от Областно пътно управление - Габрово. Пътните настилки са мокри и хлъзгави, на места заледени. Там остава в сила ограничение за МПС за превоз на товари над 12 тона и ремаркета и полуремаркета над 10 тона. На път Габрово – връх Шипка при км 164+150 движението се осъществява с повишено внимание поради пропаднал участък по асфалтова настилка. Поставена е необходимата сигнализация. Времето в област Габрово е облачно. Температурата е минус 3 градуса. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.13", "title": "Габрово: Сняг вали на прохода Шипка, на места пътните настилки са заледени"}
{"url": "http://www.focus-news.net/news/2019/02/13/2622907/pregled-na-osnovnite-temi-v-burgaskiya-pechat.html", "text": "„Полицията под пара: Дири двама мъже в неизвестност“ е водещото заглавие в бургаския ежедневник  „Черноморски фар“ . Първият е 37-годишният мъж от Айтос, който е избягал от полицията с дъщерята на местен бизнесмен. Веднага след това е обявен за национално издирване. Същевременно бургаската полиция продължава издирването на изчезналия преди седмица мъж от Средец. Последната информация за 47-годишният мъж е, че колата му бе открита заключена в животновъдната зона на Приморско, пояснява статията. „Бургаският кмет в топ 3 на най-влиятелните кметове в социалните мрежи“ е друго заглавие от първа страница. Той е непосредствено след победителя Иван Портних, който е кмет на Варна и Йорданка Фъндъкова, кмет на София. След тях се нарежда кметът на Велико Търново Даниел Панов. В челната петица попада и кметът на Русе Пламен Стоилов. „Тема на деня“ в днешния брой е „Провокират бургаските абитуриенти да станат кръводарители“. Проектът е пилотен и не е правен досега в страната. Кампанията носи името „Това не си го правил“. Във вестника пише още, че според пресцентъра на УМБАЛ – Бургас кампанията е насочена към младежите на възраст около 18 години, които тази година са абитуриенти. Другата основна цел на здравното заведение е да провокира едно по-различно завършване на образованието и един по-различен бал. Друга статия в днешното издание е „Ерата на езиковите гимназии отминава“. Днес е защитата на план-приема скед седми клас за следващата учебна година пред Комисията по заетостта към Областна управа, По данни на Регионалния инспекторат по образованието 3822 са учениците, които завършват седми клас. Вследствие на широките възможности за изучаване на чужди езици още от детската градина, че ерата на езиковите гимназии започва да отминава. Владеенето на чужд език вече не е цел, а по-скоро съпътстваща, пояснява статията. „Отварят улица „Александър Велики“ към „Ботева“ и „Наградиха две бургазлийки, работещи в Дирекция „112“ са още заглавия в днешния брой на ежедневника.", "date": "2019.02.13", "title": "Преглед на основните теми в бургаския печат"}
{"url": "http://www.focus-news.net/news/2019/02/13/2622909/pregled-na-osnovnite-temi-v-dobrudzhanskiya-pechat.html", "text": "„Драстична разлика в държавната помощ за дете у нас и в Европа“, съобщава на първа страница вестник  „Добруджанска трибуна“ . В Полша дава 115 евро за всяко второ и следващо дете, докато в България месечната помощ за отглеждане на две деца е 90 лв., но само ако доходът на родителите не надвишава 400 лв. за член на семейството. Като допълнение към темата е друг материал, озаглавен „Еднократна помощ до 1000 лв. ще получават родители висшисти в Добрич“. Изготвен е проектът за правилник за реда и условията, по които ще работи общинският фонд за стимулиране на родители с висше образование в добруджанския град. „Специализираният съд насрочи заседание по Суджукгейт“, съобщава изданието. Делото се води срещу бившия депутат от ГЕРБ – Добрич Живко Мартинов. Обвинението е за изнудване на производител за 4 тона суджук уж за премиера. На 21 януари тази година след двукратно отлагане са предявени материалите по делото. В рубриката „Новини“ – „Бизнесът в крайморските зони на областта с участие във Ваканция и СПА Експо“. Остават броени дни до началото на най-голямото туристическо изложение в България, което ще се проведе от 14 до 16 февруари. Участие са заявили представители на туристическия бизнес от трите морски общини в областта.  \r\n„Съдят руснак, избягал с близо 11,5 млн. лева“, съобщава на първа страница другият регионален вестник  „Нова добруджанска трибуна“ . Окръжната прокуратура в Добрич е предала на съд руския гражданин Алексей Кирянов, обвинен в длъжностно присвояване в особено големи размери – 11 460 615 лева. В момента Кирянов е в Русия, но властите там отказват съдействие на Прокуратурата в Добрич. Руснакът е в основата на създаването на луксозен комплекс „Марина бей“ между Кранево и курорта „Златни пясъци“. „Със заповеди за ново разглеждане областният управител върна две решения на ОбС град Добрич“, съобщава изданието. Красимир Кирилов не е връщал за ново разглеждане бюджета на Община град Добрич. Двете заповеди са публикувани на сайта на Областна администрация. Има констатирана несъобразност на решения на общинските съветници. „Хванаха бракониерски мрежи на Орлово око“, съобщава всекидневникът. 200 метра рибарски мрежи с уловени 11 кг сребриста каракуда са извадени от езеро Орлово око в землището на село Дуранкулак. Сигналът за нарушението е подаден на 9 февруари. Съставен е констативен протокол срещу неизвестен извършител.", "date": "2019.02.13", "title": "Преглед на основните теми в добруджанския печат"}
{"url": "http://www.focus-news.net/news/2019/02/13/2622908/gd-granichna-politsiya-s-normalna-intenzivnost-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "С нормална интензивност се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.13", "title": "ГД „Гранична полиция“: С нормална интензивност се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/13/2622914/kyustendil-remontni-deynosti-se-izvarshvat-v-uchastak-ot-patya-dupnitsa-bobov-dol.html", "text": "Ремонтни дейности на асфалтовата настилка се извършват в участък от пътя Дупница – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание от км 0 до 11 км на пътя. Срокът за приключване на ремонтните дейности е 15 февруари. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 21 февруари. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Срокът е до 28 февруари 2019 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.02.13", "title": "Кюстендил: Ремонтни дейности се извършват в участък от пътя Дупница – Бобов дол"}
{"url": "http://www.focus-news.net/news/2019/02/13/2622912/vidin-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщиха за  Радио „Фокус“ – Видин  от Областно пътно управление. Натоварен е главен път Е-79 във Видинска област в посока граничен пункт „Дунав мост 2“. Натоварен е участъкът между Дунавци и Видин, пътуват предимно тежкотоварни автомобили. За другите два гранични пункта в областта – „Връшка чука“ и „Брегово“ трафикът се осъществява нормално.  \r\nВ град Видин повече автомобили се движат на входно изходните артерии, в централната градска част и по булевард „Панония“.", "date": "2019.02.13", "title": "Видин: Проходими при зимни условия са пътищата в областта"}
{"url": "http://www.focus-news.net/news/2019/02/13/2622910/pazardzhik-okrazhniyat-sad-shte-gleda-deloto-sreshtu-mazh-obvinen-za-lihvarstvo.html", "text": "Окръжният съд в Пазарджик ще гледа дело за лихварство, съобщиха от пресцентъра на  Съда  в областния град. Делото е образувано по обвинителен акт на Окръжната прокуратура. Срещу мъж е повдигнато обвинение за това, че за периода месец юни 2003 – месец юни 2010 г. във Велинград е извършвал банкови сделки, без съответното разрешително. Отпускал е парични заеми срещу лихви на 284 лица като дадените заеми са близо 296 000 лв., а върнатите лихви са над 646 000 лв. Началото на съдебното заседание е в 13.30 часа, съдия-докладчик е Коста Стоянов.", "date": "2019.02.13", "title": "Пазарджик: Окръжният съд ще гледа делото срещу мъж, обвинен за лихварство"}
{"url": "http://www.focus-news.net/news/2019/02/13/2622913/veliko-tarnovo-okolo-5-sm-e-snezhnata-pokrivka-v-tsentara-na-grada-glavnite-ulitsi-i-bulevardi-sa-prohodimi.html", "text": "Около 5 см е снежната покривка в центъра на града, предаде репортер на  Радио „Фокус“ – Велико Търново . Основните улици и булеварди са почистени и обработени срещу заледявания. Сега усилията на служителите на общинското предприятие са съсредоточени в кварталите. Тротоарите, стълбищата, пространствата около автобусните спирки и обществените зони. С дейността са ангажирани близо 90 служители, осигурени са и седем малогабаритни машини. \r\nОт Община Велико Търново съобщиха, че е вече е в сила и 24-часовото дежурство на снегопочистващите фирми. Снегопочистващата фирма разполага с 10 снегорина, 8 машини за разпръскване на инертни материали, две фадроми, три камиона за извозване на снежни маси, както и две комбинирани машини с гребла. \r\nНадежда КРЪСТЕВА", "date": "2019.02.13", "title": "Велико Търново: Около 5 см е снежната покривка в центъра на града, главните улици и булеварди са проходими"}
{"url": "http://www.focus-news.net/news/2019/02/13/2622904/vitsepremierat-tomislav-donchev-izbori-s-iztsyalo-nov-sastav-na-tsik-e-golyama-avantyura.html", "text": "Избори с изцяло нов състав на ЦИК е голяма авантюра. Това каза вицепремиерът Томислав Дончев в предаването „Сутрешен блок“ по  БНТ . Той призна, че мандатът на сегашния ЦИК изтича, но отхвърли предположенията, че запазването му на пост е предпоставка за фалшифициране на евроизборите. По думите на вицепремиера опити за саботиране на изборния процес е имало - кибератаките от 2015 г. Той отказа да назове техния автор, защото това по думите му е в сферата на предположенията. „Рискове за евроизборите има“, коментира Дончев. „Единият вариант е DDos атака (Атака за отказ на услуга, бел. ред.) срещу сайтовете на министерства и имейл сървъри, с което се нарушава комуникацията. Системата за броене обаче е много защитена“, изтъкна вицепремиерът и допълни, че България е добре подготвена за евентуална атака. По думите му другият начин на атака е да се внуши съмнение у гражданите за законността и честността на изборния процес чрез фалшиви новини, но защитата срещу тях е въпрос и на обществена нагласа. „Всеки е в правото да развива хипотези, но с тази тема не е хубаво да си играем“, призова Томислав Дончев. Според него ще отнеме време обществото да развие ниво на критичност, с което да се защити от фалшивите новини. „Темата с членовете на ЦИК не бива да се превръща в повод за политически истерии“, заяви вицепремиерът и обяви, че ще бъде взето правилното решение, а по въпроса се провеждат консултации с юристи. Той добави, че вариантите са да се прегласува сегашният състав до евроизборите или той да остане в длъжност до избиране на нов. Томислав Дончев изтъкна, че ГЕРБ няма мнозинство в сегашния състав на ЦИК. „Нашето виждане е, че резултатите от изборите зависят от волята на гражданите, а не от присъствието на квоти в изборните администрации“, уточни вицепремиерът. „Преди избори хрумват нови идеи, но не е добра практика изборното законодателство да се редактира преди избори“, коментира той. „Има страни, в които данните от екзит половете се оповестяват в рамките на изборния ден, но има и такива като България, където това е забранено - въпрос на избор е кой модел да се приложи, за да се гарантира прозрачен изборен процес“, посочи Дончев.  \r\n„Между партньори не е добре да се работи с ултиматуми“- така вицепремиерът коментира изказването на Красимир Каракачанов, че ще подаде оставка, ако не се приеме концепция за интеграця на ромите. Дончев допълни, че има по-голяма нужда от обществен дебат за интеграцията на ромите, отколкото политически. „Редно е да се преразгледат инструментите, чрез които се прави подобна политика“, приозва той. „Образованието е ключовият фактор за интеграцията на ромите, след това следват жилищната политика и здравеопазването“, каза още Томислав Дончев.", "date": "2019.02.13", "title": "Вицепремиерът Томислав Дончев: Избори с изцяло нов състав на ЦИК е голяма авантюра"}
{"url": "http://www.focus-news.net/news/2019/02/13/2622916/veliko-tarnovo-vazpitanik-na-stopanska-akademiya-v-svishtov-osiguri-za-dvama-studenti-ednosedmichno-poseshtenie-v-singapur.html", "text": "Бизнесменът д-р Нгуен Ван Чъ, от Виетнам – възпитаник на Стопанска академия „Димитър А. Ценов”, осигури едноседмично посещение в Сингапур за двама свищовски студенти. Това съобщиха от пресцентъра на  Стопанска академия „Димитър А. Ценов” - Свищов . Нгуен Ван Чъ завършва висшето си образование в Свищов през 1984 г., със специалност „Обработка и проектиране на икономическата информация”, а след това защитава докторска дисертация във ВИИ „Карл Маркс”, София. Днес д-р Нгуен Чъ e инвестиционен посредник, работещ във Виетнам и Сингапур. В родната Алма матер той се завърна за първи път през декември 2018 г. по покана на председателя на Общото събрание на Стопанска академия – проф. д.н. Борислав Борисов, и бе гост на тържественото честване на студентския празник. При визитата си, д-р Нгуен Чъ предложи да поеме престоя на двама свищовски студенти в Сингапур, с цел да се запознаят с тази екзотична страна и с възможностите, които има за интензифициране на икономическите връзки с България. По предложение на ръководството на Академията, за посещението бяха избрани Теодора Димитрова – магистър по „Икономика и мениджмънт на туризма” и четвъртокурсникът Цветан Цаков от спец. „Маркетинг”, и двамата изявени студенти – отличници. Според Теодора Свищов завинаги ще живее в сърцето на сингапурския гражданин и възпитаник на Стопанска академия – Нгуен Ван Чъ, който „до ден днешен си спомня с усмивка за града и работи за бъдещето му развитие, изпълнен с идеи и оптимизъм”. По време на визитата си, свищовските студенти съчетаха работни посещения, туризъм, опознаване на правилата за живот и бита в островния град-държава в Югоизточна Азия.  \r\nСред първите посетени места са два университета и две политехники (вид висше учебно заведение с 3-годишен срок на обучение в технически специалности). Гостите имаха възможност да разгледат учебни аудитории, студентски стол, спортна база, да се запознаят със системата на висшето образование и да добият реална представа за студентския начин на живот в Сингапур. При посещенията в няколко бизнеспарка те се срещнаха и разговаряха с бизнесмен, който осъществява международна търговия с различни типове продукти. Той сподели пред студентите, че до момента няма търговски взаимоотношения с България, но би се радвал да получи предложения и да осъществи контакти.  По думите му, България може да бъде конкурентна за пазара в Сингапур с био производство на плодове и зеленчуци. При срещи с други представители на бизнеса, свищовските студенти коментираха икономическото развитие и законовата уредба на страната. Сред забележителностите на Сингапур, които успяха да видят, са светлинното шоу в Gardens by the bay, плажната ивица, безбройните небостъргачи и уникални паркове, China town и Little India.  \r\n„С очите си видяхме перфектно работеща система, без безработица, замърсяване, расизъм и престъпления. Хората живеят в хармония и разбирателство, липсва страх и недоверие. Изключително любезни са с туристите, винаги усмихнати и готови да помогнат”, сподели Цветан след завръщането си в Свищов. Студентите изразиха благодарност към д-р Чъ за поканата, гостоприемството и предоставената им възможност. „Благодарим Ви д-р Чъ, че ни накарахте отново да повярваме в безкористната доброта и, че ни дадохте пример за това, как трябва да се държи един успял човек! Благодарим Ви, че ни показахте Сингапур в пълния му блясък и ни заредихте с положителна енергия, нови идеи и амбиции! Тези седем дни ще останат незабравими за нас, така, както за Вас са незабравими студентските Ви години в град Свищов”, се казва още в обръщение на Теодора до д-р Нгуен Ван Чъ.  \r\nСпоред проф. Борисов, с това посещение на двамата студенти не се изчерпват инициативите на приятеля на Стопанска академия от Виетнам.  Д-р Нгуен Ван Чъ е силно мотивиран да работи за привличане на сингапурски инвестиции в новата индустриална зона в Свищов, както и да подпомогне създаването на бизнес училище „ЕвроАзия” към Стопанска академия „Д. А. Ценов”.", "date": "2019.02.13", "title": "Велико Търново: Възпитаник на Стопанска академия в Свищов осигури за двама студенти едноседмично посещение в Сингапур"}
{"url": "http://www.focus-news.net/news/2019/02/13/2622918/plovdiv-v-grada-zapochva-danachnata-kampaniya-za-plashtaneto-na-zadalzheniya-za-sgradi-avtomobili-i-taksa-smet.html", "text": "В града започва данъчната кампания за плащането на задължения за сгради, автомобили и такса смет. Това съобщиха за  Радио „Фокус” – Пловдив  от Дирекция „Местни данъци и такси”. Считано от днес гражданите могат да заплащат задълженията си за данък върху недвижимите имоти, такса за битовите отпадъци, данък върху превозните средства, патентен данък, данък върху таксиметров превоз на пътници и туристически данък за 2019 г. \r\nСъгласно ЗМДТ и НОАМТЦУТОП има срокове за плащане на задълженията за местни данъци и такса за битови отпадъци за 2019 г. Данък върху недвижимите имоти, такса за битовите отпадъци и данък върху превозните средства трябва да бъде заплатен на две равни вноски – първата до 01 юли 2019 г. и втората до 31 октомври 2019 г. На предплатилите за цялата година до 30 април 2019 г. се прави отстъпка 5 на сто. Патентен данък се внася на четири равни вноски. За първото тримесечие трябва да се внесе до 31 януари 2019 г., за второто тримесечие – до 30 април 2019 г., за третото тримесечие – до 31 юли 2019 г., за четвъртото тримесечие – до 31 октомври 2019 г. \r\nСрок за внасяне на данъка върху таксиметров превоз на пътници е преди получаване на издаденото разрешение по чл. 24а, ал. 1 от Закона за автомобилните превози. Срокът за внасяне на туристическия данък е до 15 число на месеца, следващ месеца, през който са предоставени нощувките. \r\nЗадълженията може да се платят по един в брой и чрез ПОС терминални устройства на касите на Дирекция „Местни данъци и такси” по райони. Те могат да бъдат платени и безкасово по банковата сметка на Община Пловдив в ТБ „ИНВЕСТБАНК”АД – КЛОН ПЛОВДИВ: IBAN: BG53 IORT 737584020 20000, BIC: IORTBGSF, по съответния код за вид плащане, както и по интернет, използвайки системата виртуален ПОС, достъпен с ПИН код, предоставен от Дирекция „Местни данъци и такси”, на страницата на Община Пловдив.", "date": "2019.02.13", "title": "Пловдив: В града започва данъчната кампания за плащането на задължения за сгради, автомобили и такса смет"}
{"url": "http://www.focus-news.net/news/2019/02/13/2622919/sabi-mezinski-kolektsioner-sazhivyavaneto-na-star-radioaparat-do-avtentichniya-mu-vid-otnema-nay-malko-mesets.html", "text": "„Съживяването“ на стар радиоапарат до автентичния му вид отнема най-малко месец. Това каза в интервю за сутрешния блок „Добро утро, България“ на  Радио „Фокус“  Съби Мезински, притежател на най-богатата колекция от радиоапарати у нас. Любопитната му сбирка започва да се трупа от 1976 година и днес наброява 244 напълно реставрирани радиоапарата, като 85% от тях са в автентичния си фабричен вид, уточни той. Колекцията се помещава в клуб „Отворено общество“ в Смолян и привлича редица любители на радиото от цялата страна. Любовта към радиоапаратите Съби Мезински наследява от своя баща, разказа колекционерът. „Най-старият радиоапарат в колекцията ми е произведен през 1927 година. В България има само три такива – другите два са във Велико Търново и София. Притежавам руски модел на радиоапарат, какъвто Сталин е имал в кабинета си – беше ми подарък едно време от Съветския съюз. Имам подарък и от братя Алтимирови – първите българи, които правят радиоапарати в Бургас. Като разбраха, че събирам радиоапарати, се свързаха с мен и в една малка работиличка ми подариха два радиоапарата българско производство. Хубавите такива апарати бяха скъпи – българските бяха до към 200 лв., и то най-хубавите, докато немските бяха винаги по-скъпи – около 700-800 марки по онова време, около 1950-те години“, разказа колекционерът. Според Съби Мезински радиото е непреходно – съвременните технологии изместват само радиоапарата, но не и радиовълните, тъй като днес те се слушат през устройствата в джоба ни. Хората ще продължат да слушат радио и в бъдеще, уточни той, като обясни, че разпространението на къси радиовълни е най-сигурната връзка.  \r\nВиктория МЕСРОБОВИЧ-КУВЕНДЖИЕВА", "date": "2019.02.13", "title": "Съби Мезински, колекционер: „Съживяването“ на стар радиоапарат до автентичния му вид отнема най-малко месец"}
{"url": "http://www.focus-news.net/news/2019/02/13/2622920/smolyan-planirani-strelbi-na-voenno-formirovanie-28330-se-provezhdat-na-garnizonnoto-strelbishte-na-podelenieto.html", "text": "Военно формирование 28330 (101-ви Алпийски полк) предупреждава гражданите на Смолян, че през днешния ден, както и на 14 февруари т. г. от 08.00 до 13.30 часа и на 21, 22, 25, 26, 27 и 28 февруари т. г. от 08.00 до 22.00 часа на гарнизонното стрелбище на поделението ще се проведат планирани стрелби. Това съобщиха от пресцентъра на  Община Смолян . За да не допускат инциденти, хората трябва се съобразяват с поставените предупредителни табели и да не навлизат в забранените зони. При намиране на невзривени боеприпаси е необходимо незабавно да се уведоми дежурният по формирование на телефон: 0301/6 30 71.", "date": "2019.02.13", "title": "Смолян: Планирани стрелби на Военно формирование 28330 се провеждат на гарнизонното стрелбище на поделението"}
{"url": "http://www.focus-news.net/news/2019/02/13/2622917/emanuil-yordanov-ministar-na-vatreshnite-raboti-1999-2001-god-evtinoto-reshenie-na-problema-s-tsiganskite-geta-shte-izleze-skapo-na-darzhavata.html", "text": "Евтиното решение на проблема с циганските гета ще излезе скъпо на държавата. Това каза в сутрешния блок „Добро утро, България“ на  Радио „Фокус“  бившият вътрешен министър Емануил Йорданов. По думите му за последните 20 години не е направен необходимият анализ по темата, като се взимат краткосрочни мерки по събаряне незаконните постройки, които са ограничени под натиска на различни организации и крайно недостатъчни. Циганските своеволия са вътрешнополитически проблем на държавата и единствено в нейните ръце е ключът за справяне с проблема, обясни той. „При всички положения държавата разполага с огромен апарат от служители и компетентни държавни органи. При решаването на този проблем всички те трябва да бъдат ангажирани. Но за да се случи това – някой на по-високо ниво трябва да има и желание, и воля. Неправителствените организации май стоят на кранчето, от което текат парите – чуват се някакви шумове по трасето, но дейност – няма никаква. Към тях бих прибавил и тези партии, които се правят, че се занимава с проблемите на ромското население, а всъщност се интересуват единствено с гласовете по време на избори. Не може да подхвърляш по някой-друг лев на хората, за да гласуват и да ги забравяш до следващите избори“, коментира Емануил Йорданов. Той каза още, че концепцията на вицепремиера Красимир Каракачанов е добра индикация, но едва ли ще се стигне до приемането и или реализирането на каквито и да е мерки в правилната посока, на фона на предстоящите избори.  \r\nВиктория МЕСРОБОВИЧ-КУВЕНДЖИЕВА", "date": "2019.02.13", "title": "Емануил Йорданов, министър на вътрешните работи (1999- 2001 год.): Евтиното решение на проблема с циганските гета ще излезе скъпо на държавата"}
{"url": "http://www.focus-news.net/news/2019/02/13/2622921/politico-frantsiya-se-opasyava-ot-zaguba-na-vliyanie-v-sledvashtiya-ep.html", "text": "Изправени пред тежка загуба през майските избори за Европейски парламент, двете традиционни френски партии рискуват да заемат поддържаща роля в играта на двата най-големи политически блока в пленарната зала, коментират в европейската редакция на изданието  Politico . \r\nТова, от своя страна, ще означава по-малко ключови постове за депутатите и по-малко влияние в ЕП за една от основополагащите страни-членки на Общността. Както консервативната Републиканска партия, така и Социалистическата партия са силно засегнати от възхода на Еманюел Макрон и водената от него „Република, напред!“. По-тежко е положението на социалистите, които може да разчитат на подкрепата на пет на сто от избирателите. Ако през май партията не успее да мобилизира оскъдния си електорат, то тя няма да може да изпрати нито един свой представител в ЕП. \r\n„Левицата е толкова дълбоко разделена, че съществува риск да няма французин, който да я представлява в ЕП. Това, пред което сме изправени, е катастрофа“, заяви пред изданието член на екипа от френската делегация от лявоцентристкия блок на социалистите и демократите в законодателен орган. „Това, пред което сме изправени, е катастрофа“. \r\nСпоред последната прогноза на Politico, базирана на проучвания на общественото мнение, Социалистическата партия, която спечели 13 места на последните избори, ще падне на пет места в следващия парламент. Това е сериозен удар за партията, от чиито редици са пионери на европейския проект като Франсоа Митеран и Жак Делор. \r\nНещата изглеждат малко по-добре за Републиканската партия. Предвижда се тя да спечели 11 места в парламента, в сравнение с 20 на последните избори преди пет години. Тереза Герова", "date": "2019.02.13", "title": "Politico: Франция се опасява от загуба на влияние в следващия ЕП"}
{"url": "http://www.focus-news.net/news/2019/02/13/2622925/pregled-na-osnovnite-temi-vav-varnenskiya-pechat.html", "text": "Очна болница може да премине към Медицинския университет“, е водещото заглавие във вестник  „Черно море“ . Реален е вариантът общинската Очна болница да премине на управление към Медицинския университет във Варна. „Обсъдихме състоянието на Очна болница на комисия „Здравеопазване“. Тенденцията от 2 г. е негативна – да се трупат финансови загуби, по-скоро от обективен, отколкото от субективен характер“, заяви в предаването „Европейска Варна“ Тодор Балабанов – председател на Общинския съвет. Той изтъкна, че сериозно е остаряла материалната база в болницата, но Варна и изобщо регионът ни има нужда от такъв тип лечебно заведение, защото е единствено по рода си и предлага специализирана спешна и неотложна помощ за очни заболявания.  \r\n„Отбелязаха 151 г. от рождението на капитан I ранг Димитър Добрев“, е друго заглавие в изданието. С военен ритуал и поднасяне на венци и цветя бе тържествено отбелязана 151-годишнината от рождението на капитан , ранг Димитър Добрев. Инициативата е на Военноморския музей и командването на Военноморските сили. Тържеството се проведе до паметника на капитана пред сградата на музея.  \r\n„Детска книжка издаде Варненската и Великопреславска митрополия“, пише още вестникът. „Притчи за деца“ е заглавието на новата детска книжка, която се издава от Варненската и Великопреславска света митрополия. Тя съдържа 13 притчи за деца от преп. Макарий Велики, преп. Амвросий Оптински и преп. Паисий Светогорец. Прекрасните примери, които са отпечатани в изданието, са завладяващо слово, което по много начини може да стопли детската душа. Целта на книжката е да насочи детския ум към Бога, към молитвата и към извършването на добри дела. Преводът от руски език и оформлението на книжката са дело на екипа на детско списание „Камбанка“. Рисунките са дело на десетима ученици от първи до четвърти клас, които се обучават в школата по рисуване на съвременната художничка и творец презвитера Тереза Зиковска.  \r\n„Варненските археолози откриха нови уникати“, съобщава още изданието. Като изключително успешна определиха изминалата 2018 г. специалистите от Археологическия музей във Варна в Деня на археологията в България. „В голямата си част разкопките през миналата година обхванаха т.нар. резерват – почти цялата Гръцка махала, каза д-р Мария Манолова. „Наш ангажимент е опазването на архитектурата и материалното културно наследство в района. Затова и всички строителни дейности се провеждат под надзора на археолозите според тяхната запазеност след това те подлежат на реставрация и консервация. Извън тези преки задачи имаме изследователски мисии, свързани с проучването на района около Варна“.  \r\n„Реставрират паметника на загиналите в сръбско-българската война“, пише всекидневникът. Реставрация и почистване на Паметника на загиналите приморци в сръбско-българската война се извършва по инициатива на дирекция „Култура и духовно развитие“ към община Варна. Проектът предвижда да бъдат премахнати компрометираните участъци от покритието на монумента, докато се достигне до здрава основа, да се ретушира пластичната украса, да се възстановят надписите и да се освежи и почисти околното пространство. Срокът на изпълнение е 6 месеца.", "date": "2019.02.13", "title": "Преглед на основните теми във варненския печат"}
{"url": "http://www.focus-news.net/news/2019/02/13/2622924/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Температурите варират от -8 до -16 градуса. На места има слаб до умерен вятър и е облачно, което създава усещането за по-ниски температури. По билото на Стара планина и по високите части има мъгла и слаб валеж от сняг. Поради силния вятър и затоплянето тези дни се повишава и лавинната опасност. \r\nПистите в курортите са обработени и лифтовите съоръжения работят във всички туристически курорти, съобразно метеорологичните условия. Инциденти през изминалото денонощие няма.  \r\nОт ПСС съветват туристите да се информират какви са условията за туризъм в планините, преди да поемат на поход. Те съветват още да се кара само по обработените писти, за да се избегнат инцидентите.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.02.13", "title": "ПСС: Лоши са условията за туризъм в планините"}
{"url": "http://www.focus-news.net/news/2019/02/13/2622922/dobrich-prodalzhava-remontat-na-asfaltova-nastilka-po-chast-ot-patya-za-varna.html", "text": "Условията за пътуване в областта са добри, пътните настилки са предимно сухи, предаде кореспондент на  Радио „Фокус” – Варна . Продължава ремонтът на асфалтова настилка по част от пътя за Варна. Срокът за приключване на дейностите е до 29 февруари. В зоните на ремонт движението на превозни средства се регулира с пътни знаци и трябва да се осъществява с повишено внимание. Това важи и за част от околовръстния път на Добрич, където до 28 февруари се извършва ремонт на асфалтова настилка. Движението в участъка от село Кранево в посока Варна е ограничено за движение на МПС над 10 тона. Няма въведени промени в движението на автомобили в областта.  \r\nДо 15 февруари в рамките на интегрирания проект за подобряване на водния сектор в град Добрич (лот 2) ще се работи по ул. „Иван Рилски“, ул. „Иларион Макариополски“, ул. „Абрит“, ул. „Еделвайс“, ул. „Горчиви чешми“,  ул. “Кольо Фичето“, ул. “Иван Х. Вълков“, ул. „Ильо Войвода“, ул. „Райна Княгиня“, ул. „Екзарх Антим I“, ул. „Райко Даскалов“. По лот 3 ще се работи по ул. „Агликина поляна“, жк. „Добротица“,  ул. „Михаил Андреев“, ул. „Димитър Петков“ и ул. „Охрид“. В Добрич времето е ясно, духа слаб до умерен вятър, температурата на въздуха е около 0 градуса. \r\nЖулиета НИКОЛОВА", "date": "2019.02.13", "title": "Добрич: Продължава ремонтът на асфалтова настилка по част от пътя за Варна"}
{"url": "http://www.focus-news.net/news/2019/02/13/2622911/d-r-emil-kabaivanov-nsorb-tryabvat-printsipni-kriterii-za-otpuskane-na-sredstva-na-obshtinite-s-takiva-bsp-nyamashe-da-ima-osnovanie-da-napusne-rakovodstvoto-na-sdruzhenieto.html", "text": "Ако имаше принципни критерии за отпускане на средства на общините, БСП нямаше да имат основание за напускането си от ръководството на Националното сдружение на общините. Това каза за сутрешния блок „Добро утро, България“ на  Радио „Фокус“  д-р Емил Кабаиванов, кмет на Карлово и член на УС на НСОРБ. Той уточни, че обективните критерии, на базата на които да се разпределят средствата, са дължина на пътната и водопроводна мрежа, брой населени места, територия и население. Според него има разделение по политически принцип по оста в-извън властта между общините и кметовете. Без принципни критерии проблемите остават, независимо кой управлява, обърна внимание д-р Емил Кабаиванов. „Проблемът не трябва да бъде решен само с оглед действията на колегите от БСП, а принципно – с поглед за няколко години напред. Единственият начин е с критерии за отпускане на средства на общините, като има два варианта. Единият е те да бъдат само в рамките на целевите субсидии за капиталови разходи, които в момента са около 170 млн. лева за всички общини в България. Необходимо е обаче увеличението на тези средства, за да достигнат 300 млн. лева. В този случай трябва да се изпълняват критериите, по които сега общините получават целева субсидия. Другият вариант е постановленията на Министерски съвет да бъдат за една обща сума за всички общини и според броя на населението, територията и километрите общинска пътна мрежа – да бъдат разпределяни за всяка община – така никой няма да се чувства ощетен“, обясни д-р Емил Кабаиванов. Според него няма да се стигне до по-голямо разделение в НСОРБ. Вчерашните действия на БСП обаче са политически акт, който има връзка с желанието на опозицията да се представи добре на предстоящите евроизбори, уточни той. Ако имаше създадени и въведени принципни критерии за разпределение на средствата между общините у нас, БСП нямаше да имат основание за действията си, допълни кметът на Карлово.  \r\nВиктория МЕСРОБОВИЧ-КУВЕНДЖИЕВА", "date": "2019.02.13", "title": "Д-р Емил Кабаиванов, НСОРБ: Трябват принципни критерии за отпускане на средства на общините – с такива БСП нямаше да има основание да напусне ръководството на сдружението"}
{"url": "http://www.focus-news.net/news/2019/02/13/2622926/blagoevgrad-postanovkata-taynata-vecherya-na-dyakona-levski-shte-bade-predstavena-v-zala-peyo-yavorov-na-18-fevruari.html", "text": "Спектакълът „Тайната вечеря на Дякона Левски“ ще бъде поставен на сцена в Благоевград. Това съобщиха от пресцентъра на  Общината . Постановката е на театър \"Българска армия“ и ще бъде играна на 18 февруари 2019 г. от 19.00 часа в зала „Пейо Яворов“. В нея участват Вeселин Калановски, Антоанета Добрева - Нети, Милен Миланов, Георги Новаков, Стойко Пеев, Александър Дойнов, Георги Къркеланов, Тигран Торосян, Радосвета Василева,Веселин Ранков, Иван Радоев, Владислав Виолинов, Иван Налбантов, Луизабел Николова. Автор на „Тайната вечеря на Дякона Левски“ е Стефан Цанев, режисьор и сценарист Асен Шопов, за костюмите се грижи Цвета Маринова.  \r\nСюжетът разказва за нощта преди обесването на Апостола на свободата. Моментът, в който Дякона ще изповядва сам себе си, а зрителят ще се опита да намери отговор на стряскащите и до днес въпроси за предателството, за идеалите, за цената на свободата. Предателство, идеали, саможертва, грях, прошка, свобода – тези теми от сюжета са скелетът на представлението, върху който актьорите трупат плът и душа. \r\nСпектакълът е с продължителност 2 часа. Билети могат да бъдат закупени на касата на зала \"Пейо Яворов\". Предвидени са отстъпки за ученици. За резервации и информация - 0884/ 115 138 и 0877/ 373 489.", "date": "2019.02.13", "title": "Благоевград: Постановката „Тайната вечеря на Дякона Левски“ ще бъде представена в зала „Пейо Яворов“ на 18 февруари"}
{"url": "http://www.focus-news.net/news/2019/02/13/2622927/ministar-krasimir-valchev-mezhdu-20-i-25-mln-lv-godishno-otivat-pri-uchitelite-za-dopalnitelno-obuchenie-za-integratsiya-na-maltsinstvata.html", "text": "Годишно между 20 и 25 млн. лв. отиват при учителите за допълнително обучение за интеграция на малцинствата. Това каза министърът на образованието и културата Красимир Вълчев в интервю за предаването „Тази сутрин“ по  бТВ . Във връзка с промените във висшето образование, министър Вълчев коментира, че се провежда политика за преструктуриране на приема. „Имаме висок процент нерационален прием, който избуя основно в стопанските и правните науки. От няколко години негативният демографски тренд от края на века дойде и във висшето образование. Ние стартираме политика за преструктурирането на приема и финансирането - намаляваме приема в професионални направления като „Икономика“, „Право“ и „Администрация и управление“, а увеличаваме приема в други, където се очаква недостиг – инженерните, педагогическите, аграрните науки и др. Предоставяме допълнително втори стипендии и финансиране на висшите училища“, обясни Вълчев. Той посочи, че финансирането на един учащ в Стопанската академия в Свищов се увеличава близо 20% на фона на намаления прием. „Държавната политика за намаляване на приема е само един от проблемите на това учебно заведение. В този район например имаме четири висши училища, които предлагат обучение в направление „Икономика“ и това е сред основните проблеми на академията“, заяви Вълчев. „Най-драматичният недостиг през следващите години ще бъде в аграрните, природо-математическите и инженерните науки. Секторът „Образование“ ще има най-голям недостиг на кадри след 10-15 години. Затова трябва да провеждаме целенасочена политика“, коментира образователният министър.  \r\nВълчев посочи, че най-добрият инструмент за дългосрочна интеграция на малцинствата е образованието. „Стартираме два проекта за допълнително обучение по български език за децата, на които това не е майчин език. Годишно между 20 и 25 млн. лв. отиват при учителите за допълнително обучение за интеграция на малцинствата“, обясни той.", "date": "2019.02.13", "title": "Министър Красимир Вълчев: Между 20 и 25 млн. лв. годишно отиват при учителите за допълнително обучение за интеграция на малцинствата"}
{"url": "http://www.focus-news.net/news/2019/02/13/2622929/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Двудневната среща в Брюксел на министрите на отбраната на НАТО, кризата в Испания във връзка с процеса срещу каталунските лидери и гласуването на бюджета, както и предстоящите избори за ЕП са част от основните теми, върху които акцентират водещите европейски издания. \r\n***  Министрите на отбраната на 29-те държави-членки на НАТО се събират в Брюксел на двудневна среща, в рамките на която за първи път ще обсъдят последиците от разпадането на Договора за ракети със среден и малък обсег (ДРСМО), припомня германският национален ежедневник  Die Frankfurter Allgemeine Zeitung . \r\nСпоред генералния секретар на НАТО Йенс Столтенберг ще бъде направен още един опит за спасяване на споразумението между САЩ и Русия. Това ще се случи до месец август, когато изтича шестмесечния срок, след който САЩ ще излязат от договора. В същото време обаче Алиансът иска да започне планирането на мерките, които Организацията на Северноатлантическия пакт следва да предприеме в условията на прекратяване на ДРСМО. \r\nМалко вероятно е да се вземе решение за отговора на НАТО на предполагаемите нарушения от страна на Русия до изтичането на шестмесечния срок на американското предизвестие.  \r\nДруга тема на двудневната среща на министрите в Брюксел е увеличаването на разходите за отбрана на държавите-членки. Очаква се в дискусиите по въпроса да има голямо напрежение, подчертават от редакцията. \r\n***  Процесът срещу 12-те каталунски лидери, изправени пред съда заради ролята им в организирането на референдума и обявяване на декларацията за независимост, може да бутне централното правителство в Мадрид, коментира водещият австрийски национален ежедневник  Der Strandard . \r\nКаталунските сепаратисти подкрепят правителството на малцинството на премиера Педро Санчес (ИСРП) и ако откажат да одобрят предложения бюджет, иберийското кралство ще бъде изправено пред нови избори. Яснота по въпроса може да има още днес, когато ще бъде проведено гласуването. Подкрепата на каталунските депутати за Санчес изглежда съмнителна – в съдебната зала те разкритикуваха остро правителството на министър-председателя и заплашиха да не дадат „зелена светлина“ на предложения от кабинета му проектобюджет. \r\nПо всяка вероятност полза от нови избори ще извлече партията „Вокс“, която не е представена в парламента, но според анкетите има всички шансове това да се случи след следващото гласуване в Испания. \r\n***  Изправени пред тежка загуба през майските избори за Европейски парламент, двете традиционни френски партии рискуват да заемат поддържаща роля в играта на двата най-големи политически блока в пленарната зала, коментират в европейската редакция на изданието  Politico . \r\nТова, от своя страна, ще означава по-малко ключови постове за депутатите и по-малко влияние в ЕП за една от основополагащите страни-членки на Общността. Както консервативната Републиканска партия, така и Социалистическата партия са силно засегнати от възхода на Еманюел Макрон и водената от него „Република, напред!“. По-тежко е положението на социалистите, които може да разчитат на подкрепата на пет на сто от избирателите. Ако през май партията не успее да мобилизира оскъдния си електорат, то тя няма да може да изпрати нито един свой представител в ЕП. \r\n„Левицата е толкова дълбоко разделена, че съществува риск да няма французин, който да я представлява в ЕП. Това, пред което сме изправени, е катастрофа“, заяви пред изданието член на екипа от френската делегация от лявоцентристкия блок на социалистите и демократите в законодателен орган. „Това, пред което сме изправени, е катастрофа“. \r\nСпоред последната прогноза на Politico, базирана на проучвания на общественото мнение, Социалистическата партия, която спечели 13 места на последните избори, ще падне на пет места в следващия парламент. Това е сериозен удар за партията, от чиито редици са пионери на европейския проект като Франсоа Митеран и Жак Делор. \r\nНещата изглеждат малко по-добре за Републиканската партия. Предвижда се тя да спечели 11 места в парламента, в сравнение с 20 на последните избори преди пет години. \r\n***  Всеки, който разглежда терористична пропаганда веднъж онлайн, може да бъде пратен в затвора за срок до 15 години по силата на нови закони, които предизвикаха проблеми с правата на човека, пише британският вестник  Independent . \r\nДепутатите призоваха правителството да премахне плановете за криминализиране на разглеждането на „информация, полезна за лице, което извършва или подготвя терористичен акт“. \r\nСамо журналисти, академични изследователи или хора, които „нямат никаква причина да вярват“, че са имали достъп до терористична пропаганда, са освободени. \r\nСлужителите по сигурността казаха за  Independent , че ще се упражнява свобода на действие и законът ще помогне за преследване на екстремисти в случаите, когато други престъпления не могат да бъдат доказани или за предотвратяване на радикализация. \r\nНовият закон беше представен като част от Закона за борба с тероризма и сигурността на границите, който получи одобрение тази година. \r\nМиналия месец министърът на сигурността Бен Уолъс заяви пред депутатите, че законът ще помогне за преследването на чуждестранни бойци, но той не може да се приложи със задна дата за стотици поддръжници на „Ислямска държава“, които вече са се върнали в Обединеното кралство. \r\n„Всички ние се борим на Запад, за да се справим с възникващата заплаха от чуждестранни бойци“, каза той. „Членовете от двете страни на парламента с право се ядосват, когато чуждестранни бойци се върнат и не можем да ги преследваме, защото събирането на доказателства за по-дълбоки и по-сложни престъпления е много предизвикателно“. \r\nКори Стоутън заяви: „Въпреки поредицата от изменения, донесени от съгласувана кампания, този закон остава сериозна заплаха за нашите човешки права. Ненужно допринася за изобилието на съществуващо законодателство за борба с тероризма, въвеждайки тежки присъди за злоупотреби, свързани с пътувания в чужбина и сърфиране в интернет“. \r\nОсъдените терористи ще бъдат задължени да предоставят допълнителна информация на полицията подобно на регистрираните извършители на сексуални престъпления, а законът също така включва нова власт за задържане на лица, заподозрени във „враждебна държавна дейност“ на пристанищата и границите. \r\nМинистърът на вътрешните работи Саджид Джавид заяви, че терористичните атаки през 2017 г. и отравянето в Солсбъри са показали заплахата от терористите и враждебните държави във Великобритания. \r\n„Опазването на човешката безопасност е моята работа номер едно и това важно законодателство ще помогне за това“, добави той. „Законът за борба с тероризма и сигурността на границите дава на полицията необходимите правомощия, за да разкрият заговорите и да накажат онези, които искат да ни наранят“. \r\n***", "date": "2019.02.13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/02/13/2622928/sofiya-146-dushi-sa-nastaneni-v-krizisniya-tsentar-za-bezdomni-hora-prez-izminaloto-denonoshtie.html", "text": "146 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи за  Агенция „Фокус”  Йорданка Темелкова - директор на Центъра. По думите ѝ нощта в Кризисния център е преминала спокойно, без инциденти и извънредни ситуации. \r\nИрина ИВАНОВА", "date": "2019.02.13", "title": "София: 146 души са настанени в Кризисния център за бездомни хора през изминалото денонощие"}
{"url": "http://www.focus-news.net/news/2019/02/13/2622931/hristo-grigorov-bchk-neobhodim-e-zakon-za-dobrovolchestvoto-s-koyto-da-se-regulirat-otnosheniyata-s-rabotodatelite.html", "text": "Необходим е закон за доброволчеството, с който да се регулират отношенията с работодателите. Това каза за сутрешния блок „Добро утро, България“ на  Радио „Фокус“  председателят на Българския червен кръст (БЧК) Христо Григоров. По думите му една добра законова рамка би могла да регулира отношенията между работодателите и работниците, които едновременно с това са и доброволци. Правата и задълженията и на двете страни трябва да бъдат на първо място изяснени, а след това и защитавани, посочи Христо Григоров, като уточни, че тези взаимоотношения са уредени почти в цяла Европа. Спасеният човешки живот и подадената ръка са несъизмерими с еднодневно отсъствие от работа, добави още той. „От една страна работодателите имат право – те плащат заплати и искат тези хора да работят без значение дали работата им е на бюро или в движение. Но доброволците са хора, обучени да помагат на нуждаещите се и да спасяват човешки животи. За да бъде доброволец, човек трябва да убеден в каузата на това, което прави, трябва да има голямо сърце и да носи в него това, което ние сме предали на децата си, а сме наследили от нашите баби и дядовци – да бъдем добри, да бъдем милосърдни и готови да подадем ръка. Това правят близо 20 хиляди млади хора у нас“, коментира Христо Григоров. Той каза още, че доброволците нямат нужда от каквито и да било нормативни актове, за да подадат ръка в нужда и именно тяхната готовност и съдействие са силата на Българския червен кръст. Председателят на хуманитарната организация припомни, че над 200 хиляди членове на червения кръст помагат на нуждаещите се напълно безвъзмездно. Единствената облага на доброволеца, обясни Христо Григоров, е благодарността в очите на нуждаещите се. Той призова да променим отношението си към тези, които подават ръка в нужда, защото милосърдието и съпричастността дълбоко в сърцето на българина заслужават уважение.  \r\nВиктория МЕСРОБОВИЧ-КУВЕНДЖИЕВА", "date": "2019.02.13", "title": "Христо Григоров, БЧК: Необходим е закон за доброволчеството, с който да се регулират отношенията с работодателите"}
{"url": "http://www.focus-news.net/news/2019/02/13/2622930/varna-suhi-sa-patnite-nastilki-v-oblastta.html", "text": "Пътните настилки във Варна и областта са сухи. Движението по автомагистрала „Черно море“ след Варна се осъществява двупосочно в едно платно в посока Бургас, предаде репортер на  Радио „Фокус“ – Варна . В участъка Кранево – Варна от път І-9 при км 83 е ограничено преминаването на моторни превозни средства над 10 тона. Обходният маршрут е през Кичево и Оброчище. На територията на Областното пътно управление няма други временно въведени ограничения за движение на моторни превозни средства. \r\nЗатруднено е придвижването в град Варна поради затварянето на част от бул. „Цар Освободител“ във връзка с изграждането на бул. „Васил Левски“. Временна организация на движение е въведена при кръстовището на булевардите „Васил Левски“ и „Цар Освободител“. В посока от центъра на града към кварталите пълното затваряне на булеварда е сигнализирано още при кръстовището на бул. „Цар Освободител“ с ул. „Пирин“ и ул. „Битоля“. Целта е да бъдат избегнати максимално транспортни затруднения по ул. „Отец Паисий“, която e основен обходен маршрут. При кръстовището с ул. „Отец Паисий“ се извършва отклоняване на движението за автомобили и за градския транспорт, с изключение на колите на живеещите в кооперациите на ул. „Чавдар войвода“. За движещите се в посока към центъра отклоняването на движението е по новоизграденото северно обслужващо платно на бул. „Васил Левски“ до достигане на кръговото кръстовище с бул. „Сливница“. Задръствания се образуват по бул. „Сливница“ и ул. „Отец Паисий“. \r\nСияна БУХЛАРСКА", "date": "2019.02.13", "title": "Варна: Сухи са пътните настилки в областта"}
{"url": "http://www.focus-news.net/news/2019/02/13/2622923/blagoevgrad-brifing-vav-vrazka-sas-spetsializirana-politseyska-operatsiya-po-spazvane-na-pravilata-za-dvizhenie-ot-peshehodtsite-shte-se-provede-v-odmvr.html", "text": "Брифинг във връзка със специализирана полицейска операция по спазване на правилата за движение от пешеходците ще се проведе от 14.00 часа в ОДМВР – Благоевград. Това съобщиха от пресцентъра на  ОДМВР – Благоевград .", "date": "2019.02.13", "title": "Благоевград: Брифинг във връзка със специализирана полицейска операция по спазване на правилата за движение от пешеходците ще се проведе в ОДМВР"}
{"url": "http://www.focus-news.net/news/2019/02/13/2622933/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-fevruari.html", "text": "„Софийска вода” временно ще прекъсне водоснабдяването в някои части на столицата на 14 февруари. Това съобщиха от пресцентъра на  дружеството . \r\nВъв връзка с диагностика на уличен водопровод на ул. „Ген. Казмир Ернрот“ в жк. „Люлин 9“ се налага спиране на водоподаването от 10.00 до 18.00 часа на клиентите на „Софийска вода”, живеещи в: бл. 954, бл. 955, търговски обекти, автосервиз зад бл. 912. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 954 и бл. 955. \r\nВъв връзка с подмяна на сградно водопроводно отклонение на ул. „Зелено дърво“ в жк. „Лозенец“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Зелено дърво“ и ул. „Малуша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зелено дърво“ ъгъла с ул. „Малуша“. \r\nВъв връзка с подмяна на спирателни кранове на ул. „Люлинско поточе“ кв. „Горна баня“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Дъга“, ул. „Мечта“, ул. „Лазурно утро“, ул. „Буен поток“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пладнище“ ъгъла с ул. „Лазурно утро“. \r\nВъв връзка с подмяна на спирателни кранове на ул. „Момина сълза“ кв. „Суходол“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „3-ти март“, ул. „Овчо поле“ в участъка от ул. „3-ти март“ до ул. „Траян Танев“, ул. „Люлинска“ от ул. „Овчо поле“ до ул. „Бъдеще“ и ул. „Момина сълза“ от ул. „3-ти март“ до ул. „Траян Танев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „3-ти март“ ъгъла с ул. „Момина сълза“. \r\nВъв връзка с реконструкция на уличен водопровод на ул. „Ген. Иван Колев“ в кв. „Кръстова вада“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Емилиян Станев“ от ул. „Проф. Марин Големинов“ до ул. „Никола Крушкин - Чолака“; ул. „Ивайло Петров“, ул. „Йосиф Брадати“, ул. „Никола Крушкин - Чолака“ от  № 10 до № 16, ул. „Ген. Иван Колев“ от ул. „Димитър Манчев“ до ул. „Проф. Марин Големинов“, ул. „Иван Колев“ от № 40 до № 46. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Емилиян Станев“ ъгъла с ул. „Димитър Манчев“. \r\nВъв връзка с монтаж на пожарен хидрант на ул. „Рудината“ в с. Лозен се налага спиране на водоподаването от 09.00 до 16.45 часа на клиентите на „Софийска вода”, живеещи в района на: ул. „Свети Спас“ и ул. „Рудината“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сергин Сердарски“ ъгъла с ул. „Рудината“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.13", "title": "„Софийска вода” временно ще прекъсне водоснабдяването в някои части на столицата на 14 февруари"}
{"url": "http://www.focus-news.net/news/2019/02/13/2622932/dragomir-stoynev-bsp-parlamentat-i-pravitelstvoto-sa-izcherpani-zatova-e-nay-dobre-da-otivame-na-izbori.html", "text": "Парламентът е изчерпан, правителството също, защото не може да запълни работата на парламента, и затова е най-добре да отиваме на избори. Това каза заместник-председателят на ПГ на „БСП за България“ Драгомир Стойнев в началото на пленарното заседание, предаде репортер на  Агенция „Фокус“ . Стойнев заяви, че за втора седмица дневният ред на парламента е незапълнен и има изключително малко точки. „БСП търси дебат, БСП търси истината. За втора седмица се получава това нещо. Мисля, че е изключително срамно да се предлага такъв дневен ред, при положение, че опозицията има законопроекти, които дори не са гледани в комисия“, каза Стойнев. Той изброи промените в Закона за публичните финанси, Закона за ползването на земеделски земи. „По този начин е срамно да продължава работа този парламент. Това показва едно. Първо, че вас ви е срам от законодателството, което влиза. Вие сте изцяло некомпетентни да свършите своята работа, а за нас означава, че този парламент е изчерпан. Правителството е изчерпано, защото не може да запълни работата на парламента и затова е най-добре да отиваме на избори“, допълни Стойнев.  \r\nОт своя страна председателят на парламента Цвета Караянчева обърна внимание на опозицията, че всяка сряда имат възможност да правят предложения по дневния ред, а всяка първа сряда от месеца могат на ротационен принцип да залагат в дневния ред на парламента свои законодателни инициативи.  \r\nВ процедура по начина на водене Драгомир Стойнев отговори на Цвета Караянчева и припомни, че миналата седмица бе първата сряда на месеца. „Ние се възползвахме от това наше правило и вие дори не пожелахте да кажете една дума за този законопроект. Това е парламентарна трибуна, за която трябва да водим политически дебат“, допълни Стойнев.  \r\nДеница КИТАНОВА", "date": "2019.02.13", "title": "Драгомир Стойнев, БСП: Парламентът и правителството са изчерпани, затова е най-добре да отиваме на избори"}
{"url": "http://www.focus-news.net/news/2019/02/13/2622934/veliko-tarnovo-tir-e-izlyazal-ot-patnoto-platno-na-patya-veliko-tarnovo-ruse-sled-razklona-za-selo-krusheto-dvizhenieto-e-vremenno-ogranicheno.html", "text": "ТИР е излязъл от пътното платно на пътя Велико Търново – Русе, след разклона за село Крушето, съобщи слушател на  Радио „Фокус“ – Велико Търново . Движението е временно ограничено. В момента превозното средство се отстранява от платното. На място има полицейски патрул. Пътните настилки са мокри и хлъзгави, но почистени. \r\nТИР е аварирал и на главен път София – Варна, след село Шереметя. Движението е затруднено. Образувала се е колона от автомобили. \r\nНадежда КРЪСТЕВА", "date": "2019.02.13", "title": "Велико Търново: ТИР е излязъл от пътното платно на пътя Велико Търново – Русе, след разклона за село Крушето, движението е временно ограничено"}
{"url": "http://www.focus-news.net/news/2019/02/13/2622936/pregled-na-osnovnite-temi-v-shumenskiya-pechat.html", "text": "„Световните танцови шампиони на СУ „Сава Доброплодни“ с престижна награда“, е водещото заглавие във вестник  „Шуменска заря“  Танцовият състав „Луди млади“ при СУ „Сава Доброплодни“ е удостоен с най-голямата награда в раздел танци на Националния конкурс „Път към славата“, провел се в София от 8 до 10 февруари. Възпитаниците на хореографа Борис Иванов са получили покана за участие в гала концерта на 16 февруари 2019 година в столицата, а на него е връчена грамота за високи творчески постижения. В конкурсната част танцьорите са впечатлили журито с представянето на танците „Средногорки“, хореография - Г. Хинов, и „Коледари“, хореография - Т. Тончев.  \r\n„Делото срещу финансовата корекция на проект се отложи за месец март“, съобщава ежедневникът. В писмено становище, а не с представител в съда, Община Шумен обжалва решението, което е взел управляващият орган на Оперативна програма „Региони в растеж“.  \r\nВ броя е поместено интервю с адвокат Калоян Топалов, процесуален представител на МРРБ в съдебното дело в Административен съд-Шумен. На стр. 3 в броя е публикувано и интервю с Цветан Цветанов, заместник-председател на ПП ГЕРБ. По думите му ГЕРБ се цели в европейските избори, като иска седем евродепутати.", "date": "2019.02.13", "title": "Преглед на основните теми в шуменския печат"}
{"url": "http://www.focus-news.net/news/2019/02/13/2622937/sport-uefa-smeni-sadiyata-na-ayaks-real-madrid.html", "text": "УЕФА смени главния съдия на първия осминафинален мач от Шампионската лига между Аякс и Реал Мадрид, съобщава руският \"Спорт Експрес\". \r\nПървоначално срещата трябваше да бъде ръководена от поляка Шимон Марчиняк, но в последствие той беше заменен от словенеца Дамир Скомина, а негови помощници ще бъдат сънародниците му Юре Прапротник и Роберт Вукан. Марчиняк все пак ще обслужва мача като арбитър на системата за видеоповторения (ВАР). \r\nДвубоят ще се играе от 22.00 часа българско време в Амстердам.", "date": "2019.02.13", "title": "Спорт: УЕФА смени съдията на Аякс – Реал Мадрид"}
{"url": "http://www.focus-news.net/news/2019/02/13/2622939/parlamentat-prie-na-vtoro-chetene-promeni-v-zakona-za-zashtita-ot-vrednoto-vazdeystvie-na-himicheskite-veshtestva-i-smesi.html", "text": "Парламентът прие на второ четене промени в Закона за защита от вредното въздействие на химическите вещества и смеси, свързани с музикалните тръбни органи, предаде репортер на  Агенция „Фокус“ . Промените бяха внесени от Министерски съвет и транспонират европейска директива. Чрез нея се прецизира обхватът на изискванията за ограничаване употребата на определени опасни вещества с цел да се обхванат електрическото и електронното оборудване, които се пускат на пазара от 22 юли 2019 г. Същевременно със законопроекта се въвеждат различни преходни периоди за повторната употреба на резервни части за съответните категории електрическо и електронно оборудване. С промените се разширява списъкът на изключенията от забраната за съдържание на опасни вещества над пределно допустимата концентрация. В него се включват музикалните тръбни органи. В сега действащото законодателство изключение правят още оборудванията, необходими за опазване на основните интереси на България, включително оръжия, боеприпаси, бойни продукти; оборудване, предназначено за изпращане в космическото пространство и мобилни устройства, които не са предназначени за движение по пътища, предоставени изключително за професионална употреба и други.  \r\nДеница КИТАНОВА", "date": "2019.02.13", "title": "Парламентът прие на второ четене промени в Закона за защита от вредното въздействие на химическите вещества и смеси"}
{"url": "http://www.focus-news.net/news/2019/02/13/2622935/daniela-koleva-unitsef-balgariya-postigna-ogromen-uspeh-v-deinstitutsionalizatsiyata-na-detsa.html", "text": "България постигна огромен успех в деинституционализацията на деца. Това каза Даниела Колева, директор на програмата „Закрила на детето“ към УНИЦЕФ, в интервю за   Агенция „Фокус“ . „Виждаме че в началото на 2000 година децата в домове зарезидентна грижа, са били по официална статистика над 30 000. През 2010 година над 7 500 деца живеят в институции, а техният брой в края на 2017 година е намалял до над 900 деца. Това е около 85% спад, което е огромно постижение. Много е важно да се каже, че променяме отношението към децата с увреждания. Виждаме как всички домове за деца с увреждания в страната се закриват и това става благодарение на развитието на голяма мрежа от услуги в общността и развитието на приемната грижа, за което и ние съдействаме, като агенция на ООН. Но всъщност, за нас е наистина важно промяната на отношението към децата и за това, че не е редно те да бъдат затваряни в големи домове и изолирани от общностите от училище и от останалите“, посочи Колева. \r\nПо думите ѝ друга положителна промяна и тема, по която се наблюдава напредък  в страната, е тази за ранното детско развитие, което все повече излиза като приоритет за България. „Миналата година бе една от темите, които България постави като приоритет по време на председателството на Европейския съюз. Надяваме се и тук, по тази линия скоро да има приета национална стратегия и интегриран подход между ключовите министерства, които отговарят за децата“, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.02.13", "title": "Даниела Колева, УНИЦЕФ: България постигна огромен успех в деинституционализацията на деца"}
{"url": "http://www.focus-news.net/news/2019/02/13/2622940/hristo-grigorov-bchk-izgrazhdat-se-molove-i-luksozni-hoteli-vmesto-baseyni-balgarskite-detsa-imat-nuzhda-ot-mesta-za-pluvane.html", "text": "Изграждат се молове и луксозни хотели вместо басейни – българските деца имат нужда от места за плуване. Това каза за сутрешния блок „Добро утро, България“ на  Радио „Фокус“  председателят на Българския червен кръст (БЧК) Христо Григоров. Връщането на дисциплината плуване като задължителна част от образователната програма в училище е въпрос от изключителна важност у нас, уточни той. „Когато аз бях ученик, задължително ни водеха на басейн да плуваме. Всички, които завършихме, умеехме да плуваме. Не може в Германия над 90% от населението да плува, а в България – тогава беше около 23%, а днес, когато населението е с 2-3 млн. души по-малко, то и хората  с такива умения остават все по-нисък процент от цялото общество“, коментира Христо Григоров. Той обърна внимание на проучванията, които извеждат липсата на движение при младежите като основна причина за сърдечносъдовите проблеми и затлъстяването. Благодарение на плуването освен, че ще се движат по-активно, българските деца ще имат възможност за добра реализация, от една страна, и за отклоняване на влиянието на улицата и мобилните устройства – от друга, обясни председателят на БЧК.  \r\nВиктория МЕСРОБОВИЧ-КУВЕНДЖИЕВА", "date": "2019.02.13", "title": "Христо Григоров, БЧК: Изграждат се молове и луксозни хотели вместо басейни – българските деца имат нужда от места за плуване"}
{"url": "http://www.focus-news.net/news/2019/02/13/2622941/varna-peshehodets-e-s-opasnost-za-zhivota-sled-paten-intsident-v-devnya.html", "text": "Пешеходец е с опасност за живота след пътен инцидент на територията на град Девня. Това съобщиха за  Радио „Фокус“ – Варна  от сектор „Пътна полиция“ при ОДМВР – Варна.  \r\nПо данни на дежурния диспечер през изминалото денонощие на територията на областния център са обслужени 6 пътнотранспортни произшествия. Трима души са пострадали в три от катастрофите. При останалите инциденти са констатирани само материални щети. \r\nСияна БУХЛАРСКА", "date": "2019.02.13", "title": "Варна: Пешеходец е с опасност за живота след пътен инцидент в Девня"}
{"url": "http://www.focus-news.net/news/2019/02/13/2622943/gabrovo-ne-sa-postapvali-signali-za-intsidenti-na-teritoriyata-na-oblastta-vav-vrazka-sas-silniya-vyatar-prez-vcherashniya-den.html", "text": "Не са постъпвали сигнали за инциденти на територията на област Габрово във връзка със силния вятър през вчерашния ден. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Противопожарните екипи са реагирали на общи три сигнала през изминалото денонощие – за два инцидента без преки материални загуби и един - с материални щети. Малко след 23.00 часа снощи е получено съобщение за пожар в ел. табло в жилищен блок на ул. „Стефан Стамболов” в град Дряново. При пожара е изгоряло ел. таблото.  \r\nЛуиза ТРАНЧЕВА", "date": "2019.02.13", "title": "Габрово: Не са постъпвали сигнали за инциденти на територията на областта във връзка със силния вятър през вчерашния ден"}
{"url": "http://www.focus-news.net/news/2019/02/13/2622942/otbelyazvame-svetovniya-den-na-radioto.html", "text": "Отбелязваме Световния ден на радиото. Към 2017 година в страната има 85 радиооператори. Това сочи  статистика на Националния статистически институт . За сравнение, през 2012 година техният брой е бил 87.  \r\nПрез 2017 година 49.9% от програмата на радиостанциите са запълнени от музика, 26.3% са за информационни емисии и новини, 18.5% - за актуални, културни, спортни, забавни или образователни предавания и 5.4% - за реклами. През 2012 година 43.5% от програмата на радиооператорите са за музика. За новини и информационни емисии са отделяни 30.5% , 22.8 – за актуални предавания и 3.2% - за реклами. \r\nНа 13 февруари 1946 г. „гласът“ на Обединените нации за първи път прозвучава в ефира на радиото на ООН. По инициатива на ЮНЕСКО от 2011 г. на тази дата се отбелязва Световният ден на радиото.  \r\nПрез 2019 г. инициативата преминава под мотото „Диалог, толерантност и мир“. Националният статистически институт отбелязва Световния ден на радиото с актуална статистическа информация за радиоефира в България.", "date": "2019.02.13", "title": "Отбелязваме Световния ден на радиото"}
{"url": "http://www.focus-news.net/news/2019/02/13/2622945/premierat-boyko-borisov-provezhda-sreshta-s-bivshiya-glavnokomandvasht-na-silite-na-nato-v-evropa-gen-uesli-klark.html", "text": "Министър-председателят Бойко Борисов провежда среща с бившия главнокомандващ на силите на НАТО в Европа генерал Уесли Кларк в Министерски съвет, предаде репортер на  Агенция „Фокус“ . По време на срещата пред ген. Кларк ще бъде представена работата на Междуведомствения координационен център за противодействие на контрабандата. След срещата ще бъде даден брифинг за медиите. \r\nЦветилена СИМЕОНОВА", "date": "2019.02.13", "title": "Премиерът Бойко Борисов провежда среща с бившия главнокомандващ на силите на НАТО в Европа ген. Уесли Кларк"}
{"url": "http://www.focus-news.net/news/2019/02/13/2622944/stanislava-stoyanova-gerb-ochakvaniyata-na-mzhg-sa-okolo-200-hil-zemedelski-stopanstva-da-popadnat-v-obhvata-na-prebroyavaneto-prez-2020-g.html", "text": "Очакванията на МЗХГ са около 200 хил. земеделски стопанства да попаднат в обхвата на преброяването през 2020 г. Това каза народният представител от ПГ на ГЕРБ Станислава Стоянова по време на дебата по Закона за преброяване на земеделските стопанства в Република България през 2020 г., предаде репортер на  Агенция „Фокус“ . „Целта е да се уреди подготовката, организацията и уреждането на преброяването на земеделските стопанства в Република България през 2020 г.“, обясни Стоянова. „За България това е третото преброяване от такъв мащаб. Първото е проведено през 2003 г., второто през 2010 г., а сега предстои третото подобно преброяване“, посочи тя. „През 2003 г. обект на анкетиране са били 640 хил. стопанства. През 2010 г. 370 хил. стопанства. Сега очакванията на МЗХГ са стопанствата, които ще отговорят на заложените в Приложение 2 от законопроекта критерии и ще попаднат в обхвата на преброителния процес ще са около 200 хил.“, заяви депутатът от ПГ на ГЕРБ. „Междувременно на всеки три години се извършва изследване на структурата на земеделските стопанства. Там се обхващат около 40 хил. стопанства, които са определени на базата на извършен риск анализ. Едновременно с това ежегодно се провежда изследване на счетоводната земеделска статистическа информация“, допълни Стоянова. По думите й с тези дейности се цели осигуряването на надлежна, детайлна и изчерпателна информация за структурата на земеделските стопанства в страната.  \r\nДеница КИТАНОВА", "date": "2019.02.13", "title": "Станислава Стоянова, ГЕРБ: Очакванията на МЗХГ са около 200 хил. земеделски стопанства да попаднат в обхвата на преброяването през 2020 г."}
{"url": "http://www.focus-news.net/news/2019/02/13/2622947/kyustendil-regionalnata-biblioteka-predstavya-patuvashti-izlozhbi-za-vinoto.html", "text": "Библиотеката в Кюстендил представя пътуващи изложби за виното. Това съобщи за  Радио „Фокус” – Кюстендил  София Пейчева, директор на Регионална библиотека „Емануил Попдимитров” – Кюстендил. Изложбите са дело на библиотеката в Русе и ще бъдат представени в отдел „Изкуство” от 17.30 часа. „В навечерието на празника на виното и любовта каним жителите на Кюстендил на изложба, посветена на виното. В залата на отдел „Изкуство“ ще бъдат експонирани две пътуващи изложби дело на Регионална библиотека Русе -„Ex vino – ex veritas“ – наградени творби от Дванадесети международен конкурс за екслибриси и карикатури, посветени на виното”, посочи София Пейчева. Ще бъдат експонирани и книги от фонда на Регионална библиотека – Кюстендил, които разкриват виното във всички аспекти – като култура, като вдъхновение, като спътник в ежедневието. \r\nВенцеслав ИЛЧЕВ", "date": "2019.02.13", "title": "Кюстендил: Регионалната библиотека представя пътуващи изложби за виното"}
{"url": "http://www.focus-news.net/news/2019/02/13/2622948/ombudsmanat-maya-manolova-zasega-nyamam-namerenie-da-smenyam-rabotata-si.html", "text": "В момента нямам никакви намерения да сменям работата си. Това заяви пред  БНР  омбудсманът Мая Манолова в отговор на въпрос дали смята да участва в някой от предстоящите избори. Тя не изключи възможността обаче да си промени намеренията: „Отношенията ми с институциите, с властта стават все по-обтегнати. Не им харесва това, че не спестявам никому нищо. Смятам да продължа в този дух – това е ролята на омбудсмана – да защитава гражданите и да атакува всяко решение, което ги ощетява, и да не мълчи пред нито една несправедливост в обществото”. „Ще си върша работата, ако ме оставят да си върша работата. В момента, в който това стане безсмислено, когато всяко мое предложение бива бламирано и атаките продължават, мога и да преосмисля намеренията си. Каузата на справедливостта и правата на хората е моя кауза, независимо в какво качество я защитавам“, обяви Мая Манолова. Мандатът й изтича през юли следващата година. Тя очаква да започнат да ѝ се поставят условия преди евентуален втори мандат и не очаква подкрепа за такъв от всички парламентарни групи. \r\nОмбудсманът коментира и внесените промени в изборното законодателство. Според нея предложенията не решават проблеми и са в посока на ограничаване правата на избирателите. Тя определи част от предложенията като изключително притеснителни, едно от тях е за необжалваемостта на решения на избирателни комисии. „Прехвърлянето на съдебния контрол по места – вместо ВАС да се произнася като касационна инстанция за актовете на ЦИК, сега това ще се преценява от местните административни съдилища. Това гази Конституцията, нарушава принципа на правовата държава, правото на защита. Няма да се поколебая, ако това предложение стане факт, да го атакувам пред Конституционния съд“, декларира Мая Манолова. Според нея изключително притеснително е предложението за обезсмисляне на преференцията. Интересите на избирателите са различни, категоричен бе омбудсманът. Тя определи като абсурден дебата за процедурата за подмяна състава на ЦИК. Според нея има достатъчно време до европейските избори, за да може да започне работа нова ЦИК: \"Винаги, когато в последния момент са променяни изборни правила, това обикновено наказва тези, които ги променят\". \r\nМанолова коментира и Концепцията за интеграция на ромите на вицепремиера Красимир Каракачанов. Според нея стратегически документ не може да бъде насочен към един етнос. Тя би подкрепила част от мерките, но ако те са насочени към всички, не само към ромите.  \r\nОмбудсманът лично се ангажира с инициатива, при която в столичния храм „Св. Св. Кирил и Методий“ отвори врати социална кухня. Там доброволци раздават топла супа и човешко отношение на всеки. Манолова се надява този пример да бъде „заразен“. \r\n„Идеята беше не просто да дадем топъл обяд и храна в студените зимни дни на нуждаещите се хора, но и да ги подкрепим с човешко отношение, с топлина, съпричастност. Кухнята се превръща и в място, където се обсъждат проблеми“, разказа Манолова. Тя добави, че се планира кухнята да работи до Великден, но ако се намерят възможности – тя ще продължи да работи. Омбудсманът призова всеки да отдели 1 час от времето си и да се включи в инициативата.", "date": "2019.02.13", "title": "Омбудсманът Мая Манолова: Засега нямам намерение да сменям работата си"}
{"url": "http://www.focus-news.net/news/2019/02/13/2622938/ministar-krasimir-valchev-poluchava-se-edna-svoeobrazna-koalitsiya-sreshtu-kiril-geratliev.html", "text": "Получава се една своеобразна коалиция срещу Кирил Гератлиев. Това каза министърът на образованието и културата Красимир Вълчев в интервю за предаването „Тази сутрин“ по  бТВ . „В началото на 2017 г. Европейската комисия спря възстановяването на средствата по „Оперативна програма „Наука за образование и растеж“. И тогава се създава изпълнителната агенция. Аз заех длъжността през май 2017 г. и още в края на годината получихме данни за изтичане на информация от оценителния процес, която по същността си не трябва да бъде публична, защото създава предпоставки за манипулация – това значи, че някой от бенефициентите знае как се развива оценителният процес“, посочи той. „Съмненията по линията Ангел Ангелов – Иво Костов се затвърдиха в служителите в Агенцията и основно у Кирил Гератлиев, който ми докладва за това през ноември 2018 г. В края на ноември той предприе действия за отстраняване на Иво Костов от оценителния процес и тогава даде сигнал на още трима служители, че ще бъдат освободени с годишната атестация“, обясни Вълчев. \r\nМинистърът посочи, че се получава една своеобразна коалиция срещу Кирил Гератлиев. „Получихме два сигнала упражнен натиск и тормоз. Като министерство максимално сме се самоограничили от намеса в работата на изпълнителната агенция. Аз не познавам нито Ангел Ангелов, нито Иво Костов, но връзката им е публично известна в консултантските и академичните среди. Проверката на МОН за упражнен контрол приключи, а за тормозът е дума срещу дума и не може да се провери по документи“, каза още Вълчев и посочи, че връзката между двамата официално е потвърдена.", "date": "2019.02.13", "title": "Министър Красимир Вълчев: Получава се една своеобразна коалиция срещу Кирил Гератлиев"}
{"url": "http://www.focus-news.net/news/2019/02/13/2622950/pleven-patishtata-v-oblastta-sa-obraboteni-i-prohodimi-pri-zimni-usloviya.html", "text": "Пътищата в областта са проходими при зимни условия, съобщиха за  Радио ,,Фокус\"  от ОПУ - Плевен. В областта вали слаб сняг. Пътните настилки са мокри и обработени срещу заледяване. Няма данни за заледени участъци. \r\nВиолета КРЪСТЕВА", "date": "2019.02.13", "title": "Плевен: Пътищата в областта са обработени и проходими при зимни условия"}
{"url": "http://www.focus-news.net/news/2019/02/13/2622953/api-vazstanoveno-e-dvizhenieto-za-mps-nad-12-t-s-remarketa-i-poluremarketa-po-pat--864-stoykite-pamporovo.html", "text": "Възстановено е движението за МПС над 12 т с ремаркета и полуремаркета по път III-864 Стойките – Пампорово. Това съобщиха от пресцентъра на  Агенция „Пътна инфраструктура“ .", "date": "2019.02.13", "title": "АПИ: Възстановено е движението за МПС над 12 т с ремаркета и полуремаркета по път III-864 Стойките – Пампорово"}
{"url": "http://www.focus-news.net/news/2019/02/13/2622952/pazardzhik-ogranichenie-na-skorostta-do-50-km-v-chas-e-vavedeno-v-ednata-lenta-mezhdu-selata-zvanichevo-i-lozen-zaradi-pochistvane-na-banketi-kray-patnoto-platno.html", "text": "Ограничение на скоростта до 50 км в час е въведено в едната лента между селата Звъничево и Лозен, заради почистване на банкети край пътното платно, предаде репортер на  Радио „Фокус“ – Пазарджик . Служители на Областно пътно управление – Пазарджик извършват дейностите поетапно по главния път Пазарджик-Белово като през вчерашния ден са почистени районите до село Звъничево, а работата продължава и през днешния ден в следващия участък - до село Лозен. Шофьорите трябва да се движат с повишено внимание и да спазват въведените ограничения. \r\nВаня НИКОЛОВА", "date": "2019.02.13", "title": "Пазарджик: Ограничение на скоростта до 50 км в час е въведено в едната лента между селата Звъничево и Лозен, заради почистване на банкети край пътното платно"}
{"url": "http://www.focus-news.net/news/2019/02/13/2622946/prof-svetla-bachvarova-bsp-edna-ot-zadachite-na-prebroyavaneto-na-zemedelskite-stopanstva-e-da-napravi-sravnimost-v-10-godishen-period-za-dinamikata-im.html", "text": "Една от задачите на преброяването на земеделските стопанства е да направи сравнимост в 10-годишен период за динамиката им. Това каза народният представител от ПГ на „БСП за България“ проф. Светла Бъчварова по време на дебата по Закона за преброяване на земеделските стопанства в Република България през 2020 г., предаде репортер на  Агенция „Фокус“ . Проф. Бъчварова отчете, че има някои текстове в закона, които притесняват опозицията и призова да бъдат редактирани между първо и второ четене. „Факт е, че преброяването на земеделските стопанства е една рутинна процедура, която се провежда във всички страни от ЕС. Една от задачите на това преброяване е да се направи сравнимост в десетгодшен период за динамиката на земеделските стопанства, техните активи и възможности за развитие, конкурентоспособност в условията на обща селскостопанска политика и подпомагане на сектора. За научни цели преброяването на земеделските стопанства е изключително важно и дава възможност да се правят изводи, също така да се оценя развитието на сектора в един по-дългосрочен план“, каза още проф. Бъчварова. Тя изрази надежда, че МЗХГ е направило точни икономически анализи за това какви ще бъдат финансовите измерения на това преброяване.  \r\nДеница КИТАНОВА", "date": "2019.02.13", "title": "Проф. Светла Бъчварова, БСП: Една от задачите на преброяването на земеделските стопанства е да направи сравнимост в 10-годишен период за динамиката им"}
{"url": "http://www.focus-news.net/news/2019/02/13/2622915/der-standard-protsesat-sreshtu-separatistite-mozhe-da-svali-pravitelstvoto-v-madrid.html", "text": "Процесът срещу 12-те каталунски лидери, изправени пред съда заради ролята им в организирането на референдума и обявяване на декларацията за независимост, може да бутне централното правителство в Мадрид, коментира водещият австрийски национален ежедневник  Der Strandard . \r\nКаталунските сепаратисти подкрепят правителството на малцинството на премиера Педро Санчес (ИСРП) и ако откажат да одобрят предложения бюджет, иберийското кралство ще бъде изправено пред нови избори. Яснота по въпроса може да има още днес, когато ще бъде проведено гласуването. Подкрепата на каталунските депутати за Санчес изглежда съмнителна – в съдебната зала те разкритикуваха остро правителството на министър-председателя и заплашиха да не дадат „зелена светлина“ на предложения от кабинета му проектобюджет. \r\nПо всяка вероятност полза от нови избори ще извлече партията „Вокс“, която не е представена в парламента, но според анкетите има всички шансове това да се случи след следващото гласуване в Испания.  Тереза Герова", "date": "2019.02.13", "title": "Der Standard: Процесът срещу сепаратистите може да свали правителството в Мадрид"}
{"url": "http://www.focus-news.net/news/2019/02/13/2622951/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към момента не е интензивен. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.02.13", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/02/13/2622955/kmetat-na-selo-voyvodinovo-dimitar-tosev-mestnite-zhiteli-nyama-da-pravyat-novi-protesti-no-ne-iskat-tsiganite-v-seloto.html", "text": "Жителите на село Войводиново няма да правят нови протести, но не искат циганите в селото. До това решение се стигна след провелото се снощи общоселско събрание. Това съобщи за  Радио „Фокус”-Пловдив  кметът на селото Димитър Тосев. На събранието са присъствали над 200 души. Кметът на Община Марица Димитър Иванов е обяснил пред хората какво са направили досега местните власти по въпроса с циганското гето във Войводиново и какви ще бъдат бъдещите стъпки. „Хората трябваше да знаят какво се е направило, да зададат въпроси и да получат отговори”, каза кметът на селото Димитър Тосев. „Най-същественото е, че вече се мисли все по-глобално за промяна, за това как ще се премахнат циганските гета”, посочи Тосев. \r\nПо думите на кмета циганите във Войводиново са около 110 души, а фамилиите са около 50. Според него трябва да се отбележи е, че те живеят при нечовешки условия, по много души на един адрес. „Има изисквания за нормално живеене, като човек трябва да има не по-малко от 15 кв. м площ, а те са по много повече в една стая”, заяви кметът на селото. Той даде пример със самотна многодетна майка, която чака 7-мото си дете и всички те са живеели в една стая. Всичките цигани са незаконно пребиваващи, имат лични карти, които са получили по един, или друг начин, но мястото за регистрация е адрес, който е върху земеделска земя. Те са се настанили на този адрес в годините след демокрацията, повечето - преди около 30 години. Любопитното е, че сред циганите във Войводиново има и трима милионери, които се водят собственици на фирми. „Единият от тях е жена-циганка, която се изненада много, че е милионер и попита какво означава това”, каза Тосев. Той обясни, че това са фиктивни милионери, вкарани в схеми, като преди години са получили срещу това дребни суми от порядъка на 200-300 лева. Сега те дължат по около 600-700 000 лева ДДС на държавата. \r\n„Досега в Общината няма подадени молби за социални жилища”, отбеляза още кметът на Войводиново Димитър Тосев. Той обясни, че преди дни в селото са дошли уж представители на Хелзинския комитет, но всъщност това са били представители на НПО „Рома”, които са искали да провокират жителите и да установят какви са нагласите в селото спрямо циганите. \r\n„Хората от селото категорично не искат да се връщат циганските семейства, но какво ще се случи, ще реши съдът, в крайна сметка”, коментира Тосев. Той съобщи, че делата за оспорване на събарянето на незаконните жилищни постройки ще бъдат гледани след 20 март. Заведени са около 15 такива дела. \r\n„Подкрепям хората от селото, тъй като познавам циганите. Преди да стана кмет бях полицай и съм се занимавал с тях много пъти. Цяла книга може да се напише за тях. Това, разбира се, не касае само Войводиново, а е аналогично за цяла България”, добави кметът на село Войводиново Димитър Тосев. \r\nЦветана ТОНЧЕВА", "date": "2019.02.13", "title": "Кметът на село Войводиново Димитър Тосев: Местните жители няма да правят нови протести, но не искат циганите в селото"}
{"url": "http://www.focus-news.net/news/2019/02/13/2622958/dobrich-v-kavarna-se-provede-initsiativata-lyubov-i-vino-posvetena-na-denya-na-vlyubenite.html", "text": "В навечерието на 14 февруари членовете на литературният клуб при НЧ „Съгласие-1890” в Каварна и литературният клуб „Йордан Кръчмаров” при НЧ „Паисий Хилендарски” – гр. Балчик, четоха любовна лирика и дегустираха вина. Това съобщиха от пресцентъра на  Община Каварна . Залата на ХГ „Христо Градечлиев” се оказа тясна за всички гости, които ценят красивата и стойностна поезия. Под приглушена светлина, запалени свещи и звуците на пиано, под акомпанимента на Теофания Христова, творците от двата литературни клуба споделиха свои и класически произведения, трепети, възгледи и впечатления. „Атмосферата е страхотна. Изключително приятно приятно ми е, че в морските градове Каварна, Балчик и Шабла има такива хора, които носят духа и на морето, и на любовта, и на виното. Двата литературни клуба често си партнират. Тези срещи са много хубави”, каза Николай Мирчев- ръководител на литературен клуб „Йордан Кръчмаров”.  \r\nВ надпреварата за най-хубавото домашно вино участваха 12 гроздови напитки. Жури в състав: Стефан Жечев -  поет от гр. Шабла, Георги Йовчев - поет от гр. Балчик и Стоян Койнов - началник отдел „Духовни и социални дейности” към Община Каварна, оценяваха домашните вина по достойнство и определиха победителите. Критерият, по който се водеше вещото жури, бе че: „Най-хубавото вино е виното, което най-много ще те накара да говориш за любов”, посочи Стефан Жечев. Първо място за червени вина получи поетът Иван Статев от гр. Балчик, а винопроизводителя от село Българево – Тодор Теохарев бе отличен за бяло вино.  \r\nПобедителите получиха подаръци от община Каварна и от литературния клуб „Йордан Кръчмаров“ – гр. Балчик.", "date": "2019.02.13", "title": "Добрич: В Каварна се проведе инициативата „Любов и вино“, посветена на Деня на влюбените"}
{"url": "http://www.focus-news.net/news/2019/02/13/2622960/gen-uesli-klark-v-balgariya-sam-kato-savetnik-na-shveytsarska-organizatsiya-zainteresovana-ot-uspehite-na-stranata-v-borbata-s-organiziranata-prestapnost-i-kontrabandata.html", "text": "Аз съм в България като съветник на швейцарска организация, която е заинтересована от успехите на страната в борбата с организираната престъпност и контрабандата. Това каза бившият главнокомандващ на силите на НАТО в Европа ген. Уесли Кларк след среща с министър-председателя Бойко Борисов в Министерски съвет, предаде репортер на  Агенция „Фокус“ .  „С мои колеги сме дошли тук, за да видим как още можем да помогнем на България в тази дейност. Срещнахме се с министър-председателя и няколко негови министри и ще продължим срещите си на техническо ниво, за да видим как още можем да помогнем“, заяви ген. Кларк. \r\nЦветилена СИМЕОНОВА", "date": "2019.02.13", "title": "Ген. Уесли Кларк: В България съм като съветник на швейцарска организация, заинтересована от успехите на страната в борбата с организираната престъпност и контрабандата"}
{"url": "http://www.focus-news.net/news/2019/02/13/2622949/ramush-haradinay-otgovori-na-generalniya-sekretar-na-nato-nyama-sever-ili-yug-kosovo-e-edno.html", "text": "Министър-председателят на Косово Рамуш Харадинай на генералния секретар на НАТО Йенс Столтенберг, който в навечерието на двудневната среща в Брюксел на министрите на държавите-членки на Алианса заяви, че Косовските сили за сигурност (КСС) трябва да бъдат разполагани в северната част на страната само със съгласието на КФОР, съобщава електронното издание на прищинския ежедневник  Gazeta Express . \r\nВ отговор на изявлението на Столтенберг лидерът на кабинета в Прищина подчерта, че „няма север или юг, Косово е едно“.  \r\n„Предложихме на НАТО нов протокол, няма север или юг, Косово е едно и всички трябва да разберат. Косово не се интересува от създаването на доктрини за използване на армията срещу народа си“, увери  Харадинай след срещата на правителството в Прищина. \r\nВъв вторник Столтенберг се обърна към медиите, заявявайки, че някои съюзници в НАТО са разочаровани от решението на косовското правителство да наложи мита за вноса на сръбски и босненски стоки. Той призов косовските власти да спазват Брюкселското споразумение, като им напомни, че КСС не може да бъдат разположени на север без предварителното разрешение на командващия КФОР. Тереза Герова", "date": "2019.02.13", "title": "Рамуш Харадинай отговори на генералния секретар на НАТО: Няма север или юг – Косово е едно"}
{"url": "http://www.focus-news.net/news/2019/02/13/2622963/smolyan-nyama-ogranicheniya-za-dvizhenie-v-prohodite-v-oblastta-s-izklyuchenie-na-prohoda-pamporovo-kadeto-tselogodishno-i-zabraneno-dvizhenieto-na-avtomobili-nad-35-tona.html", "text": "Отпада ограничението за товарни автомобили над 12 тона с ремаркета и полуремаркета по пътя Стойките – Пампорово. Това съобщи за  Радио „Фокус“ – Смолян  дежурният в Областно пътно управление (ОПУ) – Смолян. Пътят е отворен за движение на всички автомобили. Няма ограничения за движение по пътищата през проходите в област Смолян с изключение на прохода „Пампорово“, където целогодишно и забранено движението на автомобили над 3.5 тона. Остава затворен и пътят от отклонението за Национална астрономическа обсерватория „Рожен“ в посока Лъки до границата с ОПУ – Пловдив. \r\nНели ГЕРГЬОВСКА", "date": "2019.02.13", "title": "Смолян: Няма ограничения за движение в проходите в областта с изключение на прохода „Пампорово“, където целогодишно и забранено движението на автомобили над 3.5 тона"}
{"url": "http://www.focus-news.net/news/2019/02/13/2622961/premierat-boyko-borisov-shte-se-sreshtne-s-amerikanskiya-poslanik-erik-rubin.html", "text": "Премиерът Бойко Борисов ще се срещне с американския посланик Ерик Рубин в Министерски съвет, предаде репортер на  Агенция „Фокус“ . След края на срещата се ще има изявления пред медиите. \r\nЦветилена СИМЕОНОВА", "date": "2019.02.13", "title": "Премиерът Бойко Борисов ще се срещне с американския посланик Ерик Рубин"}
{"url": "http://www.focus-news.net/news/2019/02/13/2622957/die-sueddeutsche-zeitung-sled-razpadaneto-na-drsmo-v-evropa-nyama-da-badat-razpolozhen-novi-atomni-orazhiya.html", "text": "На двудневната среща в Брюксел министрите на отбраната на страните от НАТО ще обсъдят възможната реакция на Русия на решението на САЩ да излязат от Договора за ракети със среден и малък обсег (ДРСМО). „Сега ще трябва да обсъдим как НАТО се подготвя за новите руски ракети\", заяви заместник-генералният секретар Роуз Гьотемьолер пред най-тиражирания германски вестник -  Die Süddeutsche Zeitung . Но тя бе категорична: „Не възнамеряваме да разполагаме нови ядрени оръжия с наземно базиране в Европа\". \r\nРазпадането на ДРСМО предизвика загриженост за нова надпревара за ядрени оръжия, , особено в Германия. САЩ обвиняват Москва в нарушаването на договора от 1987 г. с новата крилата ракета 9M729, другите държави от НАТО ги подкрепиха в претенциите. След изтичането на 60-дневния срок, в който Русия трябваше да премахне ракетите, в началото на февруари САЩ официално обявиха оттеглянето си от споразумението, което е един от ключовите стълбове на архитектурата на сигурността в Европа. \r\nСлед това и Москва излезе от договора, който забранява на двете държави използването на ракети с наземно базиране и крилати ракети с обхват от 500 до 5500 километра. Все още обаче е възможно договорът да бъде спасен – вратата на дипломацията не е затворена. Вашингтон е готов да се откаже от излизането си от ДРСМО, ако Москва унищожи ракетите 9M729, подчерта Гьотемьолер. . Тереза Герова", "date": "2019.02.13", "title": "Die Sueddeutsche Zeitung: След разпадането на ДРСМО – в Европа няма да бъдат разположен нови атомни оръжия"}
{"url": "http://www.focus-news.net/news/2019/02/13/2622965/pregled-na-osnovnite-temi-vav-velikotarnovskiya-pechat.html", "text": "„Ресторантьори затварят заведения заради хаоса с касовите апарати“, е водещо заглавие в областния всекидневник  „Янтра Днес” . Собствениците на заведения обмислят да затворят временно заведенията си в знак на протест срещу неяснотите, свързани с промените за фискалните устройства и софтуера към тях за управление на продажбите. \r\n„Малките населени места може да останат без транспорт“, е друг акцент в ежедневника. Десетки населени места във Великотърновска област са заплашени да останат без автобусен транспорт. Причината е, че фирмите превозвачи не искат да извършват курсове до определени села, тъй като субсидиите от държавата не успяват да покрият разходите им и реално са принудени да работят на загуба. \r\n„Фестивал на куклените театри и балкански живописен пленер правят във Велико Търново“, е тема от страница трета на ежедневника. „Лекари предлагат всяко посещение в Спешното отделение да се заплаща“, четем на страници четвърта. На страница пета е публикуван материал със заглавие: „Министърът на образованието е възхитен от училището в Майско и неговите учители“. \r\nНа спортната страница на вестник „Янтра Днес“ е поместен „Радослав Димитров спечели убедително шахматния „Мемориал Георги Трингов“. \r\n„Ревнивец запали буса на конкурент при скандал за гадже в Раданово“, е заглавие от първа страница на другия областен ежедневник -  „Борба“ . 37-годишен ревнивец е арестуван за палеж на товарен бус в Раданово. Мъжът от Бяла отишъл в селото в понеделник по обяд да види своя любима. В къщата край здравната служба той обаче заварил конкурент, който също бил от Бяла и негов връстник. Изненадан, той решил да си отмъсти, като подпали буса „Пежо Боксер” на другия ухажор на девойката от голямото полскотръмбешко село. Мъжът се промъкнал в кабината на автомобила и подпалил седалките със запалка. Огънят стигнал до двигателния отсек на колата и кабината била напълно унищожена. \r\n„Церова кория става първото село у нас с 10 социални заведения“, е друга тема от ежедневника. Предстои изграждането на четири центъра за хора с умствена изостаналост, в които ще бъдат преместени потребителите на дома в Пчелище. Теренът, върху който ще се извърши строителството, е предоставен с решение на Общинския съвет във Велико Търново и се намира в Церова кория. \r\n„1000 лв. месечна заплата, за да оценяваш… сладолед“, „Четири талантливи момичета от свищовско училище номинирани за клуб „Успелите деца на Българя“, „Търновска пътува до САЩ, за да роди и детето да вземе американско гражданство“, са други заглавия от страниците на всекидневника. \r\n„От новия сезон БФС поема съдийските такси в зоналните първенства на U15“, „Пускат билетите за мача „Етър ВТ“ – „Дунав“ в петък“ и „Три медала за „Джудоспорт“ от държавното до 20 години“, са акцентите от спортната страница на изданието.", "date": "2019.02.13", "title": "Преглед на основните теми във великотърновския печат"}
{"url": "http://www.focus-news.net/news/2019/02/13/2622966/kardzhali-zadarzhan-e-41-godishen-mazh-obyaven-za-obshtodarzhavno-izdirvane.html", "text": "Задържан е 41-годишен мъж, обявен за общодържавно издирване. Това съобщиха от  ОДМВР - Кърджали . Мъжът е установен на ГКПП „Маказа“ на влизане в България вчера от служители на РУ - Кирково. Той е с мярка „Принудително довеждане“ по досъдебно производство на РУ - Първомай. Предаден е на конвойната служба и е уведомен инициаторът на издирването.", "date": "2019.02.13", "title": "Кърджали: Задържан е 41-годишен мъж, обявен за общодържавно издирване"}
{"url": "http://www.focus-news.net/news/2019/02/13/2622954/valeri-simeonov-nsfsb-v-tozi-vid-ne-bih-podkrepil-kontseptsiyata-na-krasimir-karakachanov-za-tsiganite-tryabva-da-bade-doizkusurena.html", "text": "В този вид не бих подкрепил Концепцията на Красимир Каракачанов за циганите, тя трябва да бъде доизкусурена. Това каза лидерът на НФСБ и депутат от ПГ на „Обединени патриоти“ Валери Симеонов във връзка с думите на Красимир Каракачанов, с които той постави ултиматум на управляващите, че ако не бъде подкрепена Концепцията за циганите, ще подаде оставка, предаде репортер на  Агенция „Фокус“ .  \r\n„Нашата коалиция е изградена на суверенен принцип. Всяка партия има право на мнение, има си собствена програма, така че по този въпрос ще се обърнете от някой от ВМРО“, каза още Симеонов. На въпрос как приема заплахите на Каракачанов, Симеонов заяви, че заплахите не може да коментира, а по стратегията вече си е изразил мнението.  \r\n„По принцип основните предложения съвпадат изцяло с предложенията на нашата програма, така че ще подкрепим една такава стратегия. Сериозно подобрена и коригирана“, допълни още Симеонов.  \r\nДеница КИТАНОВА", "date": "2019.02.13", "title": "Валери Симеонов, НСФСБ: В този вид не бих подкрепил Концепцията на Красимир Каракачанов за циганите, трябва да бъде доизкусурена"}
{"url": "http://www.focus-news.net/news/2019/02/13/2622967/prokuror-rumyana-arnaudova-dimitar-zhelyazkov-shte-bade-ekstradiran-v-balgariya-na-15-fevruari.html", "text": "Турските съдебни власти са уважили искането на главния прокурор за екстрадиция на Димитър Желязков, предаването му ще стане на 15 февруари. Това съобщи за  Агенция „Фокус“  говорителят на главния прокурор Румяна Арнаудова. „Уважено е искането на главния прокурор за екстрадирането на Димитър Желязков от Р Турция в Р България. Фактическото предаване ще бъде осъществено на 15 февруари в полицейски участък на летище „Ататюрк“ в Истанбул в съответствие с предложения от ГД „Охрана“ при Министерство на правосъдието на България план, който е одобрен и от турското министерство на правосъдието. В изпълнение на този план трима служители на ГД „Охрана“ ще приемат задържания Желязков и ще го конвоират до България с полет, пристигащ на летище София в същия ден“, обясни Румяна Арнаудова. „Фокус“ припомня:   На 2 август 2018 г. Специализираната прокуратура съвместно с ГДБОП задържа организирана престъпна група за рекет, побои и разпространение на наркотици, която е действала по Южното Черноморие и се е ползвала с влияния и в страната. При акцията бяха задържани 20 души и проверени десетки адреси. От тях в ареста останаха само шестима.  \r\nЗа смятания за лидер на групата Димитър Желязков – Очите беше издадена международна заповед за арест и той беше задържан два дни по-късно в Истанбул заедно с още седем души, сред които Бенчо Бенчев – зам.-председател на Общинския съвет в Бургас, и Несрин Узун - бивш народен представител и бивш кмет на община Руен. На следващия ден Бенчев и Узун бяха предадени на българските власти, но Желязков остана в ареста в Истанбул в очакване да бъде екстрадиран у нас. \r\nНа 5 декември 2018 г. главният прокурор Сотир Цацаров съобщи, че турският съд е дал съгласие за екстрадицията на Димитър Желязков и остава това да направи и турският министърът на правосъдието.", "date": "2019.02.13", "title": "Прокурор Румяна Арнаудова: Димитър Желязков ще бъде екстрадиран в България на 15 февруари"}
{"url": "http://www.focus-news.net/news/2019/02/13/2622956/valeri-simeonov-nfsb-ne-priemam-mnogo-seriozno-ultimatuma-na-krasimir-karakachanov.html", "text": "Не приемам много сериозно ултиматума на Красимир Каракачанов. Това каза лидерът на НФСБ и депутат от ПГ на „Обединени патриоти“ Валери Симеонов във връзка с думите на Красимир Каракачанов, че ако не бъде подкрепена Концепцията за циганите, ще подаде оставка, предаде репортер на  Агенция „Фокус“ . \r\nСимеонов заяви, че засега не се очертава свикването на Коалиционен съвет по темата. „Не мисля, че това е повод  за коалиционен съвет“, коментира той. \r\nДеница КИТАНОВА", "date": "2019.02.13", "title": "Валери Симеонов, НФСБ: Не приемам много сериозно ултиматума на Красимир Каракачанов"}
{"url": "http://www.focus-news.net/news/2019/02/13/2622959/parlamentat-uredi-na-parvo-chetene-prebroyavaneto-na-zemedelskite-stopanstva-prez-2020-g.html", "text": "Парламентът уреди на първо четене преброяването на земеделските стопанства през 2020 г., предаде репортер на  Агенция „Фокус“ . Със 119 гласа „за“, без „против“ и с 1 „въздържал се“ народните представители приеха Закона за преброяване на земеделските стопанства през 2020 г. Законът e внесен от Министерски съвет и урежда подготовката, организацията и провеждането на преброяването на земеделските стопанства в Република България през 2020 г. Преброяването на земеделските стопанства е най-голямото изчерпателно статистическо изследване в областта на земеделието, което се провежда на всеки 10 години по препоръка на Организацията по прехрана и земеделие на ООН (FAO) и в което пряко са ангажирани Министерството на земеделието, храните и горите и структурите му, както и други ведомства, организации и органи на местното управление. Успешната организация и провеждане на преброяването на земеделските стопанства през 2020 г. се постига чрез изпълнението на определени специфични цели, разписани в проектозакона. Земеделското стопанство е дефинирано като обект на наблюдение при преброяването. Определени са методите за събиране на данни от земеделските стопани, прагът за земеделско стопанство, периодът на провеждане на преброяването, основните променливи, които ще се наблюдават, както и допълнително необходимата информация за разработване на политиката в областта на агроекологията.  \r\nПредвидено е анкетирането на земеделските стопанства да започне  в 8.00 часа на 1 септември 2020 г. и да приключи в 20.00 часа на 18 декември 2020 г. От 8.00 часа на 1 септември до 24.00 часа на 18 септември 2020 г. преброяването се извършва по интернет чрез предоставяне на данни от земеделския стопанин с помощта на уеб-базирано приложение и попълване на електронен въпросник за земеделското стопанство. От 8.00 часа на 19 септември до 20.00 часа на 18 декември  2020 г. преброяването се извършва с анкетьор чрез интервю със стопанина или управителя на стопанството и попълване на въпросник на хартиен носител или чрез онлайн въвеждане с помощта на преносимо електронно устройство. Срокът може да бъде удължен със заповед на министъра на земеделието, храните и горите с не повече от два месеца.  \r\nДеница КИТАНОВА", "date": "2019.02.13", "title": "Парламентът уреди на първо четене преброяването на земеделските стопанства през 2020 г."}
{"url": "http://www.focus-news.net/news/2019/02/13/2622964/iskren-veselinov-vmro-izyavlenieto-na-krasimir-karakachanov-ne-e-iznudvane-nyama-otgovoren-politik-koyto-bi-stoyal-v-upravlenie-ako-ne-mozhe-da-realizira-ideite-si.html", "text": "Изявлението на Каракачанов не е изнудване - няма отговорен политик, който би стоял в управление, ако не може да реализира своите базисни идеи. Това каза заместник-председателят на ВМРО и зам.-председател на ПГ на „Обединени патриоти“ Искрен Веселинов във връзка с думите на Красимир Каракачанов, с които той постави ултиматум на управляващите, че ако не бъде подкрепена Концепцията за циганите, ще подаде оставка, предаде репортер на  Агенция „Фокус“ . „Не смятам, че има отговорен политик, който би стоял в управление, ако не може да реализира своите базисни идеи. В това отношение изявлението на г-н Каракачанов е абсолютно логично\", посочи той. \"То не е знак на изнудване и извиване на ръце към партньорите. Това изявление има за цел да покаже, че това наистина е политика базисна основна за патриотите от ВМРО и че на нея гледаме по най-сериозен начин“, заяви Веселинов.  \r\nДеница КИТАНОВА", "date": "2019.02.13", "title": "Искрен Веселинов, ВМРО: Изявлението на Красимир Каракачанов не е изнудване – няма отговорен политик, който би стоял в управление, ако не може да реализира идеите си"}
{"url": "http://www.focus-news.net/news/2019/02/13/2622969/kardzhali-politsiyata-razsledva-61-godishen-mazh-otpravil-zaplahi-za-ubiystvo-na-zhena-v-zemlishteto-na-selo-pripek.html", "text": "Полицията разследва 61-годишен мъж, отправил заплахи за убийство на жена в землището на село Припек. Това съобщиха от  ОДМВР - Кърджали . Проверка по случая е започната в РУ - Джебел. Инцидентът е станал в понеделник в землището на село Припек. При спор за земи 61-годишен отправил заплахи към 58-годишна жена. Работата по случая продължава група „Охранителна полиция“ в управлението по чл.144, ал.1 от Наказателния кодекс.", "date": "2019.02.13", "title": "Кърджали: Полицията разследва 61-годишен мъж, отправил заплахи за убийство на жена в землището на село Припек"}
{"url": "http://www.focus-news.net/news/2019/02/13/2622971/sport-bufon-s-50-suhi-mrezhi-v-shampionska-liga.html", "text": "Вратарят на Пари Сен Жермен Джанлуиджи Буфон не допусна гол при победата на тима си с 2:0 като гост на Манчестър Юнайтед в първия мач от осминафиналите на Шампионска лига. \r\nТова бе 50-а среща за 41-годишния италианец със „суха мрежа“ в турнира, в който има общо 121 изиграни двубоя. Това го поставя на трето място в престижната класация на вратарите с най-много мачове без получено попадение. Първи е Икер Касияс с 57, а второ място заема Едвин ван дер Сар с 51 мача. \r\nВенцислав ДРАГОМАНОВ", "date": "2019.02.13", "title": "Спорт: Буфон с 50 сухи мрежи в Шампионска лига"}
{"url": "http://www.focus-news.net/news/2019/02/13/2622970/die-welt-nepodgotvenostta-prepava-nato-v-konfrontatsiyata-s-moskva.html", "text": "Къде се намира НАТО през февруари 2019 г., 70 години след основаването му? Въпреки всички постижения за укрепване на мира, с които може да се гордее западният отбранителен съюз, Алиансът показва слабости. Първо, държавният глава на Руската федерация Владимир Путин тласка НАТО към надпревара. Второ – Алиансът реагира твърде късно и подцени готовността на Москва да ескалира ситуацията и желанието на Русия да реорганизира Европа. И трето, НАТО няма отговори на важни въпроси като този за това как ще се справи с държави като Китай или Ирак, коментират в редакцията на водещия германски национален ежедневник  Die Welt . \r\nПоследиците: военната заплаха за европейците нараства и може дори да бъде по-опасна, отколкото по време на Студената война. В същото време е вероятно да има нова надпревара във въоръжаването, тъй като Китай, Индия, Русия и – разбира се, САЩ нямат истински политически интерес от разоръжаването. \r\nЗападните общества ще бъдат принудени да изразходват значително повече средства на данъкоплатците за отбрана, което ще доведе до социални конфликти през следващите години с нарастваща конкуренция за бюджетния пай - особено в Германия. \r\nВ сряда министрите на отбраната на НАТО разискват за първи път новата ситуация: отмяната на Договора за ракети със среден и малък обсег на действие (ДРСМО). Споразумението не може да бъде спасено. \r\nУдивително е колко неподготвено е НАТО, въпреки че ядрото на проблема се развива от години, през които бяха проведени повече от 30 срещи между американци и руснаци по въпроса. От присъединяването на Крим през 2014 г. и инцидента в Керченския проток през ноември 2018 г., Алиансът винаги изглежда изненадан. Ключовият въпрос остава дали стратегическата визия и разузнаването на НАТО работят достатъчно добре. \r\nГенерал-лейтенант Хайнрих Браус, който години наред бе най-влиятелният германец в НАТО, писа заедно с Кристиан Мьолинг до Германския съвет за външни отношения (DGAP), че руските ракети може да „засегнат масово съюзниците по периферията на Алианса на север, изток и югоизток от Европа, и да парализира решителността и волята на европейските съюзници в кризата с отбраната\". \r\nИзправена ли е Европа пред нова надпреварата с ядрени оръжия? След съобщенията от САЩ и Русия за излизане от ДРСМО, германските политици се опитват да представят предложения за решение на проблема.  \r\nНапример, ако Русия нападне балтийските държави по начин, подобна на кампанията в Крим, Москва би могла да бъде източник на ядрена заплаха. Наистина ли съюзниците ще помогнат на балтийските страни? Отговорът на този въпрос, както и спорът относно необходимите разходи за отбрана, може да разделят Алианса. Точно това е и целта на Путин.  \r\nПо всичко личи, че за НАТО ситуацията става все по-трудна.  Тереза Герова", "date": "2019.02.13", "title": "Die Welt: Неподготвеността препъва НАТО в конфронтацията с Москва"}
{"url": "http://www.focus-news.net/news/2019/02/13/2622975/sliven-nezakonno-vzrivno-veshtestvo-e-izzeto-ot-zhilishte-v-kvartal-stoyan-zaimov.html", "text": "Незаконно взривно вещество е иззето от жилище в квартал „Стоян Заимов“. Това съобщиха от  ОДМВР - Сливен . Процесуално-следствените действия са извършени на 12 февруари. В жилището са открити и иззети четири тротилови пресовки. За изясняване на случая в РУ - Сливен са задържани 43-годишен мъж, обитавал апартамента, и трима мъже на 42, 38 и 33 години, всички от град Сливен. Задържани са за 24 часа. За случая е уведомена Районна прокуратура - Сливен. Образувано е досъдебно производство.", "date": "2019.02.13", "title": "Сливен: Незаконно взривно вещество е иззето от жилище в квартал „Стоян Заимов“"}
{"url": "http://www.focus-news.net/news/2019/02/13/2622973/patriarh-neofit-nyamame-stanovishte-za-strategiyata-za-deteto.html", "text": "Засега нямаме становище за Стратегията за детето, защото Светият синод не е разгледал този текст. Той е частно мнение. Това коментира при пристигането си във Варна Българският патриарх Неофит, предаде репортер на  Радио „Фокус” – Варна . Негово светейшество е в града по повод тържественото отбелязване на 50-годишния юбилей на Варненския и Великопреславски митрополит Йоан.  \r\n„Идваме, за да участваме в неговата радост, която е заслужена. С него сме задължени с всички негови дарования и за да бъде неговото служение с радост и занапред. На варненци и цялата епархия пожелавам всичко добро. С Вашето усърдие да подпомагате развитието на църковния живот и да бъдете благодарни винаги за това, което  е направил за този град и тази църква”, каза преди да влезе в Катедралния храм „Св. Успение Богородично”, Патриарх Неофит. В храма се отслужва Света литургия. На нея присъстват Врачанският, Видинският, Старозагорският, Неврокопският, Западно и Средноевропейският, Ловчанският и Великотърновският митрополити. Да уважат празника на Варненския и Великопреславски митрополит Йоан във Варна са и представители на православните църкви в Украйна, Сърбия, Гърция, Полша и Румъния. В храма има и много миряни, общественици и представители на местната власт и различни институции. На литургията звучат изпълнения на смесен хор от Варна, който се дирижира от диригента на свещеническия хор в София Кирил Попов. \r\nДиана СТОЕВА", "date": "2019.02.13", "title": "Патриарх Неофит: Нямаме становище за Стратегията за детето"}
{"url": "http://www.focus-news.net/news/2019/02/13/2622972/zam-kmetat-na-sofiya-todor-chobanov-ministarat-na-kulturata-tryabva-da-okrupni-sobstvenostta-na-tsarskite-konyushni.html", "text": "Министърът на културата Боил Банов трябва да окрупни собствеността на \"Царските конюшни\", да ги реставрира и те да придобият нови функции. Това каза зам.-кметът на София по направление „Култура, образование и превенция от зависимости“ доц. д-р Тодор Чобанов в предаването „Тази сутрин“ по  бТВ  по повод сделката за \"Царските конюшни\". „Това, че сделката за \"Царските конюшни\" падна на първа инстанция в съда, е много добре, защото земята под знаковия обект се връща в ръцете на държавата“, заяви зам.-кметът на София, като поясни, че там й е и мястото. „Има положителни последствия за цялостното решаване на проблема, за съдбата на обекта. Обстоятелствата на тази продажба са такива, че е много логично и на следващите инстанции да се потвърди това решение, защото това си беше една скандална продажба, която е в разрез с обществения интерес“, посочи Чобанов. По думите му такива знакови обекти, тясно свързани с българската история трябва да са в ръцете на държавата. „Това е сграда, която е свързана с възстановяването на българската държавност след Освобождението и с институциите. Малко хора знаят, че Националната служба за охрана е създадена именно от Батенберг, заедно със строежа на тези конюшни, това е било едно от нейните седалища. Именно за това сградата е с особена историчност и значение“, обясни зам.-кметът. „Тук въобще не става за нейните мазилки, тухли и физическата й тъкан, а за нейната огромна историческа стойност. Това е мястото, където са се съхранявали и първите автомобили на държавата. На времето първата най-стара сграда е била конюшня, но в последствие се е превърнала в гаража на двореца, с всички важни автомобили, някои от които днес се съхраняват в българските музеи“, каза Чобанов. „Доброто решение за \"Царските конюшни\" е следното, тъй като държавата е основно заинтересована, както и обществото от спасяването на комплекса, трябва да бъде избран един представител на държавата, който да бъде на достатъчно високо ниво, който да окрупни собствеността, тоест да вземе земята на сградата от МВР, защото те не могат да я използват, и да придобие останалите части и след което да се върви към ремонт, реставрация и нови функции на комплекса. Този човек според мен, трябва да е министърът на културата Боил Банов, защото става дума за културна ценност, която е с огромно значение и имено това министерство е призовано от закона да се занимава с този вид операции“, заяви зам.-кметът. Той обясни, че са водели консултации с министерството и има такива нагласи. Според него това е най-логичният подход. „Най-добрият сценарий за това място е да се организира един музей с научно-образователни функции. Ние имаме около 20 каляски, колесници и файтони, които са идеални за представяне именно в \"Царските конюшни\". Българо-френски консорциум, с участието на Френската академия на науките, Българската академия на науките и Нов български университет и Софийски университет „Св. Климент Охридски“, вече ни изпратиха писмо. Тези много сериозни и уважавани институции, проявяват интерес за ползване на част от комплекса за образователни и научни цели. Именно за това има позитивен сценарий и трябва да вървим към неговото случване“, каза още той. По думите му в момента по сградата се прави авариен ремонт, който вече е почти приключил. „До 10 дни трябва да е завършен, като са монтирани и новите конструкции на изгорялата част на покрива“, допълни Чобанов.", "date": "2019.02.13", "title": "Зам.-кметът на София Тодор Чобанов: Министърът на културата трябва да окрупни собствеността на \"Царските конюшни\""}
{"url": "http://www.focus-news.net/news/2019/02/13/2622976/burgas-3-medala-specheliha-burgaskite-bortsi-ot-mezhdunarodniya-turnir-petko-sirakov-ivan-iliev.html", "text": "3 медала спечелиха бургаските борци от традиционния международен турнир „Петко Сираков-Иван Илиев“ за юноши до 23 години, който се проведе в Благоевград. Това съобщиха от пресцентъра на  Община Бургас . Сребърно отличие заслужи Стоян Илиев от клуб „Бургас“ в категория 125 килограма в свободния стил. В същата категория състезателят на клуб „Черноморец“ Даниел Веселинов се класира на трето място и взе бронза. В категория до 65 килограма Димитър Ангелов, също от клуб „Черноморец“ по свободна борба се окичи с бронзов медал. Четвърти при 57-килограмовите остана съотборникът му Цветан Мустафов. Представителят на клуб по класическа борба „Черноморец“ Райко Райков остана на пето място в категория до 55 килограма.", "date": "2019.02.13", "title": "Бургас: 3 медала спечелиха бургаските борци от международния турнир „Петко Сираков-Иван Илиев“"}
{"url": "http://www.focus-news.net/news/2019/02/13/2622977/smolyan-piyan-velosipedist-e-blasnal-peshehodka-v-madan.html", "text": "Пиян велосипедист е блъснал пешеходка в Мадан. Това съобщиха от пресцентъра на  ОДМВР – Смолян . На 12 февруари 2019 г., около 16.00 ч., на ул. „Христо Ботев“ №1 в града К. М., на 48 години, от Мадан, като водач на велосипед с неустановена марка и след употреба на алкохол с концентрация 1,31 промила, установена с техническо средство, блъска 31-годишна пешеходка. Жената се е движела по пътното платно. От удара са пострадали водачът на велосипеда, който е получил контузии на главата и гръдния кош, и пешеходката, която е с оток в областта на лакътя на лява ръка, и двамата са без опасност за живота. Произшествието е посетено от екип на „Пътна полиция“.", "date": "2019.02.13", "title": "Смолян: Пиян велосипедист е блъснал пешеходка в Мадан"}
{"url": "http://www.focus-news.net/news/2019/02/13/2622968/iskren-veselinov-vmro-kontseptsiyata-na-krasimir-karakachanov-ne-e-sveshtena-krava-i-po-neya-mogat-da-badat-praveni-korektsii.html", "text": "Концепцията на Красимир Каракачанов не е „свещена крава“ и по нея могат да бъдат правени корекции. Това каза заместник-председателят на ВМРО и зам.-председател на ПГ на „Обединени патриоти“ Искрен Веселинов във връзка с думите на Красимир Каракачанов, с които той постави ултиматум на управляващите, че ако не бъде подкрепена Концепцията за циганите, ще подаде оставка, предаде репортер на  Агенция „Фокус“ . На въпрос дали Концепцията на Красимир Каракачанов е обсъдена в малката и в голямата коалиция, Веселинов заяви, че нито единият, нито другият коалиционен орган е работил от Нова година насам. „Нямаме форум, на който да я обсъдим. Иначе самата Концепция е пратена до всички членове на Министерски съвет с цел да бъдат върнати отговори. Това не е свещена книга. Ние очакваме корекции, подобрения. Следва да направим обществено обсъждане“, коментира Искрен Веселинов. „Основното, което искаме е да съчетаем множеството права, които се дават на ромския етнос, за да се интегрира с определени отговорности и санкции, когато тази интеграция не се случва. Това е базисното, промяната на политиката за интеграция на ромския етнос е важна за нас“, обяви той. Във връзка с резолюцията на ЕП, инспирирана от идеологически противници на ВМРО Веселинов коментира: „Видимите техни резултати в собствените им държави са в гетото“. \r\nДеница КИТАНОВА", "date": "2019.02.13", "title": "Искрен Веселинов, ВМРО: Концепцията на Красимир Каракачанов не е „свещена крава“ и по нея могат да бъдат правени корекции"}
{"url": "http://www.focus-news.net/news/2019/02/13/2622962/pg-na-volya-balgarskite-rodolyubtsi-prizova-da-se-prekrati-protsedurata-za-f-16-i-za-svikvane-na-ksns-za-evropeyska-otbranitelna-platforma.html", "text": "ПГ на „Воля – българските родолюбци“ призова да се прекрати процедурата за F-16 и за свикване на КСНС за европейска отбранителна платформа. Това каза лидерът на „Воля“ Веселин Марешки в декларация от името на група, предаде репортер на  Агенция „Фокус“ . „На 7 февруари Германия и Франция подписаха исторически договор за създаване на нови бойни самолети. Това ще бъде цялостна въздушно-отбранителна система от най-ново поколение“, съобщи той. „Целта, която декларираха създателите на този договор, е членки на ЕС да не са зависими от американската военна техника. Личи, че това е първата стъпка към общоевропейска отбранителна платформа“, заяви Марешки. Според него това ще доведе до промяна в съществуването на НАТО.  \r\n„Къде е България във всичко това. България трябва да е първата, която се включва в проекта“, подчерта Веселин Марешки. „ПГ на „Воля – Българските родолюбци“ предлага следния план- със свое решение парламентът да даде мандат на правителството и военния министър да събере повече информация за този проект. Да бъде свикан КСНС“, каза още лидерът на „Воля“. Според него трябва да се прекрати процедурата по закупуването на F-16.  \r\nДеница КИТАНОВА", "date": "2019.02.13", "title": "ПГ на „Воля – българските родолюбци“ призова да се прекрати процедурата за F-16 и за свикване на КСНС за европейска отбранителна платформа"}
{"url": "http://www.focus-news.net/news/2019/02/13/2622978/api-vremenno-dvizhenieto-po-pat-ii-81-kostinbrod-buchin-prohod-v-uchastaka-kostinbrod-gradets-tryabva-da-se-izvarshva-s-povisheno-vnimanie-poradi-avariral-tir.html", "text": "Временно движението по път II-81 Костинброд – Бучин проход в участъка Костинброд – Градец трябва да се извършва с повишено внимание поради аварирал ТИР. Това съобщиха от пресцентъра на  Агенция „Пътна инфраструктура“ . Стеснена е една от една от лентите за движение.", "date": "2019.02.13", "title": "АПИ: Временно движението по път II-81 Костинброд – Бучин проход в участъка Костинброд – Градец трябва да се извършва с повишено внимание поради аварирал ТИР"}
{"url": "http://www.focus-news.net/news/2019/02/13/2622974/kathimerini-ministrite-na-otbranata-na-gartsiya-i-turtsiya-obsazhdat-merki-za-izgrazhdane-na-doverie.html", "text": "Министрите на отбраната на Гърция и Турция – Евангелос Апостолакис и Хулуси Акар, ще проведат среща в рамките на двудневния форум на НАТО в Брюксел. Двамата са натоварени със задачата да намерят практически начини за намаляване на напрежението между Атина и Анкара, подчертават в редакцията на водещия гръцки ежедневник  Kathimerini . \r\nОчаква се Апостолакис и неговият турски колега да проучат начини за възстановяване на предишни мерки за изграждане на доверие или за адаптирането им към настоящите обстоятелства. Те ще обсъдят обмена на военни мисии на високо и ниско ниво и възможността за възстановяване на мораториума върху полетите в Егейско море.  \r\nСрещата на двамата бивши началници на генералните щабове на армиите, които според слуховете се радват на топли отношения, ще бъде продължение на преговорите от миналата седмица в Турция между премиера на Гърция Алексис Ципрас и турския президент Реджеп Тайип Ердоган. \r\nПо-късно през деня Апостолакис ще стане първият гръцки висш служител, който ще се срещне с министъра на отбраната на Северна Македония Радмила Шекеринска след промяната на името на страната и подписването на протокола за членството й в НАТО. . Тереза Герова", "date": "2019.02.13", "title": "Kathimerini: Министрите на отбраната на Гърция и Турция обсъждат мерки за изграждане на доверие"}
{"url": "http://www.focus-news.net/news/2019/02/13/2622980/burgas-nemskata-gimnaziya-v-grada-e-edno-ot-pette-uchilishta-v-balgariya-izbrani-za-uchastie-v-mezhdunaroden-seminar-v-bryuksel.html", "text": "След като спечели участие в програмата „Училища посланици на Европейския парламент“ през 2018 г., Немска езикова гимназия „Гьоте“ в Бургас заслужено бе отличена за работата си през първите месеци на настоящата година с включване на учител в семинар за преподаватели от всички европейски страни на 22 март 2019 г. Това съобщиха от пресцентъра на  Община Бургас . Това признание е в резултат от проведеното през януари междинно оценяване на дейностите по Програмата за училища посланици на Европейския парламент (ЕП), осъществено от комисия от професионален обучител от Националната асоциация на българските европейски клубове (НАБЕК) и двама представители на Бюрото на ЕП в страната. Проектът в гимназията се осъществи от широк екип, чиито дейности бяха високо оценени по време на поредния семинар за учители, провел се на 11.02 в Дома на Европа в София с впечатляващото присъствие на проф. Ингрид Шикова, съучредител на катедра „Европеистика“ в СУ „Св. Климент Охридски“.", "date": "2019.02.13", "title": "Бургас: Немската гимназия в града е едно от петте училища в България, избрани за участие в международен семинар в Брюксел"}
{"url": "http://www.focus-news.net/news/2019/02/13/2622981/nsi-prez-chetvartoto-trimesechie-na-2018-g-srednata-mesechna-rabotna-zaplata-e-1-171-lv-koeto-e-s-48-poveche-spryamo-tretoto-trimesechie.html", "text": "През четвъртото тримесечие на 2018 г. средната месечна работна заплата e 1 171 лв., което е с 4.8% повече спрямо третото тримесечие. Това сочи  статистика на Националния статистически институт (НСИ) . По предварителни данни на Националния статистически институт наетите лица по трудово и служебно правоотношение към края на декември 2018 г. намаляват с 26.3 хил., или с 1.1%, спрямо края на септември 2018 г., като достигат 2.29 милиона. Спрямо края на третото тримесечие на 2018 г. най-голямо намаление на наетите лица се наблюдава в икономическите дейности „Хотелиерство и ресторантьорство“ - с 8.9%, „Селско, горско и рибно стопанство“ - с 8.7%, и в „Други дейности“ - с 2.4%. Най-голямо увеличение на наетите лица по трудово и служебно правоотношение е регистрирано в дейностите „Създаване и разпространение на информация и творчески продукти; далекосъобщения“ и „Образование“ - по 0.7%. \r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 22.0 и 17.2%.  \r\nВ края на декември 2018 г. в сравнение с края на декември 2017 г. наетите лица по трудово и служебно правоотношение се увеличават с 14.6 хил., или с 0.6%. Най-голямо увеличение на наетите се наблюдава в икономическите дейности „Строителство“ - с 6.8 хил., „Създаване и разпространение на информация и творчески продукти; далекосъобщения“ - с 4.4 хил., и „Хуманно здравеопазване и социална работа“ - с 3.1 хил., а най-голямо намаление - в „Преработваща промишленост“ - с 2.3 хиляди. В процентно изражение увеличението е най-значително отново в икономическите дейности „Строителство“ и „Създаване и разпространение на информация и творчески продукти; далекосъобщения“ - съответно с  5.7 и 5.2%, а най-голямо намаление е регистрирано в „Добивна промишленост“ - с 3.0%.  \r\nСредната брутна месечна работна заплата за октомври 2018 г. е 1 157 лв., за ноември -  \r\n1 151 лв., и за декември - 1 205 лева.  \r\nПрез четвъртото тримесечие на 2018 г. средната месечна работна заплата e 1 171 лв. и нараства спрямо третото тримесечие на 2018 г. с 4.8%. Икономическите дейности, в които е регистрирано най-голямо увеличение, са „Образование“ - с 13.7%, „Финансови и застрахователни дейности“ - с 6.5%, и „Добивна промишленост“ и „Други дейности“- по 5.7%.   \r\nПрез четвъртото тримесечие на 2018 г. средната месечна работна заплата нараства с 6.9% спрямо четвъртото тримесечие на 2017 г., като най-голямо e увеличението в икономическите дейности „Създаване и разпространение на информация и творчески продукти; далекосъобщения“ - с 13.9%, „Добивна промишленост“ - с 10.1%, и „Преработваща промишленост“ - с 9.4%.  \r\nИкономическите дейности с най-високо средномесечно трудово възнаграждение на наетите лица по трудово и служебно правоотношение през четвъртото тримесечие на 2018 г. са: \r\n- „Създаване и разпространение на информация и творчески продукти; далеко-съобщения“ - 2 788 лева \r\n- „Финансови и застрахователни дейности“ - 1 933 лева  \r\n- „Производство и разпределение на електрическа и топлинна енергия и на газообразни горива“ - 1 888 лева. \r\nНай-нископлатени са били наетите лица в икономическите дейности: \r\n- „Хотелиерство и ресторантьорство“ - 705 лева \r\n- „Други дейности“ - 833 лева \r\n-  „Строителство“ - 901 лева. \r\nСпрямо същия период на предходната година средната месечна работна заплата през четвъртото тримесечие на 2018 г. в обществения сектор нараства със 7.4%, а в частния - с 6.8%.", "date": "2019.02.13", "title": "НСИ: През четвъртото тримесечие на 2018 г. средната месечна работна заплата e 1 171 лв., което е с 4.8% повече спрямо третото тримесечие"}
{"url": "http://www.focus-news.net/news/2019/02/13/2622979/programata-na-radio-fokus-veche-se-izlachva-i-v-lovech-na-chestota-1012-mhz.html", "text": "Най-голямата българска радиоверига „Фокус“ стартира своята 59 регионална радиостанция, която ще излъчва на честота 101.2 MHz за района на Ловеч. От днес жителите на града и района ще получават най-бързата и точна информация за всичко, което се случва в България, Балканите, Европа и света, както и възможността да поставят всички въпроси и теми, които ги вълнуват. \r\nСъс своите 59 точки на излъчване национална радиоверига „Фокус“ има най-голямо покритие на територията на страната сред всички частни радиостанции, а с пускането в експлоатация на радиостанцията в Ловеч „Фокус“ продължава да реализира своята концепция за пълно покритие на най-важните транспортни коридори, преминаващи на територията на страната, като предоставя на своите многобройни слушатели и най-важната актуална трафик информация. \r\nПрез последните десет години радиоверигата „Фокус“, която е собственост на едноименната Информационна агенция, изгради 13 собствени офиса в градовете София, Благоевград, Кюстендил, Пазарджик, Пловдив, Смолян, Стара Загора, Сливен, Бургас, Варна, Шумен, Велико Търново и Видин, в които се подготвят регионални емисии новини и регионални програми. Радио „Фокус“ излъчва общо над 240 емисии новини и редица специализирани политически, икономически, културни, исторически, развлекателни и музикални радиопредавания. \r\nОт 15 юни 2011 г. „Фокус“ излъчва и на територията на Южна Молдова, с цел съхраняването на националната идентичност на българското население в Бесарабия, като покрива районите на Тараклия, Кагул и Комрат в Република Молдова и на Болград и Измаил в Украйна.", "date": "2019.02.13", "title": "Програмата на Радио „Фокус“ вече се излъчва и в Ловеч на честота 101.2 MHz"}
{"url": "http://www.focus-news.net/news/2019/02/13/2622983/kyustendil-obshtinata-organizira-programa-za-poklonenie-pred-lichnostta-na-vasil-levski.html", "text": "Община Кюстендил организира програма за поклонение пред личността на Васил Левски. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. На 18 февруари в Общински драматичен театър ще бъде представен театралният спектакъл „Разпитът”. В него участват Христо Мутафчиев и Веселин Плачков. Началните часове на спектакъла са 16.00 ч. и 19.00 часа.  \r\nНа 19 февруари програмата ще започне от 11.00 часа пред бюст-паметника на Васил Левски в града. По повод 146 години от обесването на Апостола на свободата ще бъдат поднесени венци и цветя от името на областната и общинската администрации, политически партии, неправителствени организации и граждани. В 12.30 часа ще бъдат поднесени цветя на паметната плоча на Дякона, поставена в центъра на село Соволяно. \r\nВенцеслав ИЛЧЕВ", "date": "2019.02.13", "title": "Кюстендил: Общината организира програма за поклонение пред личността на Васил Левски"}
{"url": "http://www.focus-news.net/news/2019/02/13/2622984/varhovniyat-administrativen-sad-otmeni-okonchatelno-kato-nezakonosaobrazen-tekst-ot-pravilnika-za-prilagane-na-zakona-za-lova-i-opazvane-na-divecha.html", "text": "Петчленен състав на Върховния административен съд (ВАС) отмени окончателно като незаконосъобразен чл. 30 , ал. 1 от  Правилника за прилагане на Закона за лова и опазване на дивеча, приет с ПМС №151 на 13. юни 2001 г. Това съобщиха от пресцентъра на  ВАС . Този текст даваше правомощие на директорите на дъpжaвните горски стопанства дa зaбpaнявaт лoвa за срок до една година при неизпълнение на договорите от страна на ловните сдружения.  \r\nАдминистративно дело № 7087/2018 г. беше образувано по протест на Прокуратура.   \r\nВърховните съдии от касационната инстанция смятат, че чрез разпоредбата от правилника диpeĸтopитe нa дъpжaвнитe гopcĸи cтoпaнcтвa нeзaĸoнocъoбpaзнo ca oвлacтeни дa нaлaгaт пpинyдитeлнa aдминиcтpaтивнa мяpĸa – зaбpaнa пoлзвaнeтo нa дивeч, бeз тoвa дa e ypeдeнo в Зaĸoнa зa лoвa и oпaзвaнe нa дивeчa.  \r\n„Принудителната административна мярка „забрана за ползване на дивеча“ в конкретен ловностопански  район  е установена в подзаконов нормативен  акт – правилник за прилагане на закон, а законова правна норма,  която да установява  възможността за упражняване на  конкретната  принуда  не съществува. Първичната уредба на принудителни административни мерки в подзаконов административен акт е недопустима“, пише в решението на върховните магистрати. При така установеното се налага извод за незаконосъобразност на  оспорената от Върховна административна прокуратура норма, а от там и за необходимостта от отмяната“, пише в решението на върховните магистрати.", "date": "2019.02.13", "title": "Върховният административен съд отмени окончателно като незаконосъобразен текст от Правилника за прилагане на Закона за лова и опазване на дивеча"}
{"url": "http://www.focus-news.net/news/2019/02/13/2622985/kmetat-na-dobrich-yordan-yordanov-e-izbran-da-uchastva-v-8-ata-evropeyska-sreshta-na-visoko-ravnishte-na-regionite-i-gradovete-v-rumaniya.html", "text": "Кметът на Община град Добрич Йордан Йорданов е един от 100 млади изборни лица на местно и регионално ниво от ЕС, на възраст до 40 години, избрани от специална комисия за участие в 8-ата Европейска среща на високо равнище на регионите и градовете, която ще се проведе на 14 и 15 март 2019 г. в Букурещ (Румъния). Това съобщиха от пресцентъра на  Община Добрич . \r\nСъбитието е най-мащабната инициатива на Европейския Комитет на регионите, провежда се на всеки две години, като целта му е дебат между изборни лица на регионално и местно ниво по актуални теми от дневния ред на Европейския съюз. Срещата в Румъния, организирана от Комитета на регионите, Румънското председателство на Съвета на ЕС и Румънската асоциация на общините, ще е под мотото „(За) Нова Европа и ЕС“. В рамките ѝ се предвиждат дискусии по темите: социални, иновативни и устойчиви европейски региони и градове; териториално сближаване и обединяване на гражданите на ЕС; по-ефективно участие на гражданите в европейския проект чрез местните и регионалните власти и др. Ще се проведе и дебат за това какво очакват младите местни и регионални лидери от ЕС. На срещата ще се приеме и декларация за бъдещето на Европа и политическо послание към кандидатите, участващи в изборите за Европейски парламент. Очакванията на организаторите са в събитието да участват над 800 изборни лица на местно и регионално ниво от ЕС, високопоставени представители на Европейската Комисия, Европейския Парламент, Европейския Съвет, включително председателите им, президента и министър-председателя на Румъния и др.", "date": "2019.02.13", "title": "Кметът на Добрич Йордан Йорданов е избран да участва в 8-ата Европейска среща на високо равнище на регионите и градовете в Румъния"}
{"url": "http://www.focus-news.net/news/2019/02/13/2622987/dobrich-potrebitel-na-prehodnoto-zhilishte-v-grada-shte-uchastva-vav-forum-na-oon-vav-viena.html", "text": "Стефан Недялков на 20 г., живеещ в Преходно жилище - Добрич, ще вземе участие във форум на ООН във Виена от 18 до 23 февруари 2019 г. Това съобщиха от пресцентъра на  Община Добрич . Темата на форума е \"Нулева толерантност към социалната изолация на хората с увреждания\" - Zero conference. България ще бъде представена от общо трима младежи.  \r\nСтефан Недялков и останалите потребители на социалната услуга в Добрич освен със специалистите на Преходното жилище си сътрудничат успешно с екипа фондация \"Лумос\", което води до добрите резултати в социалната им адаптация.  \r\nПреходно жилище - Добрич съществува от началото на 2010 година. Това е типична социална услуга \"на изхода\". Потребителите се настаняват за определен период от време, като всеки случай се разглежда индивидуално. За времето на престоя си в тази услуга, младежите-потребители трябва да се подготвят за самостоятелен живот, получавайки педагогическа и психологическа подкрепа от екипа на Преходно жилище. За изминалите, близо десет години, през тази услуга са преминали 32 младежи. Голяма част от тях се реализират успешно, а двама  продължават образованието си във висши учебни заведения.", "date": "2019.02.13", "title": "Добрич: Потребител на Преходното жилище в града ще участва във форум на ООН във Виена"}
{"url": "http://www.focus-news.net/news/2019/02/13/2622986/veliko-tarnovo-zanimaniya-po-prilozhno-koloezdene-shte-badat-organizirani-v-20-te-tsentara-za-rabota-s-detsa-i-mladezhi-koito-funktsionirat-na-teritoriyata-na-obshtinata.html", "text": "Занимания по приложно колоездене ще бъдат организирани в 20-те центъра за работа с деца и младежи, които функционират в населените места в общината. Това стана ясно след разширена работна среща за безопасността на подрастващите и мерките за ограничаване на пътнотранспортния травматизъм, съобщиха от пресцентъра на  Община Велико Търново .  \r\nИдеята на приложното колоездене е да развие уменията на подрастващите във владеене на велосипеда и да сформира културата им на поведение на пътя. Това обясни директорът на Дирекция „Социални дейности и здравеопазване“ Росица Димитрова пред кметове и кметски наместници на населени места край Старата столица, както и пред уредниците на младежките центрове. „Включването на децата в занимания по приложно колоездене ще даде възможност за усвояването на теоретични знания и практически умения, свързани с безопасността им на пътя. Отчитайки интереса на подрастващите към велосипеда, наша отговорност е да създадем безопасна среда, в която те да се развиват пълноценно“, коментира още Росица Димитрова. \r\nВ детайли същността на заниманията и предпоставките за реализирането им в населените места бяха представени от кмета на с. Балван и председател на новооткрития клуб по приложно колоездене Недьо Георгиев. Той обясни, че обучението ще включва теми свързани с правилата за движение на всички участници – водачи, велосипедисти, пешеходци, отношенията между тях, разпознаване сигналите на регулировчика, правила за безопасно управление на велосипед, движение при лоши пътни условия извън населените места, оказване на първа помощ и др. В практическата част децата управляват колело, като преминават през различни препятствия. Техни помощници ще бъдат полицейски служители. \r\nВ работната среща участваха и представители на дарителско сдружение „Св. Иван Рилски“.", "date": "2019.02.13", "title": "Велико Търново: Занимания по приложно колоездене ще бъдат организирани в 20-те центъра за работа с деца и младежи, които функционират на територията на общината"}
{"url": "http://www.focus-news.net/news/2019/02/13/2622988/germanskata-presa-vperi-napregnat-pogled-v-sreshtata-na-varha-na-nato-komentari-po-temata-v-pechatnite-izdaniya-agentsiya-fokus.html", "text": "Двудневната среща в Брюксел на министрите на отбраната на страните-членки на НАТО са водеща тема за германските печатни издания, които търсят отговор на въпроса какви ще бъдат последиците за Европа от разпадането на ДРСМО и дали Алиансът ще предприеме адекватни мерки за защитата й в новата ситуация.    представя някои от по-интересните коментари по темата: \r\nГерманският национален ежедневник  Die Frankfurter Allgemeine Zeitung  очерта дневния ред на дискусиите: „Министрите на отбраната на 29-те държави-членки на НАТО се събират в Брюксел на двудневна среща, в рамките на която за първи път ще обсъдят последиците от разпадането на Договора за ракети със среден и малък обсег (ДРСМО)“.   \r\nСпоред генералния секретар на НАТО Йенс Столтенберг ще бъде направен още един опит за спасяване на споразумението между САЩ и Русия. Това ще се случи до месец август, когато изтича шестмесечния срок, след който САЩ ще излязат от договора. В същото време обаче Алиансът иска да започне планирането на мерките, които Организацията на Северноатлантическия пакт следва да предприеме в условията на прекратяване на ДРСМО. \r\nМалко вероятно е да се вземе решение за отговора на НАТО на предполагаемите нарушения от страна на Русия до изтичането на шестмесечния срок на американското предизвестие.  \r\nДруга тема на двудневната среща на министрите в Брюксел е увеличаването на разходите за отбрана на държавите-членки. Очаква се в дискусиите по въпроса да има голямо напрежение, подчертаха от редакцията. \r\nЕдин от най-авторитетните вестници в страната -  Die Welt  задава въпроса: „Къде се намира НАТО през февруари 2019 г., 70 години след основаването му? Въпреки всички постижения за укрепване на мира, с които може да се гордее западният отбранителен съюз, Алиансът показва слабости“.  \r\nПърво, държавният глава на Руската федерация Владимир Путин тласка НАТО към надпревара. Второ – Алиансът реагира твърде късно и подцени готовността на Москва да ескалира ситуацията и желанието на Русия да реорганизира Европа. И трето, НАТО няма отговори на важни въпроси като този за това как ще се справи с държави като Китай или Ирак, коментират в редакцията. \r\nПоследиците: военната заплаха за европейците нараства и може дори да бъде по-опасна, отколкото по време на Студената война. В същото време е вероятно да има нова надпревара във въоръжаването, тъй като Китай, Индия, Русия и – разбира се, САЩ нямат истински политически интерес от разоръжаването. \r\nЗападните общества ще бъдат принудени да изразходват значително повече средства на данъкоплатците за отбрана, което ще доведе до социални конфликти през следващите години с нарастваща конкуренция за бюджетния пай - особено в Германия. \r\nВ сряда министрите на отбраната на НАТО разискват за първи път новата ситуация: отмяната на Договора за ракети със среден и малък обсег на действие (ДРСМО). Споразумението не може да бъде спасено. \r\nУдивително е колко неподготвено е НАТО, въпреки че ядрото на проблема се развива от години, през които бяха проведени повече от 30 срещи между американци и руснаци по въпроса. От присъединяването на Крим през 2014 г. и инцидента в Керченския проток през ноември 2018 г., Алиансът винаги изглежда изненадан. Ключовият въпрос остава дали стратегическата визия и разузнаването на НАТО работят достатъчно добре. \r\nГенерал-лейтенант Хайнрих Браус, който години наред бе най-влиятелният германец в НАТО, писа заедно с Кристиан Мьолинг до Германския съвет за външни отношения (DGAP), че руските ракети може да „засегнат масово съюзниците по периферията на Алианса на север, изток и югоизток от Европа, и да парализира решителността и волята на европейските съюзници в кризата с отбраната\". \r\nИзправена ли е Европа пред нова надпреварата с ядрени оръжия? След съобщенията от САЩ и Русия за излизане от ДРСМО, германските политици се опитват да представят предложения за решение на проблема.  \r\nНапример, ако Русия нападне балтийските държави по начин, подобна на кампанията в Крим, Москва би могла да бъде източник на ядрена заплаха. Наистина ли съюзниците ще помогнат на балтийските страни? Отговорът на този въпрос, както и спорът относно необходимите разходи за отбрана, може да разделят Алианса. Точно това е и целта на Путин.  \r\nПо всичко личи, че за НАТО ситуацията става все по-трудна. Die Süddeutsche Zeitung  публикува интервю със заместник-генералния секретар на НАТО Роуз Гьотемьолер, като подчертава, че на двудневната среща в Брюксел министрите на отбраната на страните от Алианса ще обсъдят възможната реакция на Русия на решението на САЩ да излязат от Договора за ракети със среден и малък обсег (ДРСМО). \r\n„Сега ще трябва да обсъдим как НАТО се подготвя за новите руски ракети\", заяви заместник-генералният секретар Роуз Гьотемьолер пред най-тиражирания германски вестник. Но тя бе категорична: „Не възнамеряваме да разполагаме нови ядрени оръжия с наземно базиране в Европа\". \r\nРазпадането на ДРСМО предизвика загриженост за нова надпревара за ядрени оръжия, , особено в Германия. САЩ обвиняват Москва в нарушаването на договора от 1987 г. с новата крилата ракета 9M729, другите държави от НАТО ги подкрепиха в претенциите. След изтичането на 60-дневния срок, в който Русия трябваше да премахне ракетите, в началото на февруари САЩ официално обявиха оттеглянето си от споразумението, което е един от ключовите стълбове на архитектурата на сигурността в Европа. \r\nСлед това и Москва излезе от договора, който забранява на двете държави използването на ракети с наземно базиране и крилати ракети с обхват от 500 до 5500 километра. Все още обаче е възможно договорът да бъде спасен – вратата на дипломацията не е затворена. Вашингтон е готов да се откаже от излизането си от ДРСМО, ако Москва унищожи ракетите 9M729, подчерта Гьотемьолер. \r\nВ статия за германския ежедневник   Die Hanoverische Zeitung  Дамир Фрас поставя под въпрос изявлението на Йенс Столтенберг и неговия заместник, които увериха, че в Европа няма да бъдат разположени ядрени ракети.   \r\n„В навечерието на срещата на министрите на отбраната на НАТО в Брюксел отново стана ясно, че държавният глава на САЩ Доналд Тръмп има изключителното „умение“ да разрушава“, коментира Фрас. \r\n„В крайна сметка от НАТО увериха, че няма да реагират на разпадането на Договора за ракети със среден и малък обсег (ДРСМО) с разгръщането на ядрени ракети в Европа. Поне така каза генералният секретар на западния отбранителен съюз. В случая обаче скептицизмът е подходящ, защото Йенс Столтенберг не каза нищо по въпроса дали изявлението му ще бъде валидно и след няколко месеца“, предупреждава Фрас.  \r\nЗаседанията на министрите на отбраната на НАТО в Брюксел няма да доведат до конкретни решения. Защото договорът за разоръжаване официално е в сила още почти половин година. Все още има време за „стратегическо размишление\", казват военните. \r\nАвторът е категоричен, че никой в Алианса не може да вземе решение с риск да разгневи Тръмп. С решението си за излизане от ДРСМО президентът на най-важната и силна държава-членка на НАТО удари не само Русия, но и своите съюзници в Алианса, които бяха принудени да го последват, за да не се създаде впечатление за разкол в НАТО, пише Фрас.", "date": "2019.02.13", "title": "Германската преса впери напрегнат поглед в срещата на върха на НАТО (Коментари по темата в печатните издания - Агенция „Фокус“)"}
{"url": "http://www.focus-news.net/news/2019/02/13/2622990/haskovo-pozhar-e-goryal-v-tsimentov-zavod-v-dimitrovgrad.html", "text": "Пожар е горял в циментовия завод в Димитровград, пламъците са загасени. Това съобщиха за  Агенция „Фокус”  от  ОДМВР- Хасково . Инцидентът е регистриран тази сутрин, в 02.40 часа, когато в полицията в Димитровград е получен сигнал за пожар в циментовия завод в града. На място е изпратен автопатрул и екип на противопожарната служба, които са загасили пламъците. Установено е, че те са възникнали на контролен отсек, захранващ и придвижващ транспортната лента в цеха. От пожара са изгорели 3 кв.м от лентата и ел. части от задвижващия механизъм на същата. Не са установени запалителни вещества и материали. По случая е образувано е досъдебно производство.", "date": "2019.02.13", "title": "Хасково: Пожар е горял в циментов завод в Димитровград"}
{"url": "http://www.focus-news.net/news/2019/02/13/2622989/nataliya-mihalevska-mon-novata-natsionalna-programa-inovatsii-v-deystvie-predava-poslanieto-che-prepodavaneto-veche-ne-mozhe-da-bade-formalen-protses-a-kompetentnosten-podhod.html", "text": "Новата национална програма „Иновации в действие“ предава посланието, че познанието и преподаването вече не може да бъде формален процес, а трябва да достигне компетентностен подход. Това каза за образователното предаване „Всички в час“ на  Радио „Фокус“  Наталия Михалевска, директор на дирекция „Образование на българите зад граница и училищната мрежа“ към МОН. Tя обясни, че 290 са иновативните училища у нас, а 150 други са в списъка за оценяване. „Голяма част от тези училища подават заявления за разширяване на иновациите, за да ги прилагат и в други класове и випуски, които вече са пробвали и имат резултати или да правят допълнителни иновации. Очаквам около 300 иновативни учебни заведения да се включат в програмата „Иновации в действие“  и още толкова неиновативни. 1,5 млн. е бюджетът, от който 90% са за осигуряването на логистиката, образователните продукти, информираността и публичността“, поясни тя. Наталия Михалевска каза още, че програмата „Иновации в действие“ създава условия и подкрепа за развитие на култура за иновации и прилагането им във всички сфери на училищния живот. „Програмата започва с електронна платформа, на която училищата могат да открият съдържанията на иновациите, които в момента се правят в тези 290 учебни заведения и да намерят сходни такива, за да осъществят пряк обмен на място. Ще се подпомага мобилността на 8 учители и ученици за участие в иновациите“, каза тя, като уточни, че става въпрос за пряка демонстрация приложение в училищния живот, възможности и подкрепа за общи продукти, а не само за посещение. Според Наталия Михалевска желанието училищата да правят иновации е свързан с отговора на образователната система на предизвикателствата на времето. „Това е стремежът на директорите и учителите да направят знанието по-достъпно, по-трайно, приложимо и функционално, да подготви учениците за бъдещето“, добави тя. По думите й българското училище става все по-подготвено да приеме иновациите, но е нужно обучение на учителите. Тя изрази надежда чрез новата програма да се предаде посланието, че познанието и преподаването не може вече да бъде формален процес, а трябва да достигне компетентностен подход, съчетаващ знания, навици и умения. В противен случай децата няма да бъдат функционално грамотни, добави директорът на дирекция „Образование на българите зад граница и училищната мрежа“ към МОН. \r\nМилослава АНГЕЛОВА", "date": "2019.02.13", "title": "Наталия Михалевска, МОН: Новата национална програма „Иновации в действие“ предава посланието, че преподаването вече не може да бъде формален процес, а компетентностен подход"}
{"url": "http://www.focus-news.net/news/2019/02/13/2622991/vidin-otstraneno-e-darvo-padnalo-varhu-lek-avtomobil-na-parking-do-zhp-garata-v-oblastniya-grad.html", "text": "На три сигнала за необходимост от оказване на техническа помощ и три сигнала за пожари без материални щети са реагирали вчера екипи на Регионална дирекция „Пожарна безопасност и защита на населението“ – Видин, съобщиха от  ОДМВР – Видин . Екипите са отстранили паднало дърво на пътното платно след село Ботево и паднало дърво върху лек автомобил на паркинг до жп гарата в областния град. Към 13.30 часа спасители извадили куче, паднало в шахта на ул. „Цанко Урманов“ във Видин. Огнеборци гасили запалени сухи треви и храсти в местността „Старите лозя“ край село Извор. Екипи осъществили дежурства до жилищен блок в ж. к. „Бонония“ във Видин и на ул. „Петко Ковача“ в Белоградчик след получени сигнали за запалени комини на двата адреса.", "date": "2019.02.13", "title": "Видин: Отстранено е дърво, паднало върху лек автомобил на паркинг до жп гарата в областния град"}
{"url": "http://www.focus-news.net/news/2019/02/13/2622992/dobrich-s-rituala-zaryazvane-na-lozata-v-grada-shte-bade-otbelyazan-trifon-zarezan-na-14-fevruari.html", "text": "С ритуала „Зарязване на лозата“ в града ще бъде отбелязан Трифон Зарезан на 14 февруари. Това съобщиха от пресцентъра на  Община Добрич . Организатори на събитието са Община град Добрич и Регионален исторически музей – Добрич. Събитието ще се проведе на 14 февруари от 11.00 часа в АЕМО „Стария Добрич“. Всички жители и гости на града могат да се включат в ритуала и да опитат от виното, предоставено от Винпром „Алвина“ ООД. В събитието ще участва Професионален фолклорен ансамбъл „Добруджа“ с гл. художествен ръководител Стоян Господинов.  \r\nЩе бъдат обявени и резултатите от Конкурса за най-качествено вино – лично производство - реколта 2018 г., организиран от Община град Добрич и  Къщата на виното. За най-добре представилите се са подготвени грамоти и предметни награди. Организаторите на конкурса благодарят на всички участници за отзивчивостта да се включат в надпреварата. \r\nФермерският пазар на този ден, позициониран в АЕМО „Стария Добрич“, също ще бъде подчинен на празника.", "date": "2019.02.13", "title": "Добрич: С ритуала „Зарязване на лозата“ в града ще бъде отбелязан Трифон Зарезан на 14 февруари"}
{"url": "http://www.focus-news.net/news/2019/02/13/2622993/premierat-boyko-borisov-i-gen-uesli-klark-obsadiha-satrudnichestvo-za-protivodeystvie-na-kontrabandata.html", "text": "Министър-председателят Бойко Борисов се срещна с ген. Уесли Кларк, бивш върховен главнокомандващ на въоръжените сили на НАТО в Европа, който в момента е съветник на швейцарска компания от областта на противодействието на нерегламентираната търговия и контрабандата. Това съобщиха от  Правителствената информационна служба . \r\n„Един от приоритетите в дейността на правителството е борбата с контрабандата. Резултатите към момента доведоха до увеличаване на приходите в държавния бюджет и до прекъсването на нелегални търговски практики, които ощетяват хазната и гражданите“, посочи премиерът Борисов пред американския генерал. Българският министър-председател подчерта, че властите ни ще продължат да надграждат постигнатото и да подобряват сътрудничеството си на глобално ниво. \r\n„Запознах се с отличните резултати на България в борбата с контрабандата и успешната дейност на вашия координационен център, затова инициирахме това посещение. Предлагаме своята подкрепа за постигането на още по-големи успехи“, посочи по време на разговорите ген. Кларк. Той заяви, че отдавна не е бил в България, но следи развитието ѝ и винаги търси начин да помогне на страната ни.  \r\nПо време на посещението си ген. Уесли Кларк се запозна по-подробно с дейността на Междуведомствения координационен център за противодействие на контрабандата и контрол на движението на рискови стоки и товари. Екипът на центъра му представи как се проследява процесът по вноса и производството на акцизни и други рискови стоки чрез 24-часово видеонаблюдение, използване на термокамери, УКВ радио системи, радари, автоматична идентификационна система AIS.  \r\nГен. Кларк заяви от името на швейцарската организация желание и готовност да си партнира с българското правителство за увеличаване на капацитета на координационния център чрез технологични и дигитални платформи, което да подобри още повече работата му.  \r\nПо време на визитата си у нас ген. Кларк ще се срещне също с представители на НАП и агенция „Митници“.", "date": "2019.02.13", "title": "Премиерът Бойко Борисов и ген. Уесли Кларк обсъдиха сътрудничество за противодействие на контрабандата"}
{"url": "http://www.focus-news.net/news/2019/02/13/2622982/haz-v-evropa-nyama-da-badat-razgarnati-yadreni-raketi-no-dokogai.html", "text": "В навечерието на срещата на министрите на отбраната на НАТО в Брюксел отново стана ясно, че държавният глава на САЩ Доналд Тръмп има изключителното „умение“ да разрушава, коментира Дамир Фрас в статия за германския ежедневник   Die Hanoverische Zeitung . \r\n„В крайна сметка ОТ НАТО увериха, че няма да реагират на разпадането на Договора за ракети със среден и малък обсег (ДРСМО) с разгръщането на ядрени ракети в Европа. Поне така каза генералният секретар на западния отбранителен съюз. В случая обаче скептицизмът е подходящ, защото Йенс Столтенберг не каза нищо по въпроса дали изявлението му ще бъде валидно и след няколко месеца“, предупреждава Фрас.  \r\nЗаседанията на министрите на отбраната на НАТО в Брюксел няма да доведат до конкретни решения. Защото договорът за разоръжаване официално е в сила още почти половин година. Все още има време за „стратегическо размишление\", казват военните. \r\nАвторът е категоричен, че никой в Алианса не може да вземе решение с риск да разгневи Тръмп. С решението си за излизане от ДРСМО президентът на най-важната и силна държава-членка на НАТО удари не само Русия, но и своите съюзници в Алианса, които бяха принудени да го последват, за да не се създаде впечатление за разкол в НАТО, пише Фрас. Тереза Герова", "date": "2019.02.13", "title": "HAZ: В Европа няма да бъдат разгърнати ядрени ракети, но докога?"}
{"url": "http://www.focus-news.net/news/2019/02/13/2622995/parlamentat-podkrepi-izgotvyaneto-na-analiz-na-efektivnostta-na-merkite-v-strategiyata-za-razvitie-na-sektora-na-obshtestveni-porachki-v-balgariya-v-perioda-2014-2020-g.html", "text": "Парламентът ратифицира изменението на Споразумението за предоставяне на консултантски услуги между Агенцията по обществени поръчки на Република България и Международната банка за възстановяване и развитие, предаде репортер на  Агенция „Фокус“ . Документът е от 2 ноември 2017 г., подписан на 21 декември 2018 г. Чрез цялостното реализиране на дейностите по Споразумението за предоставяне на консултантски услуги ще се осигури независима външна оценка на актуалното състояние на системата на обществените поръчки в България. Това ще позволи да се установи ефективността на предприетите мерки в изпълнение на Националната стратегия за развитие на сектора обществени поръчки в периода 2014-2020 г. Финансирането на дейностите по споразумението е осигурено в рамките на проект „Преглед и оценка на системата на обществените поръчки в България“, осъществяван с финансовата подкрепа на Оперативна програма „Добро управление“, съфинансирана от ЕС чрез Европейския социален фонд. Това бе последната точка в работата на Народното събрание за днес.   \r\nДеница КИТАНОВА", "date": "2019.02.13", "title": "Парламентът подкрепи изготвянето на анализ на ефективността на мерките в стратегията за развитие на сектора на обществени поръчки в България в периода 2014-2020 г."}
{"url": "http://www.focus-news.net/news/2019/02/13/2622997/sport-grigor-dimitrov-se-zavrashta-v-natsionalniya-otbor.html", "text": "Григор Димитров се завръща в тима на България за мачовете на Купа Дейвис, след като пропусна последните три издания на популярния турнир. \r\nНационалният ни отбор е във втора група на Зона Европа/Африка и му предстоят двубои с Южноафриканската република. Засега обаче още не е известно кога ще се проведат те. Вариантите са през април или септември. Ако са през септември, Димитров ще бъде твърдо в състава. Ако са по-рано, всичко ще зависи от здравословното му състояние. Лекарите обявиха, че след два месеца ще може спокойно да излезе на корта, което означава, че шансовете да го видим отново като част от състава на България през април са доста големи. \r\nВенцислав ДРАГОМАНОВ", "date": "2019.02.13", "title": "Спорт: Григор Димитров се завръща в националния отбор"}
{"url": "http://www.focus-news.net/news/2019/02/13/2622996/blagoevgrad-tyaloto-na-69-godishen-mazh-e-otkrito-v-kvartal-strumsko-pri-parvonachalniya-ogled-ne-sa-konstatirani-sledi-ot-nasilie.html", "text": "Тялото на 69-годишен мъж е открит в квартал „Струмско“ в Благоевград. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Причините за смъртта на мъжа са в процес на установяване. При първоначалния оглед не са констатирани следи от насилие. По случая е образувано досъдебно производство. \r\nНатали СТЕФАНОВА", "date": "2019.02.13", "title": "Благоевград: Тялото на 69-годишен мъж е открито в квартал „Струмско“, при първоначалния оглед не са констатирани следи от насилие"}
{"url": "http://www.focus-news.net/news/2019/02/13/2622994/dzhuzepe-de-franchesko-pocheten-konsul-na-italiya-v-plovdiv-20-te-regiona-na-stranata-shte-badat-predstaveni-v-izlozhbata-pateshestvie-iz-italiya.html", "text": "Чрез презентация ще бъдат показани 20-те региона на Италия в изложбата „Пътешествие из Италия“, каза за  Радио „Фокус“-Пловдив  Джузепе де Франческо, почетен консул на Италия в Пловдив. „Съгласно италианската конституция, държавата е разделена на 20 региона. С това събитие ние ще пътуваме от северните до южните региони. Чрез презентацията ще представим хубавите места и характеристики на регионите, след което ще бъдат изпълнени 8 песни на местен диалект. Всеки регион има специфични елементи, включително културни и свързани с песни“, добави Джузепе де Франческо.  \r\nПесните ще изпълнят маестро Лоренцо Турки Флорис и Карлос де Антонис. Маестро Турки Флорис е диригент и композитор на световно ниво, който ще изпълни песните на пиано. Карлос Де Антонис е аржентино-италиански тенор с дългогодишен опит. \r\nИзложбата „Пътешествие из Италия“ ще бъде открита от 18.00 часа в салона на Етнографския музей-Пловдив. \r\nМария РУСЕВА", "date": "2019.02.13", "title": "Джузепе де Франческо, почетен консул на Италия в Пловдив: 20-те региона на страната ще бъдат представени в изложбата „Пътешествие из Италия“"}
{"url": "http://www.focus-news.net/news/2019/02/13/2622998/kaloyan-pargov-bsp-sofiya-shofyorite-v-gradskiya-transport-robi-li-sa.html", "text": "Шофьорите в градския транспорт роби ли са? Отговор на този въпрос очаква председателят на БСП – София и на групата на социалистите в Столичен общински съвет Калоян Паргов от директорите на столичните дружества „Автотранспорт” и „Електротранспорт” Слав Монов и Евгений Ганчев, както и от председателя на Комисията  по транспорт и туризъм към Столичен общински съвет Екатерина Йорданова, от заместник-кмета с ресор „Транспорт” Дончо Барбалов и от кмета Йорданка Фандъкова. Това съобщиха от пресцентъра на  БСП - София . Лидерът на столичните социалисти се срещна с шофьори от двете дружества, които от днес официално протестират символично като работят, облечени с жълти жилетки и с поставен надпис „Протест” на предното стъкло. \r\n„От това, което чух, вече имам обяснение защо е толкова голям недостигът на водачи в столичния градски транспорт\", коментира Калоян Паргов. „След срещата ми с шофьорите имам редица въпроси, на които бих искал да получа отговори.  Вярно ли е, че месечният график на работа и почивки не се спазва и има натиск върху шофьорите да поемат извънредни часове работа под заплаха, че ще бъдат уволнени? Вярно ли е, че съществуват вътрешни правилници в дружествата, които регламентират санкции и по този начин са отнемани неправомерно възнаграждения на шофьорите. Вярно ли е, че болничните не се изплащат с месеци, а се „разследват”? Вярно ли е, че се допуска един шофьор да работи в две поредни смени в един ден? Вярно ли е, че в последните два месеца има 5 инцидента с шофьори в столичния автотранспорт? Вярно ли е, че в момента има превозни средства в градския транспорт, които се движат с гуми на по 250 000 км при положение, че по закон те трябва да се сменят на 100 000 км? Верни ли са твърденията за психологически тормоз на шофьори, които решат да се оплачат от условията на труд? И ако наистина е такова положението в столичните транспортни дружества, как очакват ръководствата им да има желаещи да работят в тях?”, заяви той. \r\nКалоян Паргов добави, че се надява да чуе цялата истина за натрупаните проблеми в столичния градски транспорт още на днешното заседание на Комисията по транспорт и туризъм, както и обяснение защо групи шофьори протестират символично от днес. \r\n„Очаквам и конкретни предложения за справяне с проблемите\", каза още Калоян Паргов, който е заместник-председател на Комисията по транспорт и туризъм. „С колегите от групата на БСП настояваме за пълни отчети. Искаме да знаем кой какво е свършил или не е свършил в работата си и съответно каква отговорност ще понесе за действията си. Защото тази безотговорност не може да продължава. Крайно време е Столична община и ръководствата на транспортните дружества да си дадат ясна сметка, че най-важни от всичко са безопасността и защитата на живота и здравето на гражданите, както и качеството на транспортното обслужване. За нас, социалистите, водещ в работата ни е принципът „Пътникът на първо място”. За да се изпълни това, работниците в градския транспорт трябва да бъдат обезпечени изцяло, тъй като носят пряка отговорност за живота и здравето на гражданите, които обслужват”, каза още той.", "date": "2019.02.13", "title": "Калоян Паргов, БСП - София: Шофьорите в градския транспорт роби ли са"}
{"url": "http://www.focus-news.net/news/2019/02/13/2622999/dots-d-r-todor-chobanov-zam-kmet-na-sofiya-desetki-sa-znakovite-sgradi-v-tsentara-na-stolitsata-koito-sa-restavrirani.html", "text": "Десетки са знаковите сгради в центъра на столицата, които са реставрирани. Това каза зам.-кметът на София по направление „Култура, образование и превенция от зависимости“ доц. д-р Тодор Чобанов в предаването „Тази сутрин“ по бТВ. По думите му от около 800 къщи само 40-ина са с някакви сериозни проблеми, т.е. около 5%. „Къщата на Иван Евстратиев Гешов в София показва, че имаме сценарии, в които собствениците на такива сгради не полагат нужните грижи и е налагана глоба от страна на Общината“, заяви зам.-кметът на София и добави, че в момента Столична община се съди със собствениците на сградата. „Ние протестираме за едно намаляване на глобата от 50 на 20 хил. лв. Основата на проблема е, че през 2003 година, тогавашният главен архитект на града и най-вече тогавашния ръководител на Института за недвижимо и културно наследство се съгласуват и това води до разрушаване и премахване на обекта. Предвидено е на това място да се строи нова сграда, която да запази единствено част от фасадата на старата постройка. Тоест ние сме жертва на едно много лошо решение от миналото, което много трудно може да бъде отменено“, отбеляза доц. д-р Тодор Чобанов. „Ние колкото и да ги глобяваме, не можем да пристъпим към процедурата с ипотекирането, защото законът не дава на общинската власт право да отменя такива решения“, посочи той.  \r\nПо думите му Общината не се е отказала да закупи къщата на Яворов. „Имаме твърда воля да придобием обекта и заедно с Националния литературен музей да го стопанисваме. Но за да го закупим законно, ние не можем да се явим на търг, докато има проблем със законността на продажбата. Самият търг и самата процедура се обжалва във ВКС и в последната седмица на този месец се очаква съдът да се произнесе дали е законна продажбата и едва тогава ние можем да се явим и да закупим обекта. В противен случай ние рискуваме данъкоплатецът да не получи това, за което ще плати“, подчерта Чобанов. \r\nТой отбеляза още, че Централната баня не работи от 1986 година. „Ние сме спасили една знакова част от нея, която е дело на забележителни архитекти и от 2015 година там нашият изключително успешен музей за История на София, който има десетки хиляди посетители. Действително тук най-важният въпрос е да осигурим безплатен достъп на софиянци за минерална вода от чешмите на банята, а за това крило, което е във втората половина на сградата сме правили близо 10 години опити да се привлече инвеститор, защото тук става въпрос за огромна сума, която трябва да се вложи. По думите му банята в „Овча купел“ ще се запази и категорично ще се използва за балнеологични функции.", "date": "2019.02.13", "title": "Доц. д-р Тодор Чобанов, зам.-кмет на София: Десетки са знаковите сгради в центъра на столицата, които са реставрирани"}
{"url": "http://www.focus-news.net/news/2019/02/13/2623000/sofiya-zadarzhan-e-61-godishen-mazh-prostrelyal-dve-kozi-v-selo-elov-dol.html", "text": "Задържан е 61-годишен мъж, прострелял две кози в село Елов дол. Това съобщиха от  ОДМВР - София . Сигналът за простреляните две домашни животни в село Елов дол е подаден около 9.00 часа на 12 февруари в РУ - Ботевград. При извършения оглед на местопроизшествието в присъствието на ветеринарен лекар в дворно място в селото са установени две простреляни кози. След незабавни оперативно-издирвателни действия полицейските служители разкрили и задържали автора на престъплението. От 61-годишния мъж е иззето оръжието - законно притежавана ловна пушка. По случая е образувано досъдебно производство. Разследването продължава под наблюдението на районната прокуратура.", "date": "2019.02.13", "title": "София: Задържан е 61-годишен мъж, прострелял две кози в село Елов дол"}
{"url": "http://www.focus-news.net/news/2019/02/13/2623006/veliko-tarnovo-kat-v-pamet-na-trifon-ivanov-e-oformen-pred-tsentralniya-vhod-na-stadion-ivaylo.html", "text": "Кът в памет на Трифон Иванов е оформен пред централния вход на стадион „Ивайло“ във Велико Търново, предаде репортер на  Радио „Фокус“ – Велико Търново . На мястото се намира и паметната плоча на легендата на българския футбол, която бе открита по повод една година от смъртта му. Точно преди три години, на 13 февруари, ни напусна завинаги легендарният №3 на „Етър“, националния отбор, ЦСКА, „Бетис“, „Рапид“, „Нюшател“. Трифон Иванов бе най-добрият централен защитник в историята на българския футбол, футболист №1 на България за 1996 г., почетен гражданин на Велико Търново. Той си отиде от този свят преди да е навършил 51 години. От 12.30 часа Фен клуб „Етър“ организира поклонение пред паметната плоча на стадион „Ивайло“. \r\nНадежда КРЪСТЕВА", "date": "2019.02.13", "title": "Велико Търново: Кът в памет на Трифон Иванов е оформен пред централния вход на стадион „Ивайло“"}
{"url": "http://www.focus-news.net/news/2019/02/13/2623003/veliko-tarnovo-politseyski-sluzhiteli-sa-otkrili-ubita-sarna-v-bagazhnika-na-kolata-na-62-godishen-mazh-v-selo-kesarevo.html", "text": "Полицейски служители са открили убита сърна в багажника на колата на 62-годишен мъж от Велико Търново, съобщиха от  Областна дирекция на МВР – Велико Търново . Вчера в село Кесарево е извършена проверка на лек автомобил, управляван от мъжа. В хода на проверката в багажното отделение на превозното средство полицейските служители се намерили тялото на сърна. На местопроизшествието е извършен оглед. Иззети са тялото на животното, ловна карабина и 11 боеприпаса за нея. Работата по изясняване на случая продължава.", "date": "2019.02.13", "title": "Велико Търново: Полицейски служители са открили убита сърна в багажника на колата на 62-годишен мъж в село Кесарево"}
{"url": "http://www.focus-news.net/news/2019/02/13/2623005/daniela-koleva-unitsef-balgariya-e-sred-chelnite-10-ot-obshto-43-izsledvani-strani-zasegnati-ot-problema-s-uchilishtniya-tormoz.html", "text": "България не е изключение от останалите държави и по данни за изследване върху здравето и поведението на децата в училищна възраст, за съжаление сме сред челните 10 от общо 43 изследвани страни, които са засегнати от проблема- училищен тормоз. Това съобщи Даниела Колева, директор на програмата „Закрила на детето“ към УНИЦЕФ в интервю за   Агенция „Фокус“  по повод 70 години откакто България е член на Детски фонд на обединените нации (УНИЦЕФ). „Всъщност, дискомфортът и отчуждението от училище, ниския успех и тормозът, утвърждават рисковите поведения от децата юноши“, заяви Даниела Колева. Тя отбеляза, че това явление е много сходно и данните са подобни и за другите държави.  \r\n„Това, което отличава една държава от друга по темата за насилието, е дали това се приема като важна част от дневния ред на обществото, на отговорните министерства и има опит за цялостна и система работа по него или върху него не се  акцентира достатъчно и проблемите се задълбочават. За това ние сме много щастливи, че заедно с Министерство на образованието и науката, си поставяме амбицията не просто за един проект, не само за нещо мимолетно, а за една цялостна 3-годишна програма, която да е и за превенция и за подобряване на реакцията и подкрепата на децата, жертви на насилие, към разглеждане на явлението към цялост“, каза още тя, като допълни, че амбицията е тази програма да доведе до системна промяна на цялата образователна система. \r\nИрина ИВАНОВА Пълния текст на интервюто четете по-късно в „Мнение”", "date": "2019.02.13", "title": "Даниела Колева, УНИЦЕФ: България е сред челните 10 от общо 43 изследвани страни, засегнати от проблема с училищния тормоз"}
{"url": "http://www.focus-news.net/news/2019/02/13/2623001/smolyan-32-godishna-zhena-e-zadarzhana-v-rudozem-za-shofirane-s-307-promila-alkohol-i-pod-vazdeystvieto-na-narkotitsi.html", "text": "32-годишна жена е задържана в Рудозем за шофиране с 3.07 промила алкохол и под въздействието на наркотици. Това съобщиха от пресцентъра на  ОДМВР – Смолян . На 12 февруари 2019 г. в Районно управление на МВР-Мадан е започнато бързо производство срещу 32-годишната жена от Велико Търново, която около 15.50 ч. на същата дата е управлявала личния си лек автомобил „Фолксваген Поло“ на ул. „Капитан Петко войвода“ №5 в Рудозем след употреба на наркотични вещества – тетрахидроканабинол, установено с техническо средство. Отказана е кръвна проба. 32-годишната жена е задържана за срок от 24 часа. Срещу същата жена е образувано и второ бързо производство, за това, че управлява автомобила си под въздействието и на алкохол с концентрация 3.07 промила, установена с техническо средство. За това също е отказана кръвна проба. Работата по случаите продължава.", "date": "2019.02.13", "title": "Смолян: 32-годишна жена е задържана в Рудозем за шофиране с 3.07 промила алкохол и под въздействието на наркотици"}
{"url": "http://www.focus-news.net/news/2019/02/13/2623002/sliven-okrazhniyat-sad-nalozhi-prisada-ot-2-godini-zatvor-na-mazh-obvinen-za-grabezh.html", "text": "Окръжният съд наложи присъда от 2 години затвор на мъж, обвинен за грабеж. Това съобщиха от пресцентъра на  Окръжна прокуратура - Сливен . Ефективното наказание от 2 години „Лишаване от свобода“ ще търпи Стефан А. затова, че на 19 януари 2019 г. в град Сливен, в условието на опасен рецидив отнел мобилен телефон на стойност 271 лв. от владението на мъж от същия град, с намерение противозаконно да присвои вещта, като употребил за това сила.  \r\nПодсъдимият не е оспорил фактите и обстоятелствата по делото, признал е вината си и е приел Окръжен съд - Сливен да му наложи ефективно наказание в размер на 2 г., което ще бъде изтърпяно в затвор при първоначален „строг“ режим.  \r\nОдобреното от Съда споразумение има силата на влязла в законна сила осъдителна присъда и не подлежи на обжалване.", "date": "2019.02.13", "title": "Сливен: Окръжният съд наложи присъда от 2 години затвор на мъж, обвинен за грабеж"}
{"url": "http://www.focus-news.net/news/2019/02/13/2623008/shumen-izdirva-se-shofyor-blasnal-4-godishno-dete-v-oblastniya-grad-i-napusnal-mestoiproizshestvieto.html", "text": "В 18.40 часа на 12 февруари е получен сигнал за пътен инцидент на ул. „Цар Освободител“ до пресечка близо до старата поликлиника в Шумен. Това съобщиха от  ОДМВР-Шумен . Съобщено било, че шофьор на лек автомобил е блъснал 4-годишно дете и напуснал произшествието. Детето било с майка си и вървяло до тротоара, когато било ударено от автомобила. Откарано е в МБАЛ-Шумен, където след извършен преглед, по време на който не са установени травматични увреждания, и е освободено. Шофьорът напуснал местопроизшествието. За автомобила са дадени частични данни. Служители на сектор „Пътна полиция“ работят по установяване на водача на превозното средство.", "date": "2019.02.13", "title": "Шумен: Издирва се шофьор, блъснал 4-годишно дете в областния град и напуснал местоипроизшествието"}
{"url": "http://www.focus-news.net/news/2019/02/13/2623012/api-vazstanoveno-e-dvizhenieto-po-pat-ii-81-kostinbrod-buchin-prohod-v-uchastaka-kostinbrod-gradets.html", "text": "Възстановено е движението по път II-81 Костинброд - Бучин проход в участъка Костинброд – Градец. Това съобщиха от пресцентъра на  Агенция „Пътна инфраструктура“ .", "date": "2019.02.13", "title": "АПИ: Възстановено е движението по път II-81 Костинброд - Бучин проход в участъка Костинброд – Градец"}
{"url": "http://www.focus-news.net/news/2019/02/13/2623011/mitnicheskite-sluzhiteli-sa-zalovili-kontrabandni-elektronni-ustroystva-za-bezdimni-tsigari-na-gkpp-kapitan-andreevo.html", "text": "Митническите служители заловиха контрабандни електронни устройства за бездимни цигари на митнически пункт „Капитан Андреево“ при проверка на лек автомобил. Това съобщиха от  Агенция „Митници“ . Това е станало на 8 февруари 2019 година, на трасе „Изходящи автомобили и автобуси“, на МП „Капитан Андреево“. Автомобилът е бил с българска регистрация. В него пътували шофьорът, български гражданин, и неговия спътник. Те заявили, че не пренасят стоки или валутни ценности за деклариране. Превозното средство е селектирано за щателна митническа проверка, при която, в изграден тайник в багажното отделение, са открити 50 комплекта електронни устройства от известна марка за пушене на бездимни цигари. \r\nУкритите устройства, както и автомобилът, послужил за извършване на нарушението са задържани. На шофьора са съставени два акта по Закона за митниците: единият за опит да бъдат пренесени през държавната граница стоки без знанието и разрешението на митническите органи, а другия за наличието на тайник.", "date": "2019.02.13", "title": "Митническите служители са заловили контрабандни електронни устройства за бездимни цигари на ГКПП „Капитан Андреево“"}
{"url": "http://www.focus-news.net/news/2019/02/13/2623010/parva-sreshta-na-nato-sled-razpadaneto-na-drsmo-obzor.html", "text": "Министрите на отбраната на 29-те държави-членки на НАТО се събират в Брюксел на двудневна среща, в рамките на която за първи път ще обсъдят последиците от разпадането на Договора за ракети със среден и малък обсег (ДРСМО). \r\nСпоред генералния секретар на НАТО Йенс Столтенберг ще бъде направен още един опит за спасяване на споразумението между САЩ и Русия. Това ще се случи до месец август, когато изтича шестмесечния срок, след който САЩ ще излязат от договора. Това потвърди и Роуз Гьотемьолер, заместник-генералният секретар на западния отбранителен съюз. Тя бе категорична - вратата на дипломацията не е затворена. Вашингтон е готов да се откаже от излизането си от ДРСМО, ако Москва унищожи ракетите 9M729. \r\nВ същото време обаче Алиансът иска да започне планирането на мерките, които Организацията на Северноатлантическия пакт следва да предприеме в условията на прекратяване на ДРСМО. „Всички знаем, че договор, който се спазва само от една страна, не може да гарантира сигурността, така че САЩ, с пълната подкрепа на съюзниците си от НАТО, обявиха оттеглянето си. Това решение ще влезе в сила след шест месеца. Русия има последна възможност да действа отговорно – и ние я призоваваме да се възползва от тази възможност”, поясни генералният секретар на НАТО на пресконференция в навечерието на срещата в Брюксел. За пореден път той увери, че „НАТО не иска нова надпревара във въоръженията. Тя не е в ничий интерес“.  \r\nЗа  Европа  на дневен ред е деликатният въпрос за това как ще бъде гарантирана сигурността й след разпадането на ДРСМО. „Ще обсъдим какви стъпки трябва да предприеме НАТО, за да се адаптира към ракетите на Русия. Но каквито и да са тези стъпки, те ще бъдат балансирани, координирани и отбранителни. Не възнамеряваме да разполагаме нови ракети в Европа\", увери Столтенберг. „Не възнамеряваме да разполагаме нови ядрени оръжия с наземно базиране в Европа\", потвърди и неговият заместник.  \r\nМнозина обаче поставиха под съмнение изявленията, защото така и не бе пояснено дали те ще са валидни след няколко месеца, когато изтече срокът за излизането на американците от ДРСМО.  \r\nДруга тема на двудневната среща на министрите в Брюксел е увеличаването на разходите за отбрана на държавите-членки. Очаква се в дискусиите по въпроса да бъдат белязани от голямо напрежение. Столтенберг заяви, че увеличаването на разходите за отбрана на европейските страни-членки на НАТО и Канада, ще възлиза на 100 милиарда долара през следващата година. В същото време той призна, че не всички страни от Алианса ще изпълнят ангажиментите си за увеличаване на военните разходи до 2% от БВП до 2024 г.  \r\nЗа европейските съюзници в Алианса въпросът за разходите за армиите също е чувствителен. Налице са опасения, че страните ще бъдат принудени да изразходват значително повече средства на данъкоплатците за отбрана, което може да доведе до социални конфликти през следващите години с нарастваща конкуренция за бюджетния пай. \r\nВ рамките на двудневния форум ще бъдат проведени и множество двустранни срещи. Министърът на отбраната на  Турция  Хулуси Акар ще се срещне с американския си колега Патрих Шанахан. В работния график на турския военен министър са включени двустранни срещи с колегите му от Франция, Република Северна Македония, Черна гора, Италия и Грузия.  \r\nВажна ще бъде и срещата му с  министърa на отбраната на  Гърция  Евангелос Апостолакис. Двамата военни, които – според слуховете – се радват на топли отношения, са натоварени със задачата да намерят практически начини за намаляване на напрежението между Атина и Анкара. \r\nОчаква се Апостолакис и неговият турски колега да проучат начини за възстановяване на предишни мерки за изграждане на доверие или за адаптирането им към настоящите обстоятелства. Те ще обсъдят обмена на военни мисии на високо и ниско ниво и възможността за възстановяване на мораториума върху полетите в Егейско море.  \r\nСрещата на двамата бивши началници на генералните щабове на армиите ще бъде продължение на преговорите от миналата седмица в Турция между премиера на Гърция Алексис Ципрас и турския президент Реджеп Тайип Ердоган. Косово  също ще следи с интерес срещата в Брюксел на фона на напрежението с Алианса, което възникна в резултат на решението на Прищина да наложи 100-процентови мита за внос на стоки от Сърбия и Босна и Херцеговина в страната.  \r\nВ рамките на предстоящата двудневна среща в Брюксел, министрите на отбраната на страните-членки на НАТО ще обсъдят нивото на подкрепа, което организацията ще окаже на Косовските сили за сигурност (КСС) след трансформацията им в армия. \r\nВ навечерието на срещата генералният секретар на НАТО подчерта, че някои от членовете на Организацията на Северноатлантическия договор са разочаровани от решението на Прищина за митата, но и заради „ненавременното“ решение за трансформиране на КСС в армия.  \r\n„Те дадоха ясно да се разбере, че КСС трябва да спазват международните задължения, включително Брюкселското споразумение, което означава, че те няма да влизат в северната част на Косово без съгласието на НАТО и КФОР“, подчерта норвежецът. \r\nСъгласно думите му, темата за Косово ще бъде включена в дневния ред на втория ден от разговорите в Брюксел.  \r\n„Все още не сме взели решение, но ще направим оценка на нивото на ангажираност на НАТО, тъй като няколко съюзници смятат, че решението за трансформация на КСС в армия се случи в неподходящ момент, а други от тях бяха разочаровани от митата\", поясни норвежкият политик.  \r\nГенералният секретар на НАТО заяви, че независимо от преговорите за „степента на ангажираност към КСС\", основният мандат на КФОР в Косово няма да се промени. \r\n„КФОР е операция, която продължава 20 години и нейният мандат се основава на Резолюция 1244 на Съвета за сигурност на ООН. Тя защитава всички хора и допринася за стабилността и в по-широкия регион. Това ще продължи и ще остане непроменено“, увери Столтенберг. \r\nНа срещата в Брюксел ще присъства и Радмила Шекеринска – министърът на отбраната на югозападната ни съседка, която официално вече се нарича  Република Северна Македония . Протоколът за членството й в НАТО бе подписан миналата седмица.  Тереза Герова", "date": "2019.02.13", "title": "Първа среща на НАТО след разпадането на ДРСМО (ОБЗОР)"}
{"url": "http://www.focus-news.net/news/2019/02/13/2623007/tsvetan-tsvetanov-gerb-v-nyakoi-ot-sluchaite-podkrepyame-kontseptsiyata-na-krasimir-karakachanov-no-nyakoi-tekstove-tryabva-da-badat-dosta-po-obrani.html", "text": "В някои от случаите подкрепяме Концепцията на Красимир Каракачанов, но някои текстове трябва да бъдат доста по-обрани. Това каза пред журналисти председателят на ПГ на ГЕРБ Цветан Цветанов, предаде репортер на  Агенция „Фокус“ . Според Цветанов трябва да се избегне всякаква възможност за манипулация и използване на тази тема в предизборния период. Той заяви, че според него единственото, за което Красимир Каракачанов и ВМРО настояват е на 100% да се изпълнят ангажиментите на институциите за интеграцията на ромите и да има съответните резултати.  \r\n„Към настоящия момент не можем да кажем, че констатираме резултати, които дават тази интеграция на ромите, която всички ние очакваме. Смятам, че няма политическа сила, която да не подкрепи едно предложение, което е свързано със спазване на закона от всички български граждани. Както някои получават социални помощи, така също да бъде обвързано с техните ангажименти като граждани на Република България както за плащане на данъците, така също и знанията, които трябва да трупат техните деца и трудовите навици“, каза още Цветанов.  \r\nДеница КИТАНОВА", "date": "2019.02.13", "title": "Цветан Цветанов, ГЕРБ: В някои от случаите подкрепяме Концепцията на Красимир Каракачанов, но някои текстове трябва да бъдат доста по-обрани"}
{"url": "http://www.focus-news.net/news/2019/02/13/2623019/varna-nyama-porazheniya-po-sgradi-ili-padnali-darveta-v-sledstvie-na-silniya-vyatar-v-oblastta.html", "text": "Няма поражения по сгради или паднали дървета в следствие на силния вятър Варненска област. Това съобщиха за  Радио „Фокус“ – Варна  от Областна администрация – Варна. Обстановката в областта е спокойна въпреки обявения жълт код в областта за силен вятър с пориви до 14 и 19 м/с по крайбрежието. По доклади на оперативните дежурни в малките общини в областта няма информация за поражения по сгради или покриви, както и за паднали дървета, които да затрудняват движението.  \r\nВ момента в областта няма валежи от дъжд или сняг. Не са отчетени проблеми и при водоемите, а реките Камчия и Провадийска на територията на Варненска област са в коритата си. От Областната администрация увериха, че всички общини са предупредени за метеорологична обстановка и имат готовност за реакция при влошаването й. Към момента пристанището във Варна е отворено за маневриране на кораби. Полетите на летището се осъществяват нормално. \r\nБояна АТАНАСОВА", "date": "2019.02.13", "title": "Варна: Няма поражения по сгради или паднали дървета в следствие на силния вятър в областта"}
{"url": "http://www.focus-news.net/news/2019/02/13/2623016/varna-vleze-v-sila-prisadata-na-anita-meyzer.html", "text": "В Окръжна прокуратура Варна е получено разпореждане на прокурор от Върховна касационна прокуратура, въз основа на което Анита Желева, публично по-известна като Анита Мейзер, е задържана за обезпечаване изтърпяването на наложено наказание. С влязло в сила решение от 11 февруари 2019 г., във Върховния касационен съд е приключило наказателното производство срещу нея. Това съобщиха от пресцентъра на  Окръжен съд-Варна . \r\nТя е призната за виновна по две обвинения – за подкуп и за причиняване по непредпазливост на смъртта на нейния съпруг, като за всяко от тях съдът е преценил за справедливо да определи наказание лишаване от свобода в размер на две години. По правилата на групирането на наказания е определено Мейзер да търпи лишаване от свобода за срок от две години при общ режим в затвора Сливен. Наложена ѝ е и глоба в размер на 4 000 лв. Уважен е граждански иск в размер на 100 000 лв. \r\nАнита Желева бе обвинена и предадена на съд за това, че на 14 август 2016 г. в град Варна причинила по непредпазливост смъртта на Николай Славов Димов – престъпление по чл. 122 ал.1  от НК. По същото време и място предложила подкуп – сумата от 30 000 евро, на полицейски орган, за да не я задържи ппри налични данни за извършено престъпление – престъпление по чл.304а от НК.", "date": "2019.02.13", "title": "Варна: Влезе в сила присъдата на Анита Мейзер"}
{"url": "http://www.focus-news.net/news/2019/02/13/2623013/tsvetan-tsvetanov-gerb-ima-periodi-v-koito-nyama-dostatachno-zakonodatelstvo-da-zapalni-vremeto-na-plenarnite-zasedaniya-no-komisiite-imat-dosta-intenzivna-rabota.html", "text": "Има периоди, в които няма достатъчно законодателство да запълни времето на пленарните заседания, но комисиите имат доста интензивна работа. Това каза пред журналисти председателят на ПГ на ГЕРБ Цветан Цветанов във връзка с упреците на опозицията за работата на парламент, предаде репортер на  Агенция „Фокус“ . „Има периоди, когато няма достатъчно законодателство, което да запълни времето на пленарните заседания, но тук мога да кажа, че комисиите и всичко това, което предстои да се случи в днешния парламентарен ден, ще има доста сериозни новини и интензивна работа“, заяви Цветанов. Той обърна внимание, че днес има заседание на Комисията за контрол над службите. „Там ще има теми, които са свързани със случая „Скрипал“ и „Гебрев“. Във Вътрешната комисия ще имаме блиц-контрол към МВР, респективно цялото политическо и професионално ръководство. Ще гледаме и ветото на президента за Закона за личните данни. Другото, което е, че в Правна комисия има два доклада, които ще трябва да излязат, за да може в утрешния ден да имаме заседание за Изборния кодекс и предложението на БСП за ЦИК. \r\nДеница КИТАНОВА", "date": "2019.02.13", "title": "Цветан Цветанов, ГЕРБ: Има периоди, в които няма достатъчно законодателство да запълни времето на пленарните заседания, но комисиите имат доста интензивна работа"}
{"url": "http://www.focus-news.net/news/2019/02/13/2623017/tsvetan-tsvetanov-gerb-bsp-razbirat-che-nyama-kak-da-spechelyat-evroizborite.html", "text": "БСП разбират, че няма как да спечелят евроизборите. Това каза пред журналисти председателят на ПГ на ГЕРБ Цветан Цветанов, предаде репортер на  Агенция „Фокус“ . „Понеже знам, че за ЦИК БСП проявяват доста сериозна активност, искам само да напомня, че Изборният кодекс, по който е избрана днешната ЦИК, е направен по този на Мая Манолова и парламентарното мнозинство, ръководено от БСП 2014 г. март месец“, заяви още Цветанов. Той припомни, че ГЕРБ е загубила изборите за президент точно от тази ЦИК. Ние по никакъв начин не си позволихме да кажем или да вменим вина на ЦИК, че са манипулирали изборния процес и ние сме постигнали резултат да сме втори“, допълни зам.-председателят на ГЕРБ. Той обърна внимание, че сегашната председателка на ЦИК е назначена от БСП. „Тогава имаше и предсрочни избори за парламент, март месец. Тогава освен, че ЦИК беше назначена от тях, и правителството на БСП беше назначено от техния президент Румен Радев. Те проведоха изборния процес и ние тогава спечелихме изборите, защото това беше волята на българските граждани“, отбеляза Цветанов. Той посочи, че спекулациите, че някой може да манипулира изборния процес, са от времето, когато са започвали демократичните процеси в България. „В днешно време при тази публичност, тази обективност и при ЦИК, назначена от БСП да твърдиш подобни неща, е бягане от отговорност за загубата, която може би ще понесеш. Те разбират, че няма как да спечелят тези избори“, коментира Цветанов.  \r\nПредседателят на ПГ на ГЕРБ обърна внимание, че в последните два дни е посетил четири области на страната. „Мисля, че хората са достатъчно разумни и знаят какви са ползите от днешното управление“, добави Цветанов.  \r\nДеница КИТАНОВА", "date": "2019.02.13", "title": "Цветан Цветанов, ГЕРБ: БСП разбират, че няма как да спечелят евроизборите"}
{"url": "http://www.focus-news.net/news/2019/02/13/2623020/negovo-visokopreosveshtenstvo-varnenskiyat-i-velikopreslavski-mitropolit-yoan-be-nagraden-s-orden-sv-yoan-rilski-chudotvorets-vav-vrazka-s-negoviya-50-godishen-yubiley.html", "text": "Негово светейшество Българският патриарх и Софийски митрополит Неофит връчи орден „Св. Йоан Рилски Чудотворец“ - първа степен на Негово високопреосвещенство Варненския и Великопреславски митрополит Йоан. Това стана по врeме на съборната св. Литургия в катедралния храм „Успение на Пресвета  Богородица“ във Варна, предаде репортер на  Агенция „Фокус“ . Орденът е присъден от Светия Синод на Българската православна църква във връзка с неговия 50-годишен юбилей и за заслуги към светата Църква и оглавяваната от него епархия. Орденът е най-високата църковна награда, посветена на небесния застъпник за българския народ. Св. Йоан Рилски е и личен небесен покровител на юбиляра. Митрополит Йоан получи множество поздравления от представители на българската държавност, на сестрите православни църкви и пр.  \r\nНикола ПЕТКОВ", "date": "2019.02.13", "title": "Негово високопреосвещенство Варненският и Великопреславски митрополит Йоан бе награден с орден „Св. Йоан Рилски Чудотворец“ във връзка с неговия 50-годишен юбилей"}
{"url": "http://www.focus-news.net/news/2019/02/13/2623021/", "text": "Липсата на заседание на Коалиционния съвет не означава, че не си говорим и не обсъждаме темите от политическия дневен ред. Това каза пред журналисти председателят на ПГ на ГЕРБ Цветан Цветанов във връзка с упреците на опозицията за работата на парламента, предаде репортер на  Агенция „Фокус“  . На въпрос дали фактът, че Коалиционният съвет не е заседавал от началото на годината, пречи на законодателната дейност на парламента, Цветанов отговори: „Не, не смятам, че пречи. Вчера имахме възможност в коалиционен формат да дискутираме седмичната програма и законодателството, което да се гледа от българския парламент. Знаете, че всеки вторник преди групи, правим заседание точно на представителите на формата от коалиционните партньори“, допълни той, като обърна внимание, че големият коалиционен съвет не е заседавал, но представителите на съвета имат ангажименти. „Днес имах възможност да разговарям с Валери Симеонов, разбрахме се с колегите от „Атака“ да се чуя с Волен Сидеров. С него също ще разговарям днес по тези теми, които са свързани с утрешното гласуване и с предстоящото гласуване другата седмица“, посочи председателят на ПГ на ГЕРБ. Той подчерта, че коалицията е стабилна. „Въпреки че някои от колегите имат различно мнение. Вие знаете, че това е напълно нормално и съвсем демократично“, коментира Цветан Цветанов. На въпрос кога ще бъде обсъдена концепцията на Красимир Каракачанов, той уточни, че днес се е чул и с него. „В момента е в Брюксел. Надявам се, че утре ще може да излети от Брюксел, защото всички полети са отменени“, посочи Цветанов. „Аз утре ще пътувам за Мюнхенската конференция по сигурността, където ще участвам като говорител в една тема, свързана с Черноморския регион, заедно с външния министър на Румъния, на Грузия и с командващия силите на НАТО в ЕС. Вечерта се разбрах  с Красимир Каракачанов, когато кацне от Брюксел в Мюнхен, защото и той ще участва в тази конференция, да може утре вечерта да се видим\", каза още Цветан Цветанов.   \r\nДеница КИТАНОВА", "date": "2019.02.13", "title": "Цветан Цветанов, ГЕРБ: Липсата на заседание на Коалиционния съвет не означава, че не си говорим и не обсъждаме темите от политическия дневен ред"}
{"url": "http://www.focus-news.net/news/2019/02/13/2623015/koha-ditore-kosovo-ramush-haradinay-e-gotov-da-ostavi-reshenieto-za-mitata-na-kabineta-v-prishtina.html", "text": "Все повече членове на правителството на косовския премиер Рамуш Харадинай подкрепят идеята за отмяна на 100-процентните мита за вноса в страната на стоки от Сърбия и Босна и Херцеговина, съобщава водещият прищински ежедневник  Koha Ditore . \r\nДосега обаче нито един от министрите не е поел инициативата да постави въпроса за обсъждане в правителството. На въпроса от вестника дали Харадинай ще разреши да бъде задействана процедура за вземане на решение по въпроса за митата от правителството, говорителят на кабинета в Прищина Дониета Гаши вече е изпратил за обсъждане всички въпроси, свързани с дневния ред. Тереза Герова", "date": "2019.02.13", "title": "Koha Ditore (Косово): Рамуш Харадинай е готов да остави решението за митата на кабинета в Прищина"}
{"url": "http://www.focus-news.net/news/2019/02/13/2623009/tsvetan-tsvetanov-gerb-tryabva-da-tarsim-konsensus-i-da-badem-otgovorni-kogato-diskutirame-integratsiyata-na-romite.html", "text": "Трябва да търсим консенсус и да бъдем отговорни, когато дискутираме интеграцията на ромите. Това каза пред журналисти председателят на ПГ на ГЕРБ Цветан Цветанов, предаде репортер на  Агенция „Фокус“ .  Цветанов отбеляза, че има опити темата да се използва в предизборен период. „Смятам, че трябва да търсим консенсус и да бъдем достатъчно отговорни, когато дискутираме тази тема. Надявам се, че всички заедно ще допринесем за повече резултати в тази посока“, допълни председателят на ПГ на ГЕРБ.  \r\nДеница КИТАНОВА", "date": "2019.02.13", "title": "Цветан Цветанов, ГЕРБ: Трябва да търсим консенсус и да бъдем отговорни, когато дискутираме интеграцията на ромите"}
{"url": "http://www.focus-news.net/news/2019/02/13/2623022/plovdiv-obrazuvano-e-dosadebno-proizvodstvo-za-ustanovyavane-na-prichinite-za-pozhara-v-magazin-za-pirotehnicheski-izdeliya.html", "text": "Образувано е досъдебно производство за установяване на причините за пожара в магазин за пиротехнически изделия в Пловдив. Това съобщи за  Радио „Фокус”-Пловдив  инспектор Цвятко Дешев, говорител на Регионална дирекция „Пожарна безопасност и защита на населението\"-Пловдив. Вече са установени щетите от пожара – 90 кв. м опушени стени, унищожени мебели и 4 кв. м дограма, засегната е електрическата инсталация, унищожени са и над 200 броя пиратки, димки и пиробатерии. \r\nПо думите на Цвятко Дешев пожарът, който избухна около 18.45 часа вчера в магазин за фойерверки на бул „Пещерско шосе“ 7, е бил погасен за 10 минути от 3 противопожарни екипа. Не е имало рискове за хората, които живеят на етажите над магазина. Незабавно е била създадена организация за извеждането и евакуирането им. \r\nЦветана ТОНЧЕВА", "date": "2019.02.13", "title": "Пловдив: Образувано е досъдебно производство за установяване на причините за пожара в магазин за пиротехнически изделия"}
{"url": "http://www.focus-news.net/news/2019/02/13/2623025/blagoevgrad-spokoyna-e-obstanovkata-v-oblastta-vapreki-obyaveniya-zhalt-kod-za-silen-vyatar.html", "text": "Спокойна е обстановката в Благоевградска област, въпреки обявения жълт код за силен вятър, предаде репортер на  Радио „Фокус“-Пирин . Към този момент няма постъпили сигнали за проблеми. Според предупреждението от Националния институт по метеорология и хидрология (НИМХ) в района ще духа силен североизточен вятър със скорост 14 – 19 м/с. Справка на сайта на НИМХ показва, че водните количества на реките в Западнобеломорския басейн ще бъдат под праговете за внимание. В резултат на валежи повишения на речните нива ще има във водосбора на река Места. През следващите три дни речните нива в басейна ще се понижават или ще останат без съществени изменения. Без забавяне се осъществява преминаването на граничните пунктове „Кулата“ и „Илинден“.  \r\nСпокоен е трафикът на ГКПП „Златарево“. Повишена опасност от падащи камъни има в Кресненското дефиле и  в района на прохода Предел. По данни на Областно пътно управление – Благоевград няма регистрирани тежки пътни инциденти в региона. Пътните настилки в областта към момента са сухи. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 31 юли. От Областно пътно управление – Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nНатали СТЕФАНОВА", "date": "2019.02.13", "title": "Благоевград: Спокойна е обстановката в областта, въпреки обявения жълт код за силен вятър"}
{"url": "http://www.focus-news.net/news/2019/02/13/2623027/elena-yasenova-oblastna-administratsiya-burgas-kam-momenta-ne-sa-postapili-signali-za-problemi-vav-vrazka-sas-silen-vyatar-v-oblastta.html", "text": "Към момента не са постъпили сигнали за проблеми във връзка със силен вятър, въпреки обявения жълт код в област Бургас. Това съобщи за  Радио „Фокус“ – Бургас  говорителят на Областната администрация Елена Ясенова. По думите ѝ обстановката в областта е напълно спокойна към момента. \r\nМария ПОПЧЕВА", "date": "2019.02.13", "title": "Елена Ясенова, Областна администрация – Бургас: Към момента не са постъпили сигнали за проблеми във връзка със силен вятър в областта"}
{"url": "http://www.focus-news.net/news/2019/02/13/2623029/dobrich-v-hudozhestvenata-galeriya-shte-bade-predstaven-izlozhba-s-tvorbi-ot-fonda-na-galeriyata-plakatite-razkazvat.html", "text": "Изложба с творби от фонда на галерията „Плакатите разказват“ представят в Художествената галерия в Добрич, предаде кореспондент на  Радио „Фокус” – Варна . Изложбата ще бъде открита официално на 14 февруари. Различни по формат афиши пренасят посетителите в изложбите-събития на Димитър Киров, Никола Манев, Симеон Венов, Магда Абазова, Стоян Цанев, Михаил Петков, Светлин Русев, Димитър Арнаудов и други автори. Музейният плакат има специфичната задача да информира за събитията в галерията и в експозицията посетителят може да проследи част от историята на изложбите от 1980 г. до наши дни. Плакатите са подредени хронологично, започвайки с изложбата на варненските художници - Альоша Кафеджийски, Ванко Урумов и Стоимен Стоилов, през общите художествени изложби „Земята и хората“ – 1982 и 1987 г., изложбите на Дружеството  на художниците и „Ателие 13“, пленерите „Хартията“ и други арт събития. Те припомнят самостоятелните изяви на добричките  художници през десетилетията – на Янко Атанасов, Васил Вичев, Росен Русев, Петър Петров, Никола Богданов, Христо Кралев, Коста Костов, Пенка Димитрова, Георги Атанасов, Вера Пенева, Николай Тодоров и др. Художници от Словакия, Хърватия, Китай, Франция, Великобритания, Чехия и др. са оставили своя знак при гостуването си в добруджанския град. Едновременно с голямото разнообразие от автори, стилове  и направления в изобразителното изкуство, проникновеният поглед  на посетителя ще забележи и развитието на печатната технология на плаката – от ситопечат и офсетовия печат до съвременните дигитални технологии. Подбраните 100 плаката от архива на галерията са своеобразна хроника на изложбената ѝ дейност през годините и екипът ѝ отправя покана да бъде „чут“ разказът им. Творбите са представени в две от залите на галерията.  \r\nЖулиета НИКОЛОВА", "date": "2019.02.13", "title": "Добрич: В Художествената галерия ще бъде представен изложба с творби от фонда на галерията „Плакатите разказват“"}
{"url": "http://www.focus-news.net/news/2019/02/13/2623018/plovdiv-edin-protivopozharen-avtomobil-dezhuri-vse-oshte-na-myastoto-na-pozhara-v-tseh-za-prerabotka-na-meso-kray-voyvodinovo.html", "text": "Един противопожарен автомобил дежури все още на мястото на пожара в цех за преработка на месо край Войводиново. Това съобщи за  Радио „Фокус”-Пловдив  инспектор Цвятко Дешев, говорител на Регионална дирекция „Пожарна безопасност и защита на населението\"-Пловдив. „Екипът е там от 17 часа вчера и ще остане там може би и днес, през целия ден”, каза инсп. Дешев. \r\nПредстоят огледи на мястото на пожара с цел установяване на причините. Ще бъдат изготвени различни експертизи, вече се разпитват и свидетели. Делото се наблюдава от Окръжна прокуратура-Пловдив. \r\nПожарът избухна в неделя, след 18.30 часа. Тепърва ще се установява размерът на щетите. Пожарът бе гасен оъ 15 противопожарни екипа, спасени са били три други сгради и над 200 живи животни. \r\nЦветана ТОНЧЕВА", "date": "2019.02.13", "title": "Пловдив: Един противопожарен автомобил дежури все още на мястото на пожара в цех за преработка на месо край Войводиново"}
{"url": "http://www.focus-news.net/news/2019/02/13/2623024/glavniyat-prokuror-sotir-tsatsarov-poluchihme-informatsiya-ot-sasht-za-parichni-prevodi-izvarshvani-ot-venetsuela-kam-balgarski-bankovi-smetki.html", "text": "Получихме информация от САЩ за парични преводи, извършвани от Венецуела към български банкови сметки. Това каза на брифинг главният прокурор Сотир Цацаров след среща с американския посланик Ерик Рубин при премиера Бойко Борисов, предаде репортер на  Агенция „Фокус“ . \r\n„От партньорите от САЩ е получена информация за парични преводи, които са извършвани от Венецуела – и по-специално, извършвани от Държавната петролна компания на Венецуела, и за които са били използвани български банкови сметки. След детайлизиране на тази информация е установена банката, установено е лицето, което е използвано като титуляр на тези сметки, както и самите сметки. Установени са преводи, които действително са били извършвани от Държавната петролна компания на Венецуела в тези сметки, след което са били извършвани други преводи, в резултат на което част от средствата са били изнесени от тези банки и са били трансферирани в банкови сметки в други страни“, заяви Цацаров.  \r\nГлавният прокурор посочи, че основанията за преводите са различни. „И по наши подозрения тези основания не са действителни. Такива основания са свързани с подкрепа и финансиране на венецуелска спортна федерация, със закупуване на храни за Венецуела и т.н., които нямат общо с действителността. Към настоящия момент се работи изключително интензивно от органите на ДАНС. По първоначални данни става дума за сметки, които са открити по редовен път в тази банка – т.е. подозренията не са свързани със самата банка. Но в банката се извършва пълен мониторинг и пълна проверка от страна на ДАНС“, заяви Цацаров и посочи, че има пълно съдействие и от БНБ. \r\n„Тогава, когато информацията бъде обобщена и имаме пълна картина на преводите, ще бъдат предприети необходимите мерки, за да бъде анализирана тази информация и прокуратурата да прецени дали да започне извършването на действия по наказателно производство за пране на пари. Същевременно са взети всички мерки за това, остатъчните средства, които са в не малък размер по тези сметки, да са поставени под пълен контрол и да не се допускат преводи от сметките“, каза още Цацаров. \r\nЦветилена СИМЕОНОВА", "date": "2019.02.13", "title": "Главният прокурор Сотир Цацаров: Получихме информация от САЩ за парични преводи, извършвани от Венецуела към български банкови сметки"}
{"url": "http://www.focus-news.net/news/2019/02/13/2623030/sport-albert-popov-tragna-kam-ore-za-rekordi.html", "text": "Българските национали по ски и треньорският щаб отпътуваха вчера рано сутринта за Оре, където ще вземат участие в световното първенство на алпийците. Тримата ни състезатели Алберт Попов, Камен Златков и Йоан Тодоров тръгнаха с националния флаг и в отлично настроение. Те ще се опитат да запишат върхови постижения в кариерите си на шампионата на планетата, като за Тодоров това ще бъде и дебютно участие. \r\nАлберт и Йоан ще карат в слалома и гигантския слалом, а Златков само в слалома. Стартовете в шведския зимен център са съответно на 15 и 17 февруари. Първите двама ще тестват трасето в Оре още утре, когато ще се проведе квалификацията на ФИС. Най-големи са очакванията към Алберт Попов. 21-годишният софиянец вече направи две влизания в Топ 10 за Световната купа на слалом, като завърши шести в Шладминг и девети в Кицбюел. Именно такава ще бъде целта на българина и сега на световното. Макар да не го е заявил официално, Алберт ще се опита да направи върхово постижение в историята на страната ни на шампионат на планетата. Най-доброто класиране за България е във визитката на легендата Петър Попангелов. През 1980-а в Лейк Плесид той заема шеста позиция на слалом, като до момента никой не е успял да подобри този резултат. Именно това ще бъде и приоритетната цел пред Попов, който вече показа, че подобно класиране е във възможностите му. Младокът заяви, че мечтае за медал, но при наличието на величина като Марсел Хиршер и фигури от ранга на Хенрик Кристоферсен, Клеман Ноел, Алекси Пентюро, Михаел Мат и др. това ще бъде равносилно на невиждан подвиг. \r\nВенцислав ДРАГОМАНОВ", "date": "2019.02.13", "title": "Спорт: Алберт Попов тръгна към Оре за рекорди"}
{"url": "http://www.focus-news.net/news/2019/02/13/2623031/burgas-kukerovden-shte-bade-otbelyazan-v-kv-dolno-ezerovo-na-16-fevruari.html", "text": "За поредна година в квартал „Долно Езерово“ в Бургас ще бъде отбелязан Кукеровден, като още в ранни зори кукерите тръгват по къщите, влизат по дворовете и играят за прогонване на злото и плодородие. Това съобщиха от пресцентъра на  Община Бургас . В 16.30 часа на 16 февруари те се събират в центъра и представят обреднато заораване и засяване. Участие в празника ще вземат победителите в тазгодишното издание на най-големия маскараден фестивал - „Сурва“ в Перник – Кукерска група „Каваклии“, както и другата местна група – „Тарфалии“.  \r\nОбредните действия по време на празника са с цел да прогонят злите сили, лошите духове и всичко негативно, събрано през зимата, както и за плодородие. Поверието разказва, че колкото повече скача кукерът, толкова по-високи ще са житата през тази година.", "date": "2019.02.13", "title": "Бургас: Кукеровден ще бъде отбелязан в кв. „Долно Езерово“ на 16 февруари"}
{"url": "http://www.focus-news.net/news/2019/02/13/2623033/mon-podkrepi-8-godishnata-iliyana-ot-silistra-prochela-111-knigi-za-edna-godina-kato-y-podari-lyubimi-zaglaviya.html", "text": "МОН подкрепи 8-годишната Илияна от Силистра, прочела 111 книги  за една година, като й подари любими заглавия. Това стана ясно от майката на детето Детелина Иванова, която бе гост в  образователното предаване „Всички в час“ на  Радио „Фокус“ . Малката Илияна бе наградена с приза „Читател на годината“ от регионална библиотека „Партений Павлович“ в Силистра след прочитането на 111 книги през изминалата 2018 година. Според Детелина Иванова училището трябва да намира иновативни методи, с които да стимулира децата да четат книги извън задължителната литература и тази в читанките. „Би било добре да има часове, в които да дискутират литература, избрана от децата. Интересно би било да се организират и всякакви игри с герои от книжките. Хубаво ще е и родителите да участват в някои училищни дейности, за да видят децата си в учебна среда“, коментира тя, като разказа за любовта на дъщеря си към книгите, която, според нея, трудно се развива и опазва в технологичния 21. век. Традицията в семейството е причина четенето да е необходимост за второкласничката, уточни майката. „Когато детето се научи да чете – родителят не трябва да спира да взима активно участие в процеса и така да поддържа интереса му към литературата“, каза още Детелина Иванова. По думите й по-силната връзка родители-училище ще спомогне за по-доброто образование и възпитание на децата. Според нея възпитателната роля на родителите от раждането на детето става спомагателна, когато то влезе в училище. 8-годишната Илияна е поощрена от Министерство на образованието и науката (МОН), регионалната библиотека и семейството ѝ, допълни майката и обърна внимание на това, че четенето на много и разнообразни книги ще помогне за по-нататъшното развитие на детето като личност. А в предаването „Всички в час“ второкласничката  каза, че литературата учи на много неща. „Книгите са много интересни – другите деца също трябва да започнат да четат. Така ще могат да пътуват из различни светове“, уточни детето. Илияна обеща през настоящата година да прочете още повече книги – цели 125, а „Фокус“ се ангажира да продължи да следи добрите примери като този.  \r\nМилослава АНГЕЛОВА", "date": "2019.02.13", "title": "МОН подкрепи 8-годишната Илияна от Силистра, прочела 111 книги за една година, като й подари любими заглавия"}
{"url": "http://www.focus-news.net/news/2019/02/13/2623023/babh-registriran-e-nov-sluchay-na-afrikanska-chuma-pri-diva-svinya-v-zemlishteto-na-grad-devnya.html", "text": "Българската агенция по безопасност на храните (БАБХ) отчете появата на африканска чума при дива свиня в землището на град Девня. Това съобщиха от пресцентъра на  БАБХ . Това е първият случай на заболяването у нас за 2019 година. Сигналът за умряло диво прасе в землището на квартал \"Повеляново\" в Девня е получен на 10 февруари в Областната дирекция по безопасност на храните – Варна. При огледа официалният ветеринарен лекар установява, че става дума за труп на мъжко диво прасе с тегло около 70 кг. След взетите проби и с протокол от Националния диагностичен научноизследователски ветеринарномедицински институт е потвърдено наличието на африканска чума по свинете.  \r\nВъпреки мащабната информационна кампания от страна на БАБХ, представителите на ловната дружинка не са се усъмнили, че животното може да е болно, нито са предприели мерки за вземане на проби и унищожаване на трупа. Вместо това са транспортирали умрялата дива свиня до имот на квартал \"Повеляново\" в град Девня. Мъртвото животно е открито от ловците на около 18 км от село Тутраканци, където в края на август 2018 г. бе обявено първото и засега единствено огнище на заболяването при домашните свине. \r\nПоради високите нива на смъртност, бързото и широко разпространение в природата и липсата на лечение и ваксина, африканската чума при домашните и дивите свине е смятана за изключително сериозно заболяване. Веднъж проникнала в държавата, болестта предизвиква мащабни загуби за националната и международната търговия, поминъка на свиневъдите и ловното стопанство. \r\nБАБХ напомня, че неспазването на правилата за биосигурност при ловуване, както и ниската биосигурност при отглеждане на свине в домашни условия, са едни от най-важните фактори за пренасяне на заразата от дивите към домашните свине. Ето защо е важно да бъде проявена висока отговорност и спазване на всички ветеринарномедицински изисквания при отглеждане на свине както в животновъдните обекти, така и при ловуване.", "date": "2019.02.13", "title": "БАБХ: Регистриран е нов случай на африканска чума при дива свиня в землището на град Девня"}
{"url": "http://www.focus-news.net/news/2019/02/13/2623035/stela-petkova-sredno-uchilishte-geo-milev-varna-neformalnoto-obuchenie-chrez-teatar-sazdava-usloviya-za-svobodno-uchene-usavarshenstvane-na-komunikativnite-umeniya-i-lichna-izyava.html", "text": "Неформалното обучение на учениците чрез театър създава условия за свободно и спонтанно учене, усъвършенстване на комуникативните умения на роден и чужд език и лична изява на учениците. Това каза в интервю за  Радио „Фокус“ – Варна  Стела Петкова, учител по английски език в Средно училище (СУ) „Гео Милев” – Варна. Тя поясни, че майсторски класове с театрални техники в часовете по чужди езици се провеждат в Средно училище „Гео Милев”- Варна от тази година. Стела Петкова коментира, че е проведена интересна среща с актьора и режисьор от Драматичен театър „Ст. Бъчваров“ Стоян Радев. „Целта на гостуването на известни актьори е да обогати уменията на учители и ученици за създаването на уроци-спектакли, драматизиране на приказки, театър-експромт, ситуационни етюди“, посочи още преподавателят. Тя допълни, че театралните уроци подпомагат процеса на изучаване, затвърждаване и обобщаване на програмния материал.  \r\n„Подготовката е комбинирана. Това е среща, разговор и майсторски клас, за това как бихме могли да използваме театралните техники в обучението си по чужди езици и не само, а изобщо в обучението като цяло“, каза още Стела Петкова. Тя уточни, че на майсторските класове присъстват всички учители по чужди езици от училището. Поканени са деца, които проявяват интерес към театъра и които работят в театралните групи, където се прилагат театрални техники в обучението по чужди езици - руски, английски и немски. „В майсторския клас със Стоян Радев взеха участие и младите актьори от театъра на руски език „Синя птица” и на английски - „Летящата класна стая”. Деца, предимно от 5-ти клас и по-големи, които са част от театралните групи“, допълни преподавателят. Стела Петкова отбеляза, че от СУ „Гео Милев”- Варна са предвидили среща с актьора Мариус Куркински, който е бивш ученик на училището и се надяват той да приеме поканата им за майсторски клас. \r\nСияна БУХЛАРСКА", "date": "2019.02.13", "title": "Стела Петкова, Средно училище „Гео Милев” – Варна: Неформалното обучение чрез театър създава условия за свободно учене, усъвършенстване на комуникативните умения и лична изява"}
{"url": "http://www.focus-news.net/news/2019/02/13/2623036/ministerskiyat-savet-prie-operativnata-i-zakonodatelnata-si-programa-za-parvoto-polugodie-na-2019-g.html", "text": "Министерският съвет прие оперативната и законодателната си програма за периода 1 януари - 30 юни 2019 г. Това съобщиха от  правителствената информационна служба . Законът за нормативните актове предвижда одобряването на проекти на закони и приемането на подзаконови нормативни актове на Министерския съвет да се осъществява въз основа на законодателна и оперативна програма за шестмесечен период. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието. \r\nДвете програми дават информация за основните положения на предлаганата уредба и последиците от прилагането й, цели, основания за приемане на актовете и сроковете за тяхната подготовка, съгласуване и приемане. Дават също възможност за повишаване на прозрачността на процеса по изготвяне и приемане на нормативните актове и създава условия за по-широко гражданско участие в обществените консултации по проектите на нормативните актове, включени в програмата. \r\nОперативната програма предвижда да бъдат разгледани 29 проекта на подзаконови нормативни актове от компетентността на Министерския съвет. Законодателната програма предвижда да бъдат разгледани общо 30 предложения за законопроекти. За 24 от тях са изготвени частични предварителни оценки на въздействието, а за 6 предложения за нови закони ще бъде извършена цялостна предварителна оценка на въздействието. \r\nСъгласно разпоредбите на Закона за нормативните актове и Устройствения правилник на Министерския съвет и на неговата администрация, програмите ще бъдат публикувани заедно с извършените частични предварителни оценки на въздействието на Портала за обществени консултации  .", "date": "2019.02.13", "title": "Министерският съвет прие оперативнатa и законодателната си програма за първото полугодие на 2019 г."}
{"url": "http://www.focus-news.net/news/2019/02/13/2623037/izmenya-se-pravitelstvenoto-reshenie-otnosno-spisaka-na-reguliranite-profesii-v-balgariya.html", "text": "Правителството измени своето Решение № 619 от 2009 г. за приемане на Списъка на регулираните професии в Република България. Това съобщиха от  правителствената информационна служба . С промяната се въвеждат актуални списъци с наименованията на удостоверенията за професионална квалификация по регулираните на ниво ЕС професии („лекар“, „лекар по дентална медицина'“, „медицинска сестра общ профил“, „акушерка“, „ветеринарен лекар“, „фармацевт“ и „архитект“) и названията на курсовете за обучение за придобиването на тези квалификации в държавите-членки на ЕС. \r\nПо този начин се подпомагат националните компетентни органи по признаването на професионални квалификации по тези регулирани професии, придобити в други държави-членки. \r\nИзмененията са направени с цел въвеждане в българското законодателство на Делегирано решение (ЕС) № 2017/2113 на Европейската комисия от 11 септември 2017 година за изменение на приложение V към Директива 2005/36/ЕО на Европейския парламент и на Съвета във връзка с удостоверенията за професионална квалификация и наименованията на курсовете на обучение. Те не засягат Списъка на регулираните професии в Република България по същество.", "date": "2019.02.13", "title": "Изменя се правителственото решение относно списъка на регулираните професии в България"}
{"url": "http://www.focus-news.net/news/2019/02/13/2623026/tsvetan-tsvetanov-gerb-uvereni-sme-v-pobedata-si-na-evroizborite-ne-razglezhdame-vazmozhnostta-da-zagubim-i-sled-tova-da-podadem-ostavka.html", "text": "Уверени сме в победата си на евроизборите - не разглеждаме възможността да загубим и след това да подадем оставка. Това каза пред журналисти председателят на ПГ на ГЕРБ Цветан Цветанов, предаде репортер на  Агенция „Фокус“ . На въпрос дали ще подадат оставка, ако загубят евроиборите, Цветанов отговори: „Не разглеждаме тази възможност, защото сме уверени в победата. Демократичната общност иска да имаме принципи, които са в полза на обществото и за утвърждаване на европейските ценности. Разбира се, все пак ще даде своя глас. Аз го казвам от гледна точка на това, което имаме като социология и това, което съм имал възможност да анализирам преди и по време на избори“, коментира Цветанов.  \r\nНа въпрос дали ГЕРБ са склонни да променят решението си по отношение на смяната на ЦИК, Цветанов отговори, че иска пълна гаранция и да няма опити за спекулации и манупиларане на обществото. „Както го правят постоянно, както изработват фалшивите новини. Както една лъжа повторена сто пъти, знаете, че може да бъде възприета от една немалка част като истина. Искаме с това да гарантираме, че един месец преди стартирането на процедурите за регистрация и провеждане на европейския вот, по-добре да остане ЦИК, назначена точно от БСП и смятам, че това ще бъде достатъчна гаранция, затова че изборите ще бъдат прозрачни“, допълни Цветанов. \r\nДеница КИТАНОВА", "date": "2019.02.13", "title": "Цветан Цветанов, ГЕРБ: Уверени сме в победата си на евроизборите - не разглеждаме възможността да загубим и след това да подадем оставка"}
{"url": "http://www.focus-news.net/news/2019/02/13/2623040/ministerstvoto-na-ikonomikata-e-opredeleno-za-natsionalen-kompetenten-organ-po-izpalnenie-na-reglament-2017821-na-evropeyskiya-parlament.html", "text": "Правителството определи Министерството на икономиката за национален компетентен орган по прилагането на Регламент (ЕС) 2017/821 на Европейския парламент и на Съвета от 17 май 2017 г. за определяне на задължения за надлежна проверка на веригата на доставки за вносителите от Съюза на калай, тантал и волфрам, на рудите на тези метали и на злато с произход от засегнати от конфликти и високорискови зони. Това съобщиха от  правителствената информационна служба . \r\nС регламента се създава система на ЕС, която има за цел да ограничи възможностите за финансиране на въоръжени групировки в засегнати от конфликти зони с приходите от търговия с полезни изкопаеми. \r\nЗа да се гарантира изпълнението на разпоредбите на регламента всяка държава-членка следва да определи един или повече компетентни органи, които разполагат с експертни познания и опит по отношение на суровините, производствените процеси и одита. Компетентните органи на държавите-членки следва да следят за ефективното и еднакво прилагане на регламента на територията на Съюза, чрез извършване на съответните проверки.", "date": "2019.02.13", "title": "Министерството на икономиката e определено за национален компетентен орган по изпълнение на Регламент 2017/821 на Европейския парламент"}
{"url": "http://www.focus-news.net/news/2019/02/13/2623039/washington-examiner-planat-na-rusiya-za-izklyuchvane-ot-internet-ne-e-tova-koeto-izglezhda.html", "text": "Русия има план за временно изключване на интернет връзката от международни сървъри. Не става въпрос за киберсигурност, а за опит да се сплаши Запада, като се внуши идеята, че Москва се готви за война, коментират в редакцията на американското издание  Washington Examiner . \r\nТестът за изключване произтича от закон, приет миналия декември, който изисква от руските телекомуникационни компании „...да инсталират технически средства, за да пренасочат целия руски интернет трафик към точки за обмен, одобрени или управлявани от Роскомназор. Органът ще инспектира трафика, за да блокира забранено съдържание и да се увери, че трафикът между руските потребители остава вътре в страната и не се пренасочва чрез сървъри в чужбина\". \r\nИдеята тук е, че изолирането на руските интернет сървъри и трафика към руски бази ще попречи на чуждестранните противници да започнат кибератаки срещу Русия по време на конфликт. Но това предложение е абсурдно по две прости причини. \r\nКато начало, САЩ и други потенциални руски противници са предприели стъпки за смекчаване на всички усилия на Москва да изолират своите интернет сървъри. Точно както САЩ, Русия предприе стъпки по време на Студената война, за да гарантира, че възможностите й за ядрен удар са запазени.  \r\nКлючовият момент е, че САЩ лесно биха могли да влязат в руската кибернетична общност, дори ако тя е локализирана на руски сървъри. Москва е наясно с това, но също така знае, че този вид упражнения ще привлече вниманието на западните медии. Кремъл се надява, че по този начин изплаши Германия в противопоставянето на ескалиращия натиск на САЩ, и ще принуди Великобритания и Франция да отслабят критиките си срещу руския президент Владимир Путин. \r\nПроверката е абсурдна по още една причина. Тя ще превърне руския интернет в система за предоставяне на основни данни, а не в система за обмен на информация. Ключът тук е, че интернет разчита на глобални потоци от данни, за да осигури своевременна комуникация и информация между различните страни. Да се изключи Русия от света и да се очаква да предостави една и съща основна услуга би било като капитан на круизен кораб, който изключва радара си, компаса, GPS и възможностите за наблюдение и северната част на Атлантическия океан. Накратко, би било много опасно и без очевидна полза. \r\nТака че да, това руско киберупражнение заслужава нашето внимание. Но не заради това, което представлява, а заради това, което Русия иска да изглежда, че означава. Тереза Герова", "date": "2019.02.13", "title": "Washington Examiner: Планът на Русия за изключване от интернет не е това, което изглежда"}
{"url": "http://www.focus-news.net/news/2019/02/13/2623034/dimitar-georgiev-dans-milioni-evro-sa-postapili-po-balgarski-smetki-ot-venetsuela.html", "text": "Милиони евро са постъпили по български сметки от Венецуела. Това каза на брифинг директорът на ДАНС Димитър Георгиев, предаде репортер на  Агенция „Фокус“ . \r\n„ДАНС извършва действия, които са свързани с упражняването на нашите функции по закона за мерките срещу изпирането на пари. ДАНС извършва проверки в банката, която е идентифицирана, с оглед възстановяване на пълната фактология около преводите, свързани със сметките. След като приключим нашата дейност, информацията ще бъде употребена по съответните нужди, съобразно законите. Изключително съдействие получихме от БНБ, така че в рамките на взаимодействието, което имаме с всички институции, ще извършим нашата работа в кратки срокове“, заяви Георгиев. \r\nТой посочи, че титулярят на сметката има няколко гражданства и живее в различни държави, като към момента не е на територията на България. „Става дума за милиони евро, но все още не може да се даде конкретика. Сметката е една, но с много, които свързани с нея“, обясни Георгиев. \r\nЦветилена СИМЕОНОВА", "date": "2019.02.13", "title": "Димитър Георгиев, ДАНС: Милиони евро са постъпили по български сметки от Венецуела"}
{"url": "http://www.focus-news.net/news/2019/02/13/2623041/prieto-e-izmenenie-i-dopalnenie-na-natsionalnite-schetovodni-standarti-po-otnoshenie-na-lizinga.html", "text": "Правителството одобри изменение и допълнение на Националните счетоводни стандарти, приети с ПМС №46 от 21.03.2005 г., като направената промяна е в Счетоводен стандарт 17 - Лизинг. Това съобщиха от  правителствената информационна служба . Измененията са във връзка с направените допълнения в Закона за корпоративното подоходно облагане, който е обнародван в „Държавен вестник“, бр. 98 от 2018 г. Съгласно новите разпоредби за данъчни цели се признават разходите и приходите, възникнали в резултат на сключени договори за експлоатационен (оперативен) лизинг и определени съгласно правилата на Счетоводен стандарт 17 - Лизинг. В тази връзка е направено прецизиране на текстовете на Счетоводен стандарт 17 - Лизинг с цел по-ясно и категорично определяне на счетоводните приходи и разходи при отчитането на експлоатационните договори за лизинг, както и това отчитане да е разпределено равномерно на линейна база за целия период на договора, независимо от факта, че сключените договори може да поставят различни условия за плащане на лизинговите вноски.", "date": "2019.02.13", "title": "Прието е изменение и допълнение на Националните счетоводни стандарти по отношение на лизинга"}
{"url": "http://www.focus-news.net/news/2019/02/13/2623042/montana-chetirima-mazhe-sa-zadarzhani-za-krazhba-na-orazhie-ot-chasten-imot-v-selo-medkovets.html", "text": "Четирима мъже са задържани за кражба на оръжие от частен имот в село Медковец. Това съобщиха от пресцентъра на  МВР . Оперативните действия са започнали след подаден от собственика сигнал. При извършения оглед е установено, че кражбата е извършена след разбиване на две заключващи устройства на метални каси, откъдето са отнети четири ловни пушки, ловна карабина и въздушен пистолет. В хода на разследването служители на Участък Медковец попаднали в следите на извършителите – четирима мъже, на възраст 25, 30, 24 и 23 години, с криминални регистрации в полицията. Откраднатите оръжия са намерени. По случая е образувано досъдебно производство, работата продължава.", "date": "2019.02.13", "title": "Монтана: Четирима мъже са задържани за кражба на оръжие от частен имот в село Медковец"}
{"url": "http://www.focus-news.net/news/2019/02/13/2623043/137-mln-lv-e-izlishakat-po-konsolidiranata-fiskalna-programa-za-2018-g.html", "text": "Министерският съвет одобри информация за касовото изпълнение на държавния бюджет и на основните показатели на консолидираната фискална програма за 2018 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет. \r\nПо данни от месечните отчети на първостепенните разпоредители с бюджет салдото по КФП на касова основа за 2018 г. е положително в размер на 137,0 млн. лв. (0,1 % от прогнозния БВП) и се формира от излишък по националния бюджет в размер на 251,7 млн. лв. и дефицит по европейските средства в размер на 114,7 млн. лева. Това съобщиха от  правителствената информационна служба . \r\nПостъпилите приходи и помощи по КФП за 2018 г. са в размер на 39 646,0 млн. лв. или 103,7 % спрямо годишните разчети. Съпоставени с предходната година, данъчните и неданъчните приходи нарастват с 3 739,2 млн. лв. (11,1 %), а постъпленията от помощи нарастват с 590,2 млн. лв. (38,8 %). \r\nОбщата сума на данъчните постъпления, вкл. приходите от осигурителни вноски, възлиза на 32 235,7 млн. лв., което представлява 103,5 % спрямо планираните за годината данъчни приходи. \r\nПриходите от преки данъци са в размер на 6 132,8 млн. лв. или 106,5 % спрямо предвидените в разчетите за годината, като спрямо предходната година нарастват с 488,5 млн. лева (8,7 %). \r\nПриходите от косвени данъци са в размер на 15 531,0 млн. лв., което е 102,5 % спрямо разчетите за годината. Съпоставено с данните за 2017 г., постъпленията в групата нарастват с 998,5 млн. лв. (6,9 %). Постъпленията от ДДС са в размер на 10 064,0 млн. лв. или 102,9 % спрямо планираните. Размерът на невъзстановения ДДС към 31.12.2018 г. е 53,1 млн. лева. Приходите от акцизи възлизат на 5 203,2 млн. лв. (101,0 % спрямо разчетените за годината). Постъпленията от мита са 226,2 млн. лв. или 119,0 % спрямо разчета за годината. \r\nПостъпленията от други данъци (вкл. имуществени данъци и др. данъци по ЗКПО) са в размер на 1 113,8 млн. лв. или 101,4 % изпълнение на годишните разчети. \r\nПриходите от социални и здравноосигурителни вноски са 9 458,2 млн. лв., което представлява 103,6 % спрямо разчетените за годината. Съпоставено с предходната година, приходите от осигурителни вноски нарастват номинално с 13,1 % (1 093,0 млн. лева). \r\nНеданъчните приходи са в размер на 5 299,6 млн. лв., което представлява 112,7 % спрямо годишните разчети. \r\nПриходите от помощи са в размер на 2 110,8 млн. лева. \r\nРазходите по КФП (вкл. вноската на Република България в бюджета на ЕС) за 2018 г. възлизат на 39 509,0 млн. лв., което е 100,5 % спрямо годишните разчети¹. За сравнение разходите по КФП за 2017 г. бяха в размер на 34 471,1 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите по националния бюджет се дължи основно на по-високия размер на капиталовите разходи (основно свързани с изграждането на приоритетни инфраструктурни проекти, инвестиционни проекти в сферата на отбраната и др.), нарастване на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., нарастване на разходите за субсидии (основно свързани с промените в Закона за енергетиката от 01.07.2018 г., с които бе променен механизма на събиране на приходи и извършването на разходи към производителите на електроенергия чрез бюджета на Фонд „Сигурност на електроенергийната система“) и други, докато по сметките за средства от ЕС нарастват основно капиталовите разходи. \r\nНелихвените разходи са в размер на 37 737,4 млн. лв., което представлява 101,2 % спрямо годишните разчети. Текущите нелихвени разходи за 2018 г. са в размер на 32 361,7 млн. лв., капиталовите разходи (вкл. нетния прираст на държавния резерв) възлизат на 5 321,6 млн. лева. Предоставените текущи и капиталови трансфери за чужбина са в размер на 54,1 млн. лева. Лихвените плащания са в размер на 688,2 млн. лв. или 95,3 % от разчетените за 2018 година. \r\nЧастта от вноската на Република България в бюджета на ЕС, изплатена през 2018 г. от централния бюджет, възлиза на 1 083,4 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година. \r\nРазмерът на фискалния резерв² към 31.12.2018 г. е 9,4 млрд. лв., в т.ч. 9,0 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други.  ¹Разчети към ЗДБРБ за 2018 г. (Обн., ДБ, бр. 99 от 12.12.2017 г., в сила от 1.01.2018 г., изм., бр. 103 от 13.12.2018 г., в сила от 13.12.2018 г.) \r\n²Обхватът на показателя фискален резерв е в съответствие с §1, т. 41 от Допълнителните разпоредби на Закона за публичните финанси.", "date": "2019.02.13", "title": "137 млн. лв. е излишъкът по консолидираната фискална програма за 2018 г."}
{"url": "http://www.focus-news.net/news/2019/02/13/2623028/hashim-tachi-vloshihme-otnosheniyata-si-sas-sasht-za-nyakolko-miliona-shteti-za-sarbiya.html", "text": "Държавният глава на Косово Рамуш Харадинай призна, че никога не си е представял, че Прищина може да попадне в ситуация, в която отношенията й със САЩ са поставени под въпрос, съобщава скопското електронно издание  МКД . \r\nПред албанска телевизия Тачи подчерта, че не вярва да има лидер на Косово, който би се чувствал добре, само защото на Сърбия са й нанесени щети за няколко милиона евро, докато Прищина е получила единствено порицание от Вашингтон. Съгласно думите му, Косово не трябва да бъде страната, която блокира диалога за нормализиране на двустранните отношения със Сърбия. \r\n„Вярвам, че в идните дни и седмици ще намерим решение. Никаква щета, нанесена на Сърбия, не оправдава вредите, нанесени на отношенията (на Косово) със САЩ\", категоричен бе Тачи. Тереза Герова", "date": "2019.02.13", "title": "Хашим Тачи: Влошихме отношенията си със САЩ за няколко милиона щети за Сърбия"}
{"url": "http://www.focus-news.net/news/2019/02/13/2623045/uvelichava-se-shtatnata-chislenost-na-glavna-direktsiya-izpalnenie-na-nakazaniyata-i-na-glavna-direktsiya-ohrana.html", "text": "Персоналът на Главна дирекция „Изпълнение на наказанията“ (ГДИН) ще бъде увеличен със сто тридесет и четири щатни бройки, а на Главна дирекция „Охрана“ (ГДО) - с шестдесет и шест души, реши Министерският съвет. Това съобщиха от  правителствената информационна служба . \r\nЦелта е да се обезпечават възложените им със закони функции, а за увеличението са предвидени средства в бюджета на Министерството на правосъдието за 2019 г. \r\nПравителственото постановление влиза в сила от деня на обнародването му в „Държавен вестник“, а в тримесечен срок министърът на правосъдието и ръководителите на второстепенните разпоредители по бюджета на Министерството на правосъдието трябва да приведат щата на ГДИН и ГДО в съответствие с постановлението.", "date": "2019.02.13", "title": "Увеличава се щатната численост на Главна дирекция „Изпълнение на наказанията“ и на Главна дирекция „Охрана“"}
{"url": "http://www.focus-news.net/news/2019/02/13/2623046/kyustendil-baseynova-direktsiya-zapadnobelomorski-rayon-e-izdala-predpisanie-za-pochistvane-i-osiguryavane-na-normalna-provodimost-na-reka-banshtitsa-pri-selo-yabalkovo.html", "text": "Басейнова дирекция „Западнобеломорски район“ е издала предписание до областния управител на Кюстендил за почистване и осигуряване на нормална проводимост на река Банщица при село Ябълково. Това съобщиха за  Радио „Фокус” – Кюстендил  от Басейнова дирекция „Западнобеломорски район“ – Благоевград. В дирекцията е подаден сигнал за риск от нанасяне на щети на международен път София – Република Македония, при високи води на река Банщица в района на село Ябълково. В тази връзка  е извършена проверка на участък от реката с дължина около 400 м, непосредствено над табелата за края на село Ябълково в посока Кюстендил и срещу течението на реката. Констатирано е, че реченият участък е извън урбанизираната територия. Реката меандрира и е изоставила старото си корито. Старото корито на река Банщица е силно затлачено и обрасло с дребна храстовидна растителност. В този участък на реката са се образували меандри, които са навлезли в земеделски земи, граничещи с международен път I–6 Перник – ГКПП „Гюешево”. За предотвратяване на вредното въздействие на водите, при преминаване на високи води е дадено предписание на Областна администрация Кюстендил, в качеството ѝ на компетентен орган съгласно разпоредбите на чл. 140, ал. 5 от Закона за водите, да предприеме действия в срок от 3 месеца. Дейностите са свързани с почистване от растителност и осигуряване на нормална речна проводимост за недопускане възникване на риск от наводнения. \r\nВенцеслав ИЛЧЕВ", "date": "2019.02.13", "title": "Кюстендил: Басейнова дирекция „Западнобеломорски район“ е издала предписание за почистване и осигуряване на нормална проводимост на река Банщица при село Ябълково"}
{"url": "http://www.focus-news.net/news/2019/02/13/2623044/predsedatelyat-na-abv-mladezhi-plamena-zayachka-pozdravi-uchastnitsite-v-9-iya-kongres-na-mlada-gvardiya-edinna-rusiya.html", "text": "Председателят на АБВ - Младежи Пламена Заячка поздрави участниците на 9-ия Конгрес на младежката организация на Единна Русия. От името на младежката организация на АБВ тя пожела успех на най-голямата младежка организация в Русия и акцентира върху съвместните цели и позиции - сваляне на санкциите срещу Русия, пряка доставка на руски газ през България в Европа, действия по съхраняване на договора за ракетите със среден и малък обхват. \r\nВ конгреса Взеха участие повече от 1300 младежи, депутати от Държавната Дума, секретарят на партия Единна Русия - Андрей Турчак. \r\nПрограмата на конгреса включва кръгла маса на тема „Ролята на младите лидери в международните отношения\", където Заячка ще вземе участие също.", "date": "2019.02.13", "title": "Председателят на АБВ - Младежи Пламена Заячка поздрави участниците в 9-ия Конгрес на „Млада Гвардия - Единна Русия“"}
{"url": "http://www.focus-news.net/news/2019/02/13/2623050/veliko-tarnovo-blagotvoritelen-kontsert-v-podkrepa-na-semeystva-na-zaginali-i-postradali-v-patnotransportni-proizshestviya-shte-se-provede-v-gorna-oryahovitsa.html", "text": "Благотворителен концерт в подкрепа на семейства на загинали и пострадали в пътнотранспортни произшествия ще се проведе в Горна Оряховица. Това съобщи на пресконференция Симон Милков, председател на Сдружение „GO Wake Up” – организатор на събитието, предаде репортер на  Радио „Фокус“ – Велико Търново . Концертът е под патронажа на МВР и Парламентарната комисия по вътрешен ред и сигурност. Той ще се проведе на 14 март, от 18.30 часа в Народно читалище „Напредък 1869″. В него участие ще вземат Георги Христов, Руслан Мъйнов, Ансамбъл „Чинари“, Преслава, Виво Монтана, комедиантът Ники Станоев, балет „Калина“ и балет „Грация“, както и самодейни състави и изпълнители при СУ „Вичо Грънчаров“.  \r\nВодещи ще са Иво Райчев и Мария Силвестър. Билетите ще са на стойност 20 лева, като организаторите очакват да съберат сумата от 7 500 лева. Всички постъпления ще бъдат предоставени на близките на загинали пострадали от пътнотранспортни произшествия. Ще бъдат подпомогнати три семейства, като едното от тях е на 15-годишно момиче, загинало на пешеходна пътека в Горна Оряховица през есента на миналата година. В деня на концерта младежи от Сдружение „GO Wake Up” ще раздават брошури с информация за пътната безопасност на възлови кръстовища в града. \r\nНадежда КРЪСТЕВА", "date": "2019.02.13", "title": "Велико Търново: Благотворителен концерт в подкрепа на семейства на загинали и пострадали в пътнотранспортни произшествия ще се проведе в Горна Оряховица"}
{"url": "http://www.focus-news.net/news/2019/02/13/2623047/pregled-na-mezhdunarodnite-novini-do-13-chasa-agentsiya-fokus.html", "text": "Министрите на отбраната на 29-те държави-членки на НАТО се събират в Брюксел на двудневна среща, в рамките на която за първи път ще обсъдят последиците от разпадането на Договора за ракети със среден и малък обсег (ДРСМО), припомня германският национален ежедневник  Die Frankfurter Allgemeine Zeitung . \r\nСпоред генералния секретар на НАТО Йенс Столтенберг ще бъде направен още един опит за спасяване на споразумението между САЩ и Русия. Това ще се случи до месец август, когато изтича шестмесечния срок, след който САЩ ще излязат от договора. В същото време обаче Алиансът иска да започне планирането на мерките, които Организацията на Северноатлантическия пакт следва да предприеме в условията на прекратяване на ДРСМО. \r\nМалко вероятно е да се вземе решение за отговора на НАТО на предполагаемите нарушения от страна на Русия до изтичането на шестмесечния срок на американското предизвестие.  \r\nДруга тема на двудневната среща на министрите в Брюксел е увеличаването на разходите за отбрана на държавите-членки. Очаква се в дискусиите по въпроса да има голямо напрежение, подчертават от редакцията. \r\n***  Час след полунощ местно време управляващият в Скопие СДСМ реши, че няма да бъдат организирани предсрочни парламентарни избори в страната, съобщава македонското електронно издание  „Фактор“ . Съответното обяви говорителят на партията Костадин Костадинов пред щаба, където Изпълнителният комитет заседаваше до малките часове на нощта. \r\n„СДСМ поема отговорност пред гражданите, а те искат реформи. Партия, интересуваща се от държавата, не мисли за предсрочни избори, дори когато рейтингите са много по-високи от тези на опозицията. Създават се нови работни места, гражданите получават по-високи заплати. Вече сме част от НАТО, очакваме дата за преговори с Европейския съюз и осъществяване на необходимите реформи. Отговорният орган няма да изложи на опасност датата на преговорите с ЕС, за да излезе на изборите“, заяви Костадинов пред репортери в Скопие. \r\nВ същото време бе проведена дискусия за консенсусна подкрепа на един кандидат за президент от цялата управляваща коалиция. Това означава, че възможността за съвместен претендент с „Демократичен съюз за интеграция“ (ДСИ) остава в играта. \r\n„Републиката я очакват кристално прозрачни, честни и демократични президентски избори, на които ВМРО-ДПМНЕ ще загуби. Изпълнителният комитет упълномощи председателя и генералния секретар за консултации с коалиционни парламентарни и непарламентарни партии за съвместен кандидат“, добави Костадинов. \r\n***  Министрите на отбраната на Гърция и Турция – Евангелос Апостолакис и Хулуси Акар, ще проведат среща в рамките на двудневния форум на НАТО в Брюксел. Двамата са натоварени със задачата да намерят практически начини за намаляване на напрежението между Атина и Анкара, подчертават в редакцията на водещия гръцки ежедневник  Kathimerini . \r\nОчаква се Апостолакис и неговият турски колега да проучат начини за възстановяване на предишни мерки за изграждане на доверие или за адаптирането им към настоящите обстоятелства. Те ще обсъдят обмена на военни мисии на високо и ниско ниво и възможността за възстановяване на мораториума върху полетите в Егейско море.  \r\nСрещата на двамата бивши началници на генералните щабове на армиите, които според слуховете се радват на топли отношения, ще бъде продължение на преговорите от миналата седмица в Турция между премиера на Гърция Алексис Ципрас и турския президент Реджеп Тайип Ердоган. \r\nПо-късно през деня Апостолакис ще стане първият гръцки висш служител, който ще се срещне с министъра на отбраната на Северна Македония Радмила Шекеринска след промяната на името на страната и подписването на протокола за членството й в НАТО. \r\n***  Държавният глава на Косово Рамуш Харадинай призна, че никога не си е представял, че Прищина може да попадне в ситуация, в която отношенията й със САЩ са поставени под въпрос, съобщава скопското електронно издание  МКД . \r\nПред албанска телевизия Тачи подчерта, че не вярва да има лидер на Косово, който би се чувствал добре, само защото на Сърбия са й нанесени щети за няколко милиона евро, докато Прищина е получила единствено порицание от Вашингтон. Съгласно думите му, Косово не трябва да бъде страната, която блокира диалога за нормализиране на двустранните отношения със Сърбия. \r\n„Вярвам, че в идните дни и седмици ще намерим решение. Никаква щета, нанесена на Сърбия, не оправдава вредите, нанесени на отношенията (на Косово) със САЩ\", категоричен бе Тачи. \r\n***  Изправени пред тежка загуба през майските избори за Европейски парламент, двете традиционни френски партии рискуват да заемат поддържаща роля в играта на двата най-големи политически блока в пленарната зала, коментират в европейската редакция на изданието  Politico . \r\nТова, от своя страна, ще означава по-малко ключови постове за депутатите и по-малко влияние в ЕП за една от основополагащите страни-членки на Общността. Както консервативната Републиканска партия, така и Социалистическата партия са силно засегнати от възхода на Еманюел Макрон и водената от него „Република, напред!“. По-тежко е положението на социалистите, които може да разчитат на подкрепата на пет на сто от избирателите. Ако през май партията не успее да мобилизира оскъдния си електорат, то тя няма да може да изпрати нито един свой представител в ЕП. \r\n„Левицата е толкова дълбоко разделена, че съществува риск да няма французин, който да я представлява в ЕП. Това, пред което сме изправени, е катастрофа“, заяви пред изданието член на екипа от френската делегация от лявоцентристкия блок на социалистите и демократите в законодателен орган. „Това, пред което сме изправени, е катастрофа“. \r\nСпоред последната прогноза на Politico, базирана на проучвания на общественото мнение, Социалистическата партия, която спечели 13 места на последните избори, ще падне на пет места в следващия парламент. Това е сериозен удар за партията, от чиито редици са пионери на европейския проект като Франсоа Митеран и Жак Делор. \r\nНещата изглеждат малко по-добре за Републиканската партия. Предвижда се тя да спечели 11 места в парламента, в сравнение с 20 на последните избори преди пет години. \r\n***  Правителството в Тирана изработи стратегия за събиране на огнестрелните оръжия на албанските граждани в срок до 2024 г., съобщава електронното издание на гръцкия вестник  Protothema . \r\nБроят на огнестрелните оръжия, които притежават албанските граждани, е все още висок и съвсем основателно може да се разглежда като реална заплаха за обществената сигурност. Оръжията и боеприпасите, взети от албанското население по време на сътресенията през 1997 г., все още са в неговите ръце, въпреки трите амнистии, които правителството обяви през годините, за да насърчи предаването им.  \r\nСега обаче Тирана е решена да изземе оръжията от населеното – или поне такива са плановете на кабинета на премиера Еди Рама.  \r\nПравителството се надява, че стратегията, която възнамерява да въведе, ще бъде ефективна. „Огнестрелните оръжия и боеприпасите в ръцете на обикновените граждани продължават да бъдат реална заплаха за техния живот и обществена сигурност“, твърдят експерти, цитирани от изданието. Съгласно думите им, въпреки трите амнистии, броят на оръжията, които са били предадени доброволно на властта, е все още незначителен.  \r\nМеждувременно, според властите, ако не бъдат проверени, малките огнестрелни оръжия биха могли да се превърнат в реална заплаха не само за вътрешната сигурност, но и за тази в региона и в Европейския съюз като цяло, предупреждава Тирана.  \r\n„След като анализирахме ситуацията на място, стигнахме до заключението, че огнестрелните оръжия влизат в албанската територия от Македония, Косово и Черна гора. Част от контрабандните оръжия се произвеждат в европейски страни (пистолети). Друга част от тях, наред с експлозиви, идват от Черна гора, докато трафикантите от Косово и Македония са основно отговорни за контрабанда на огнестрелни оръжия”, коментира източник на изданието. \r\n***  Хърватски и словенски депутати от групата на Европейската народна партия (ЕНП) поискаха спешна среща с председателя на Европейския парламент Антонио Таяни. Съответното бе подчертано в писмо до италианския политик, с което евродепутатите настояха той да оттегли публично изявлението си за „Италианска Истрия“, съобщава електронното издание на загребския вестник  Dnevnik . \r\nПо-рано Таяни поднесе извинения за изявлението си, което направи край Триест по повод възпоменателна церемония за жертвите на фашизма, като подчерта, че те не са израз на териториални претенции от страна на Италия към Хърватия и Словения и изрази съжаление, че е бил разбран погрешно. \r\n„Моите изявления по никакъв начин не означават териториални претенции, говорих за италианците, които са живели в Истрия и Далмация… Съжалявам, ако думите ми са разбрани погрешно, нямах намерение да обиждам никого, исках да изпратя послание за мир на всички, че онова, което се случи тогава, никога няма да се повтори отново“, подчерта Таяни в началото на пленарната сесия на ЕП в понеделник.  \r\nТаяни говори в неделя на честването на Деня на паметта на жертвите на фашизма в населено място край в Триест. В края на речта си той възкликна: „Да живее Триест, Италианска Истрия, Италианска Далмация“. Изявлението му предизвика истинска буря както в Загреб, така и в Любляна, подчертават от редакцията.  \r\nВ обръщението си, поясни Таяни, е искал да подчертае пътя на помирението между италианския, хърватския и словенския народ и техния принос към европейския проект. „Възстановявайки историческата истина, беше възможно да се направи обрат в отношенията между Италия, Хърватия и Словения, които днес са страни със солидно приятелство\", заяви Таяни, добавяйки, че „трайният мир между бившите врагове е най-добрият пример за това как Европейският съюз е успешна история\". \r\nОт редакцията припомнят, че след скандала опозицията в Хърватия и словенските социалдемократи поискаха оставката на Таяни. Словенските депутати в ЕП дори инициираха петиция, с която се опитват да създадат допълнителен натиск върху италианския политик. \r\n***", "date": "2019.02.13", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/02/13/2623048/varna-54-godishna-zhena-e-postradalata-s-opasnost-za-zhivota-pri-paten-intsident-v-devnya.html", "text": "54-годишна жена е пострадалата с опасност за живота при пътен инцидент в Девня. Това съобщиха за  Радио „Фокус“ – Варна  от пресцентъра на Областната дирекция на МВР – Варна. При инцидента около 20.30 часа на 12 февруари, 54-годишната пешеходка пресича на пътя от Девня за Суворово, до жп линията на село Чернево, и попада в пътен инцидент. Тя внезапно навлиза на пътното платно и е блъсната от лек автмобил на 57-годишен водач от Суворово. Вследствие на инцидента е жената е получила тежка черепно-мозъчна травма и фрактура на таз, настанена е за лечение в МБАЛ „Св. Анна“ с опасност за живота. По случая е образувано досъдебно производство.", "date": "2019.02.13", "title": "Варна: 54-годишна жена е пострадалата с опасност за живота при пътен инцидент в Девня"}
{"url": "http://www.focus-news.net/news/2019/02/13/2623032/glavniyat-prokuror-sotir-tsatsarov-titulyaryat-na-smetkite-po-koito-sa-poluchavani-prevodi-ot-venetsuela-e-balgarski-grazhdanin.html", "text": "Титулярят на сметките, по които са получавани преводи от Венецуела, е български гражданин. Това каза на брифинг главният прокурор Сотир Цацаров след среща с американския посланик Ерик Рубин при премиера Бойко Борисов, предаде репортер на  Агенция „Фокус“ . „Парите от българската банка са излизали на различни основания и към различни банки. Основанията в повечето случаи са свързани с търговски цели. Работи се по отношение на лицето титуляр, като той е и български гражданин“, заяви той. \r\nЦацаров обясни, че лицето, регистрирало сметката, е адвокат. „По реда на закона за адвокатурата адвокатът има право да открива доверителни сметки, в които се съхраняват сметки за негови клиенти. В конкретния случай е използвана точно така сметка, за да бъдат открити доверителни сметки, по които да постъпват пари от Венецуела и от тях да бъдат правени преводи на различни основания, нямащи нищо общо с адвокатската дейност, към банки на други страни. ДАНС работи в момента и по това да бъде извършена проверка в мащабите на цялата банкова система по отношение на това, извършвани ли са и други преводи, тъй като информацията, която е получена от САЩ, в конкретния случай касае конкретната банка. Но сме задължени да проверим и всички останали банки за преводи от Венецуела и след това за преводи от български банки отвън“, обясни Цацаров. Той посочи, че най-вероятно става дума за целенасочен механизъм за изнасяне на парични средства. Главният прокурор посочи, че случващото се няма общо с политическата ситуация във Венецуела в момента. \r\nЦветилена СИМЕОНОВА", "date": "2019.02.13", "title": "Главният прокурор Сотир Цацаров: Титулярят на сметките, по които са получавани преводи от Венецуела, е български гражданин"}
{"url": "http://www.focus-news.net/news/2019/02/13/2623052/blagoevgrad-fakelno-shestvie-shte-se-provede-v-petrich-po-povod-146-godini-ot-gibelta-na-apostola-na-svobodata.html", "text": "Факелно шествие ще се проведе в Петрич по повод 146 години от гибелта на Апостола на свободата. Това съобщиха от пресцентъра на  Общината . В програмата на Община Петрич е заложено началото на проявите за годишнината от обесването на Васил Левски да бъде поставено с откриването на изложба на тема „Левски в българската литература“ от 10.00 часа на 18 февруари в НЧ „Братя Миладинови“. В 11.00 часа в Исторически музей ще бъде представена експозицията „Апостолът на свободата“. В 13.00 часа ще започне церемонията по награждаване на участниците в областния конкурс „Левски-пример за величие“, организиран от ЦПЛР-ОДК в Петрич. В 18.00 часа от градския площад ще започне и факелното шествие в памет на Апостола. От 18.30 часа пред паметника на  Народните будители ще бъде поставено началото на литературно-музикален спектакъл „Дела трябват, а не думи“. Програмата, посветена на 146 години от обесването на Васил Левски в Петрич, ще приключи с полагането на цветя и венци.  \r\nОбщина Петрич кани всички жители да се присъединят и отдадат заслужена почит към делото на Апостола.", "date": "2019.02.13", "title": "Благоевград: Факелно шествие ще се проведе в Петрич по повод 146 години от гибелта на Апостола на свободата"}
{"url": "http://www.focus-news.net/news/2019/02/13/2623053/burgas-filmat-momicheta-s-morski-mechti-shte-bade-predstaven-v-ramkite-na-proekta-kinedok-v-kulturen-tsentar-morsko-kazino-na-14-fevruari.html", "text": "Международният проект за авторско документално кино „Кинедок“ на 14 февруари ще разкаже история за младостта на душите и любовта към морето. Това съобщиха от пресцентъра на  Община Бургас . Прожекцията на филма „Момичета с морски мечти“, Хърватия- Италия, 2016 г., ще се проведе в зала „Петя Дубарова“ на Културен център „Морско казино“, ет. 1, от 18.30 часа, с вход свободен. \r\nОригиналното заглавие на лентата с времетраене 80 мин. е Funne – Le ragazze che sognavano il mare. Режисьор е Katia Bernardi. Група 80-годишни „момичета“ от малко италианско село решават да посетят хърватската ривиера в чест на 20-годишнината на пенсионерския си клуб. Това пътуване е специално не само заради юбилея, а и заради това, че много от членките на клуба ще видят морето за пръв път през живота си. но след настъпилата финансова криза липсват средства и жените се опитват по всякакъв начин да ги набавят.", "date": "2019.02.13", "title": "Бургас: Филмът „Момичета с морски мечти“ ще бъде представен в рамките на проекта „Кинедок“ в Културен център „Морско казино“ на 14 февруари"}
{"url": "http://www.focus-news.net/news/2019/02/13/2623055/nikolay-melemov-kmet-na-smolyan-romite-v-grada-ne-sazdavat-seriozni-problemi-pomagame-im-da-uzakonyat-zhilishtata-si.html", "text": "Постройките, в които живеят ромите в Смолян, са заварени и ситуацията е сложна, тъй като няма къде да ги преместим и настаним, за да разрушим домовете им. Това каза за  Радио „Фокус“ – Смолян  кметът на Смолян Николай Мелемов. Той уточни, че от Общината им помагат да узаконят домовете си, да направят подробни устройствени планове. „Не е лесно и трудно се справяме, но в Смолян няма постройки на роми, предвидени за разрушаване“, посочи Мелемов.  \r\nТой допълни, че основните проблеми, които създават те в Смолян, са свързани с пускане на силна музика, което пречи на останалите граждани. Няма побоища, но понякога има междусъседски кавги, които са между тях самите. Мелемов отбеляза, че улица „Заводска“, на който живеят голяма част от ромите в Смолян, се намира точно срещу Стария център, и силната музика, която пускат, се чува в града и затова те многократно са предупреждавани за това. „Голяма част от ромите в Смолян работят по временната заетост, не крадат, защото тук няма какво да се краде, няма ниви. Като цяло те не създават сериозни проблеми като тези, които виждаме в страната“, обобщи Николай Мелемов. \r\nНели ГЕРГЬОВСКА", "date": "2019.02.13", "title": "Николай Мелемов, кмет на Смолян: Ромите в града не създават сериозни проблеми, помагаме им да узаконят жилищата си"}
{"url": "http://www.focus-news.net/news/2019/02/13/2623056/problemite-i-predizvikatelstvata-pred-balgarskata-obshtnost-vav-velikobritaniya-shte-obsadi-komisiyata-po-politikite-za-balgarite-v-chuzhbina.html", "text": "Проблемите и предизвикателствата пред българската общност във Великобритания ще обсъдят на 14 февруари 2019 г. народните представители от Комисията по политиките за българите в чужбина. Това съобщиха от пресцентъра на  Народното събрание . Заседанието ще започне в 14.30 часа в зала 456 в сградата на парламента на пл. „Княз Александър І“ 1.  \r\nНа заседанието на Комисията по политиките за българите в чужбина представителят на българската общност във Великобритания Нишан Джингозян ще представи информация за състоянието, проблемите и предизвикателствата пред българската общност в страната във връзка с Брекзит.", "date": "2019.02.13", "title": "Проблемите и предизвикателствата пред българската общност във Великобритания ще обсъди Комисията по политиките за българите в чужбина"}
{"url": "http://www.focus-news.net/news/2019/02/13/2623058/dobrich-brakonieri-sa-strelyali-po-avtomobil-na-balgarskoto-druzhestvo-za-zashtita-na-ptitsite-v-poleva-stantsiya-durankulak.html", "text": "Бракониери са стреляли по автомобил на Българското дружество за защита на птиците в полева станция „Дуранкулак“. Това съобщиха от  Българското дружество за защита на птиците . Стрелбата е станала късно вечерта на 12 февруари. Колата на Българското дружество за защита на птиците (БДЗП) е била паркирана в двора на полева станция „Дуранкулак“. Най-вероятно деянието е дело на бракониери, които извършват незаконен риболов в езерата Шабла и Дуранкулак. Екип на БДЗП и Изпълнителната агенция по рибарство и аквакултури редовно организират проверки за бракониерство в езерата и явно това е провокирало стрелбата. Предишният ден отговорникът по опазване и мониторинг на червеногушата гъска на БДЗП е предотвратил навлизането на бракониерска лодка за поставяне на мрежи в защитена местност Дуранкулашкото езеро.  \r\nВ момента полицията извършва разследване на място и проверка  по случая. \r\nВсичко това се случва докато екип на LIFE проекта на БДЗП „Сигурен прелетен път“, съвместно с колеги от Великобритания, прави опити за улавяне и маркиране със сателитни предаватели на червеногуши гъски.  Бракониерството в езерата е една от основните заплахи за нощуващите представители на световно застрашения вид, който зимува всяка година у нас. Навлизащите с лодки да поставят мрежи бракониери, освен че нанасят щети на рибните популации, прогонват и нощуващите птици. Честото безпокоене изтощава гъските, повишава смъртността и намалява броя на размножаващите се птици.", "date": "2019.02.13", "title": "Добрич: Бракониери са стреляли по автомобил на Българското дружество за защита на птиците в полева станция „Дуранкулак“"}
{"url": "http://www.focus-news.net/news/2019/02/13/2623038/poslanik-erik-rubin-amerikanskoto-pravitelstvo-raboti-v-satrudnichestvo-sas-strani-ot-es-za-da-garantira-che-bogatstvoto-na-naroda-na-venetsuela-nyama-da-bade-otkradnato.html", "text": "Американското правителство работи в сътрудничество със страни от ЕС, за да гарантира, че богатството на народа на Венецуела няма да бъде откраднато. Това каза американският посланик Ерик Рубин след среща при министър-председателя Бойко Борисов, предаде репортер на  Агенция „Фокус“ . \r\n„Току-що имахме чудесна дискусия с министър-председателя, с главния прокурор и с висши представители на българската система за национална сигурност. Решаващата част от нашия разговор беше жизнено важната необходимост да спрем нелегалния трансфер на парични средства от Венецуела. Нашето правителство заедно със страни от ЕС работи в много тясно сътрудничество, за да гарантира, че богатството на народа на Венецуела няма да бъде откраднато и че осигуряваме нужната подкрепа за мирно и демократично бъдеще“, заяви Рубин. Той посочи, че американското и българското правителство работят в отлично сътрудничество. \r\nЦветилена СИМЕОНОВА", "date": "2019.02.13", "title": "Посланик Ерик Рубин: Американското правителство работи в сътрудничество със страни от ЕС, за да гарантира, че богатството на народа на Венецуела няма да бъде откраднато"}
{"url": "http://www.focus-news.net/news/2019/02/13/2623057/kyustendil-trafikat-na-gkpp-gyueshevo-e-s-normalna-intenzivnost-patnite-nastilki-sa-suhi.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.02.13", "title": "Кюстендил: Трафикът на ГКПП „Гюешево” е с нормална интензивност, пътните настилки са сухи"}
{"url": "http://www.focus-news.net/news/2019/02/13/2623059/veliko-tarnovo-pedagozi-ot-gorna-oryahovitsa-iskat-predmet-patna-bezopasnost-da-bade-vaveden-kato-zadalzhitelen-v-uchebnite-programi-na-uchenitsite.html", "text": "Педагози от Горна Оряховица искат предмет „Пътна безопасност“ да бъде въведен като задължителен в учебните програми на учениците. Това съобщи на пресконференция Симон Милков, председател на Сдружение „GO Wake Up”, предаде репортер на  Радио „Фокус“ – Велико Търново . Желанието на авторите на инициативата е по този предмет да се изучават правилата за движение и да се поставят срочна и годишна оценка, както на база знания, така и на база практически умения. Предложението вече е представено пред министъра на образованието Красимир Вълчев, койот е уверил, че темата за пътната безопасност ще бъде по-сериозно залегната в учебници. \r\nДруго предложение на Сдружение „GO Wake Up”, което цели намаляване на пътния травматизъм, е монтирането на светещи пешеходни пътеки, които да са синхронизирани със светофарните уредби. Симон Милков посочи, че това е въведено и работи много добре в Англия, Холандия, Унгария, Германия, Франция.  Такива съоръжения има покрай училища и кръстовища с голяма концентрация на пътнотранспортни произшествия. \r\nНадежда КРЪСТЕВА", "date": "2019.02.13", "title": "Велико Търново: Педагози от Горна Оряховица искат предмет „Пътна безопасност“ да бъде въведен като задължителен в учебните програми на учениците"}
{"url": "http://www.focus-news.net/news/2019/02/13/2623060/usa-today-darzhavniyat-dalg-na-sasht-dostigna-rekordni-niva.html", "text": "Държавният дълг на САЩ надхвърли рекордните за всички времена 22 трл. долара, провокирайки нова серия от предупреждения, че страната върви по неустойчива финансова пътека, която може да застраши икономическата сигурност на всеки гражданин на страната, съобщава  USA Today , най-тиражираният американски вестник.  \r\nДанните, представени от Министерството на финансите, показват увеличение на дълга с повече от 30 млрд. долара само за един месец. Бързите темпове на нарастването му са станали тенденция след приемането на пакета на президента Доналд Тръмп за намаляване на данъците и от усилията на Конгреса за увеличаване на разходите за вътрешни и военни програми.  \r\nНарастващият дълг ще се превърне в проблем за американците, защото с течение на времето може да доведе до нужда от повишаване лихвените проценти за потребителите и бизнеса. Това означава по-големи ставки за ипотеки, корпоративни облигации и други видове потребителски и бизнес заеми, обясняват от редакцията. Тереза Герова", "date": "2019.02.13", "title": "USA Today: Държавният дълг на САЩ достигна рекордни нива"}
{"url": "http://www.focus-news.net/news/2019/02/13/2623054/rtk-live-kosovo-upravlyavashti-i-opozitsiya-obsazhdat-okonchatelnata-platforma-za-dialoga-sas-sarbiya.html", "text": "Проектът за платформа за преговорите за нормализиране на двустранните отношения със Сърбия ще бъде представен за обсъждане от управляващите и опозиционните партии в Косово, предава  RTK . \r\nФатмир Лимай, съпредседател на националната делегация на Косово за преговорите със Сърбия, поясни, че окончателното решение за платформата ще бъде взето след консултации с лидерите. След обсъждане на евентуални предложения, делегацията ще гласува по платформата и ще я предаде на парламента в Прищина. Тереза Герова", "date": "2019.02.13", "title": "RTK Live (Косово): Управляващи и опозиция обсъждат окончателната платформа за диалога със Сърбия"}
{"url": "http://www.focus-news.net/news/2019/02/13/2623062/plovdiv-zapochva-stroitelnata-programa-v-rayon-trakiya.html", "text": "Започва строителната програма в район „Тракия“ в Пловдив. Това каза пред журналисти районният кмет Костадин Димитров, предаде репортер на  Радио „Фокус“-Пловдив . В централната част на района се обособява пространство, близо до бл. 100, където ще се подновят плочките по тротоарите.  \r\n„Така ще се оформи пешеходна зона, в която ще се поставят кашпи, пейки“, заяви районният кмет Костадин Димитров. Площта, която ще се обработва, е 1200 кв. м, а стойността на инвестицията е 70 000 лева. При добро атмосферни условия се очаква строителните дейности да приключат след около три месеца. Фирмата, която ще извършва дейностите, има сключен договор с районната администрация от миналата година и са останали пари от обществената поръчка. „Ще положим усилия за обновяване на целия микрорайон А6. Тук са блоковете 100, 106,107 и 105. Навсякъде трябва да се подновят тротоарите. Има необходимост от преасфалтиране на улицата, която преминава през тези блокове. Водим разговори с ВиК, които ще подменят водопроводи, така че при добро стиковане на работата, ще направим така, че след подмяната на водопроводите, да преасфалтираме“, каза Димитров.  \r\nПо думите му от миналата година районната администрация е поела ангажимента в микрорайон А8 да се подменят тротоарите пред блоковете 77,62 и 61. „Надявам се да имаме добри климатични условия, за да започнем работа през март месец, защото имаме нужда от изливане на бетонни тротоари“, добави Димитров. Той съобщи още, че вече е започнала работа в микрорайон А7. Районният кмет припомни, че пред блок 322 е изграден паркинг с около 40 паркоместа. „Поели сме ангажимент пред блок 84 също да изградим паркинг“, посочи Димитров. По думите му засега това са проекти, които ще се одобряват тепърва, а парите ще се искат поетапно. „Има сключени договори с фирми, спечелили обществени поръчки от миналата година, като договорите могат да се удължат, но след одобрение на Общински съвет- Пловдив след предложение на кмета на Пловдив“, обясни Димитров. \r\nМария РУСЕВА", "date": "2019.02.13", "title": "Пловдив: Започва строителната програма в район „Тракия“"}
{"url": "http://www.focus-news.net/news/2019/02/13/2623061/kyustendil-grazhdani-sa-signalizirali-obshtestveniya-posrednik-vasil-ivanov-za-nereglamentirano-smetishte-pri-ulitsa-ovoshtarska.html", "text": "Жители на Кюстендил са сигнализирали обществения посредник за нерегламентирано сметище при улица „Овощарска” в Кюстендил. Това каза пред  Радио „Фокус” – Кюстендил  Васил Иванов, обществен посредник за територията на община Кюстендил. по думите му във връзка с жалбата е извършена проверка от страна на Регионална здравна инспекция – Кюстендил и служители на общинска администрация. Издадено е и предписание за премахване на сметището, което е изпълнено. „Този въпрос намира решение, след това отново се създава ситуация. Хората пишат жалби, оплакват се, защото жителите на квартал „Изток” не признават правилата и непрекъснато се изхвърлят отпадъци”, каза Васил Иванов. По думите му Общинско предприятие „Чистота” почиства постоянно терена и за кратки периоди от време той е изчистен, след което отново се създава ситуация на нерегламентирано сметище. \r\nОбщественият посредник съобщи също, че хора с увреждания са сигнализирали за невъзможност за паркиране пред социални центрове в града. Граждани са подали сигнал относно ограничение за паркиране и спиране пред и в двора на бивша детска ясла „Радост” на улица „Ефрем Каранов”, която в настоящия момент е обособена в центрове за социални дейности, и невъзможност за ползване на услуги в тези центрове от хора с увреждания. „След направена проверка бе преустановено санкционирането на граждани при спиране и паркиране. Окончателно решение на проблема ще бъде търсено по време на предстоящо заседание на Комисията по безопасност на движение на територията на община Кюстендил. Ще настоявам да присъствам на това заседание и да се намери крайно решение по този казус”, каза Васил Иванов. По думите му в района на посочения адрес се намира и социалната служба в града, което допълнително затруднява достъпа на хората с увреждания и с потребност да получават социални услуги. \r\nВенцеслав ИЛЧЕВ", "date": "2019.02.13", "title": "Кюстендил: Граждани са сигнализирали обществения посредник Васил Иванов за нерегламентирано сметище при улица „Овощарска”"}
{"url": "http://www.focus-news.net/news/2019/02/13/2623064/burgas-v-grada-shte-bade-otkrito-parvoto-v-stranata-predpriyatie-za-rachno-napravena-italianska-pasta.html", "text": "В града ще отвори врати първото у нас предприятие за ръчно направена италианска паста. Това съобщиха от пресцентъра на  Община Бургас . Инвеститор е компанията „Maviglia“, стартирала през 1985 г. като малка семейна фирма. С времето тя се разраства и днес заема лидерски позиции в производството на прясна паста в Белгия и Холандия. „Maviglia“ вече закупи 9 декара от индустриалната зона край град Българово. Прогнозната инвестиция е за около 5 милиона лева. Компанията обяви, че ще стартира с 10 работника, с опция да ги увеличи до 40. Нейният интерес към Бургас е продиктуван от стратегическото географско разположение на града и качествените зърнени култури, които произвежда регионът. Това не е единствената нова италианска инвестиция тук. Отново в индустриалната зона край Българово стартираха подготвителните дейности по изграждане на производствената база на компанията „Стратежия“, която е производител на детайли за обувната промишленост. През март там ще отвори врати също така център за търговия и сервиз на селскостопанска техника на фирма „Мегатрон“. В процес на проектиране са базите на „Интерагри България“ АД, „Генчев Агри“ ООД и Панайот Пейчев ЕООД. „Интерагри“ инвестира в търговска и сервизна база за селскостопанска техника, „Генчев Агри“ в складова база за селскостопанска продукция, а Панайот Пейчев ЕООД в производство на тръби за водопроводни, канализационни, газопреносни мрежи и складова база. Интерес към индустриалната зона в Българово е проявила и фирмата „Уником Болкан“ EООД. Нейното намерение е да изгради база за производство на игри и детски играчки върху терен от 6 декара. Междувременно се запълни капацитетът на Промишлена зона „Север“. Там заработиха десетки малки и средни предприятия, други са в процес на изграждане. Зоната в Българово е с площ 111 декара и скоро ще бъде запълнена също. Община Бургас планира развитието на следващи две индустриални зони – „Юг“ край к-с „Меден рудник“ и най-голямата като размер, около 3000 декара, близо до село Равнец.", "date": "2019.02.13", "title": "Бургас: В града ще бъде открито първото в страната предприятие за ръчно направена италианска паста"}
{"url": "http://www.focus-news.net/news/2019/02/13/2623049/deputatite-ot-bsp-shte-platyat-garantsiyata-na-elena-yoncheva.html", "text": "Народните представители от ПГ на „БСП за България“ единодушно взеха решение да съберат сумата от 20 000 лв. за паричната гаранция, която наложи съдът на колегата им Елена Йончева. Това съобщиха от пресцентъра на  НС на БСП . Според тях това е и начин да покажат твърдата си позиция в нейна подкрепа. Средствата са отделени от заплатите им на народни представители.", "date": "2019.02.13", "title": "Депутатите от БСП ще платят гаранцията на Елена Йончева"}
{"url": "http://www.focus-news.net/news/2019/02/13/2623065/plovdiv-otstranen-e-tech-na-voda-za-okolo-2000-leva-mesechno-v-sgradata-kadeto-se-namirat-baseynat-i-fizkulturniyat-salon-v-su-dimitar-matevski-v-zhk-trakiya.html", "text": "Открит е теч на вода за около 2000 лева месечно в сградата, където се намират басейнът и физкултурният салон в СУ „Димитър Матевски“ в ж. к. „Тракия“ в Пловдив. Това каза пред журналисти районният кмет Костадин Димитров, предаде репортер на  Радио „Фокус“-Пловдив . Той обясни, че благодарение на новия директор на учебното заведение Мариана Златанска са подменени водомерът и водопроводът и този теч е спрян. Вече е обявена процедура за намиране на наемател на басейна. „Лично участвах в комисията в Общински съвет (ОбС)-Пловдив във връзка с определяне на условията за наемателите на басейна и се радвам, че има обявена процедура за намиране на наемател“, заяви районният кмет. По думите му наемателят трябва да бъде одобрен от ОбС и след 14-дневен срок да бъде подписан договор. Димитров каза още, че е направен  оглед на отоплителната инсталация, почистващата система, на филтрите вътре в басейна. „Важното е наемателят да си сложи водомер, топломер, отделно от физкултурния салон, който се намира над басейна. Надявам се в края на учебната година басейнът да се посещава от децата“, посочи Димитров, като уточни, че учениците от 1 до 3 клас от училището ще ползват басейна безплатно. Останалите ще плащат по 3 лева на час. Фирмата ще определи цените за ползване на съоръжението от външни лица. \r\nМария РУСЕВА", "date": "2019.02.13", "title": "Пловдив: Отстранен е теч на вода за около 2000 лева месечно в сградата, където се намират басейнът и физкултурният салон в СУ „Димитър Матевски“ в ж.к. „Тракия“"}
{"url": "http://www.focus-news.net/news/2019/02/13/2623063/lovchanskiyat-mitropolit-gavriil-v-balgariya-roditelite-vazpitavat-detsata-si-a-ne-gi-tormozyat-iskame-i-dvete-strani-da-imat-prava.html", "text": "„В България родителите възпитават децата си, а не ги тормозят, искаме и двете страни да имат права. Не може всеки един родител да бъде подозиран за тормоз над децата си и всеки съсед да може да се обади и да му вземат децата. Това искахме да се избегне с позицията на Синода“. Това коментира по време на посещението си във Варна Ловчанският митрополит Гавриил във връзка със становището на Светия Синод за Националната стратегия на детето, предаде репортер на  Радио „Фокус“ – Варна . „Ако се докаже, че родителите се държат лошо, това е друго. В България родителите възпитават децата си - не ги тормозят. Те обичат децата си. Когато имаме изключение е друго, но то трябва да се докаже\", посочи той. Митрополит Гавриил обясни, че тъй като крайният срок за качване на сайта на Министерския съвет е бил много кратък, в старанието си да го спазят, от Синода са пуснали предизвикалия полемики текст. Според Ловчанския митрополит заседание на Синода не е имало. По думите му такова се планира в края на февруари и на него със сигурност ще бъде обсъден нов текст. „Инициативата е моя. Все пак Светият синод да има позиция. Не става въпрос да има шамари, а да не се стигне до другата крайност, както в някои страни децата се вземат от родителите за щяло и нещяло, както е в Норвегия например. А там дори не се доказва. Знаете ли, че има училища в чужбина, в които се призовава: „Ако родителите ви се карат, обадете се на този телефон“ и така децата плашат родителите си. Ние сме против това“, обясни той. Според владиката и у нас нещата могат да тръгнат натам, а ролята на Църквата е да не го позволява. „Искаме децата да имат права, но и родителите да имат права. Изключения са родителите у нас, които проявяват насилие“, каза още той. \r\nДиана СТОЕВА", "date": "2019.02.13", "title": "Ловчанският митрополит Гавриил: В България родителите възпитават децата си, а не ги тормозят, искаме и двете страни да имат права"}
{"url": "http://www.focus-news.net/news/2019/02/13/2623066/sport-uayldar-i-fyuri-delyat-64-miliona-dolara-prez-may.html", "text": "Световният шампион на WBC Дионтей Уайлдьр ще защитава за втори път титлата си срещу Тайсън Фюри на 18 май в Ню Йорк. Датата се очаква да бъде потвърдена до часове, като двамата са постигнали договорка по основната част от точките около предстоящата битка. Според британските медии сумата, която те ще разделят, се различава драстично от онази, която прибраха миналата година в Лос Анджелис. На 1 декември те спретнаха зрелищно реми, от което Краля на циганите прибра 9 милиона долара, които впоследствие дари за благотворителност. Шампионът Уайлдър пък е заработил около 15 милиона. Сега парите ще са много повече. Говори се за общ хонорар от 64 милиона долара. Макар подробности да не са известни, спекулациите са, че американецът ще прибере 60 процента от тях, около 38 милиона, докато за Фюри ще останат \"скромните\" 26. При успех на Тайсън (27-0-1) ще има реванш, който ще е в края на годината в Англия. Ако обаче Дионтей (40-0-1) нанесе първо поражение на опонента си, той ще се насочи към ново предизвикателство и евентуално обединение на поясите с Антъни Джошуа. \r\nВенцислав ДРАГОМАНОВ", "date": "2019.02.13", "title": "Спорт: Уайлдър и Фюри делят 64 милиона долара през май"}
{"url": "http://www.focus-news.net/news/2019/02/13/2623069/prezidentat-rumen-radev-shte-prisastva-na-chestvaniyata-po-sluchay-praznika-na-obshtina-suhindol-i-na-lozarite-i-vinoproizvoditelite.html", "text": "На 14 февруари президентът Румен Радев ще вземе участие в отбелязването на деня на Община Сухиндол и празника на лозарите и винопроизводителите. Това съобщиха от  Прессекретариата на държавния глава . В 10.10 часа пред Община Сухиндол държавният глава ще приеме строя на почетния караул, след което ще проведе среща с кмета инж. Пламен Чернев.  \r\nВ 11.00 часа на централния площад президентът ще поздрави гражданите по повод празника на града и празника на лозарите и винопроизводителите.  \r\nПо-късно през деня Румен Радев ще вземе участие и в традиционния ритуал по зарязване на лозята в местността Димчански завой.", "date": "2019.02.13", "title": "Президентът Румен Радев ще присъства на честванията по случай празника на Община Сухиндол и на лозарите и винопроизводителите"}
{"url": "http://www.focus-news.net/news/2019/02/13/2623051/kanal-5-makedoniya-skopie-i-atina-izpratiha-pismo-do-generalniya-sekretar-na-oon-za-novoto-ime-na-makedoniya.html", "text": "Скопие и Атина са изпратили съвместно писмо до генералния секретар на ООН Антониу Гутериш, с което го информират за влизането в сила на Окончателното споразумение за разрешаване на различията, описани в Резолюции на Съвета за сигурност на ООН 817 (1993) и 845 (1993), прекратяване на валидността на Временното споразумение от 1995 г. и установяване стратегическо партньорство между страните, предава скопската телевизия  „Канал 5“ . \r\nОт Министерството на външните работи в Скопие уверяват, че за промяната на името ще бъдат информирани възможно най-скоро Секретариата на ООН, държавите-членки, държавите-наблюдатели на ООН, както и всички други международни организации. \r\nСлед получаване на вербалната нота от Гърция за ратификацията на Преспанското споразумение и Протокола за членство в НАТО, правителството в Скопие обяви във вторник, че официално започва прилагането на новото конституционно име Република Северна Македония. Тереза Герова", "date": "2019.02.13", "title": "„Канал 5“ (Македония): Скопие и Атина изпратиха писмо до генералния секретар на ООН за новото име на Македония"}
{"url": "http://www.focus-news.net/news/2019/02/13/2623068/kyustendil-oshte-edno-kuche-e-otkrito-martvo-na-ulitsata-pred-detskata-gradina-v-selo-sovolyano.html", "text": "Още едно куче е открито мъртво на улицата пред детската градина в село Соволяно. Това съобщи за  Радио „Фокус” – Кюстендил  кметът на населеното място Пламен Илиев. По думите му сигналът е получен тази сутрин. „Отидох на място, кучето беше там, на улицата пред детската градина. Уведомих институциите, дойдоха и прибраха кучето”, каза Пламен Илиев. По думите му най-вероятно става въпрос отново за отрова. „Предполагам, че някъде продължава да има останала отрова и трябва да се открие”, каза Пламен Илиев. Общо 12 кучета и 1 котка са отровени в селото. „Фокус” припомня, че в края на миналата седмица бяха открити отровени общо 11 кучета и една котка в населеното място. Част от труповете на животните са намерени в близост до детската градина. \r\nВенцеслав ИЛЧЕВ", "date": "2019.02.13", "title": "Кюстендил: Още едно куче е открито мъртво на улицата пред детската градина в село Соволяно"}
{"url": "http://www.focus-news.net/news/2019/02/13/2623071/api-dvizhenieto-se-osashtestvyava-v-edna-lenta-po-pat-i-7-silistra-alfatar-pri-krastovishteto-s-pat-ii-21-silistra-tutrakan-poradi-patnotransportno-proizshestvie.html", "text": "Движението се осъществява в една лента по път I-7 Силистра – Алфатар при кръстовището с път II-21 Силистра – Тутракан поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2019.02.13", "title": "АПИ: Движението се осъществява в една лента по път I-7 Силистра – Алфатар при кръстовището с път II-21 Силистра – Тутракан поради пътнотранспортно произшествие"}
{"url": "http://www.focus-news.net/news/2019/02/13/2623070/dimo-dimov-gerb-provadiya-aktivnoto-privlichane-na-evrosredstva-tryabva-da-e-prioritet-na-mestnata-vlast.html", "text": "ВарнаЕвропейските програми са реална възможност общините да осигурят инвестиции за подобряването на средата за живот, затова привличането на евросредства трябва да е приоритет на местната власт. За съжаление, в Провадия, която е вторият по големина град в областта, не се работи активно в тази посока, коментира ръководителят на ГЕРБ – Провадия и общински съветник Димо Димов по време на провелата се среща на партийната организация с областния координатор на ГЕРБ и кмет на Варна Иван Портних. Това съобщиха от пресцентъра на  ПП ГЕРБ – Варна . „Факт е, че европейското финансиране дава реални перспективи за реализирането на проекти, за които общините не биха могли да отделят средства от собствения си бюджет”, отбеляза Иван Портних. Той подчерта, че от встъпването му в длъжност като кмет досега бюджетът на Варна се увеличил от 200 млн. лв. на почти половин милиард.  \r\n„Преди години подобен ръст изглеждаше направо непостижим, но използвайки максимално възможностите, които предлагат европейските програми, успяхме да осигурим сериозен ресурс за обновяване на инфраструктурата и решаване на трупани с десетилетия проблеми. С активната си работа получихме и доверието на правителството, което подкрепи усилията ни за осъществяването на мащабни проекти, важни както за морската столица, така и за региона”, допълни Портних. По думите му доброто позициониране на България в ЕС е фактор за стабилността и икономическото й развитие. „Това е пътят, който ни приближава все по-бързо до стандарта на живот, който младите хора очакват, за да останат и да се реализират в страната ни”, посочи областният координатор на ГЕРБ. Той изрази увереност, че водената от правителството на премиера Бойко Борисов успешна външна политика допринася не просто за интеграцията на Западните Балкани, а за повече сигурност и развитие на транспортната и икономическа свързаност в целия регион. В рамките на срещата бе изказана и единодушната позиция, че българското председателство на Съвета на ЕС е безспорен успех, а българският еврокомисар Мария Габриел и евродепутатите от ГЕРБ/ЕНП са компетентни и отговорни хора, които се ползват с уважение в Европа. Категоричната ни позиция по пакета „Мобилност”, с която бяха защитени интересите на хиляди български превозвачи, и инициираната програма срещу двойните стандарти при храните бяха посочени като примери за резултатната работа на евродепутатите от ГЕРБ/ЕНП.", "date": "2019.02.13", "title": "Димо Димов, ГЕРБ-Провадия: Активното привличане на евросредства трябва да е приоритет на местната власт"}
{"url": "http://www.focus-news.net/news/2019/02/13/2623074/pazardzhik-obshtina-peshtera-podpisa-dva-memoranduma-s-fondatsiya-trast-za-sotsialna-alternativa-za-sazdavane-na-traen-statut-na-romskite-zhilishta.html", "text": "Кметът на Община Пещера Николай Зайчев подписа днес два меморандума за сътрудничество с фондация „Тръст за социална алтернатива“, съобщи за  Радио „Фокус“ – Пазарджик  Стоян Йовчев, експерт в Общината. Предметът на меморандумите е осъществяването на регулация и създаване на траен статут на жилища в местност „Орешака“ към кв. „Пирин“ и в кв. „Луковица“ на гр.Пещера.  Крайната цел е подобряване на жилищните условия и достъпа до публични услуги на население, което е в неравностойно положение.  \r\n„Като начало трябва да бъде изготвен Подробен устройствен план на територията на местността „Орешака“ в кв. „Пирин“ и част от кв. „Луковица“. Втората стъпка е актуализацията на съществуващ план на част от кв. „Луковица“. След това ще се работи за осигуряване на възможност за семейства от двата квартала и всеки, който би имал желание, за закупуване на имот, на който да бъдат строени законни жилища. С този модел ще се осигури достъп до собственост и до законно жилищно строителство, както и съвсем различна перспектива пред самите жители на тези квартали и възможност за репликиране на един такъв модел в други територии на страната, където има подобни проблеми“, уточни Йовчев.  \r\nТой допълни, че след като всичко това бъде направено, ще се търси финансиране за изграждането на необходимата инфраструктура в тези квартали. \r\nАлбена ЖИЛЕКОВА", "date": "2019.02.13", "title": "Пазарджик: Община Пещера подписа два меморандума с фондация „Тръст за социална алтернатива“ за създаване на траен статут на ромските жилища"}
{"url": "http://www.focus-news.net/news/2019/02/13/2623073/plovdiv-nova-detska-ploshtadka-shte-bade-izgradena-v-nachaloto-na-park-lauta-v-zh-k-trakiya.html", "text": "Нова детска площадка ще бъде изградена в началото на парк „Лаута“ в ж. к. „Тракия“ в Пловдив. Това съобщи пред журналисти районният кмет Костадин Димитров, предаде репортер на  Радио „Фокус“-Пловдив . Площта на новата придобивка ще е 1260 кв. м. Тя ще е с 11 съоръжения - три комбинирани съоръжения, къщичка на два етажа, шестметрова въжена пирамида, три различни вида люлки, четириместна клатушка, пясъчник и за първи път в Пловдив - детско съоръжение от типа „въжена линия“. Ще бъдат изградени пешеходни алеи с дължина 289 метра, ще се поставят над 20 пейки. Ще се постави близо 600 кв. м настилка в двете зони за игра - за малки и големи деца. Площадката ще бъде оградена с двуметрова ограда. Ще има три входа, които вечерно време ще се заключват. Вече е започнала подготовката на терена. Дейностите трябва да приключат до началото на пролетта. Димитров благодари на кмета на Община Пловдив за оказаното съдействие. \r\nМария РУСЕВА", "date": "2019.02.13", "title": "Пловдив: Нова детска площадка ще бъде изградена в началото на парк „Лаута“ в ж. к. „Тракия“"}
{"url": "http://www.focus-news.net/news/2019/02/13/2623067/mitropolit-gavriil-vav-varna-ne-mozhem-da-postignem-zabrana-za-abortite-no-mozhem-da-napomnim-che-tova-e-tezhak-gryah.html", "text": "„Абортът е смъртен грях. Ние не можем да постигнем те да се забранят, но поне да се напомни, че това е тежък грях“. Това коментира днес във Варна Ловчанският митрополит Гавриил, който присъства на Литургия по повод годишнината на Варненския и Великопреславски митрополит Йоан, предаде репортер на  Радио „Фокус“ – Варна . „Детето в утробата на майката е живо, има душа и продължава да се развива. Ние знаем, че това е болезнен въпрос. Съжалявам, че много място зае в нашия текст, но трябваше да се каже с едно изречение, че Църквата е против абортите“, каза още митрополит Гавриил. Според него позицията на Светия Синод за Националната стратегия за детето е била качена на сайта на Българската патриаршия от човек, който отговаря за сайт, но с негово благословение. „Въпросът е, че текстът не беше такъв, какъвто бях казал“, обясни митрополитът. Той добави, че не вижда нищо лошо в излязлата преди дни публикация и заяви, че още на 6 февруари главният секретар на Синода е изпратил позицията до всички митрополити у нас. По думите му до 8 февруари никой от тях не е изразил мнение, че текстът е лош и не трябва да се пуска на сайта. Според митрополит Гавриил двама от митрополитите дори са изразили мнение, че текстът трябва да се пусне, за да се спази указаният срок до 8 февруари. По думите му до края на този месец непременно трябва да се създаде нов текст и той да се приеме от Синода. Той уточни, че ще се ползва и старата позиция. \r\nДиана СТОЕВА", "date": "2019.02.13", "title": "Митрополит Гавриил във Варна: Не можем да постигнем забрана за абортите, но можем да напомним, че това е тежък грях"}
{"url": "http://www.focus-news.net/news/2019/02/13/2623075/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП „Илинден-Ексохи“. Това съобщиха за  Радио „Фокус“-Пирин  от „Гранична полиция“. С нормална интензивност се извършва преминаването през ГКПП „Кулата-Промахон“. Без проблеми се осъществява преминаването  на ГКПП „Златарево – Ново село“. \r\nНатали СТЕФАНОВА", "date": "2019.02.13", "title": "Благоевград: Без забавяне се осъществява преминаването през ГКПП „Илинден-Ексохи“"}
{"url": "http://www.focus-news.net/news/2019/02/13/2623076/ep-bosna-i-hertsegovina-evrodeputatite-sa-zagrizheni-za-bavniya-napredak-na-svarzanite-s-es-reformi.html", "text": "Евродепутатите призовават властите в Босна и Херцеговина да пристъпят към конституционни, политически и изборни реформи, за да ускорят процеса на интеграция в ЕС, съобщават от  преславската на ЕП . \r\nВ доклад, който прави оценка на напредъка, постигнат от Босна и Херцеговина по пътя на страната към евентуално присъединяване към ЕС, Европейският парламент отбелязва, че от средата на 2017 г. се наблюдава значително забавяне в приемането на свързаните с ЕС промени въпреки ангажимента на страната към Програмата за реформи.  \r\nЧленовете на ЕП остават загрижени и от широко разпространената корупция в Босна и Херцеговина, извадена на показ от общите избори, проведени на 7 октомври миналата година, както и от предшестващата ги предизборна кампания, която отново бе доминирана от етно-националистическата реторика и твърде съсредоточена върху проблемите, свързани с разногласията, основани на миналото, вместо да предлага решения на ежедневните проблеми на гражданите на страната.  \r\nЕвродепутатите също така категорично подчертават необходимостта от бързото формиране на Палатата на народа в съответствие с решенията на конституционния съд на страната, като същевременно наблягат на това, че функциониращите демократични институции, включително парламентът, са предпоставка за напредъка на процеса на интеграция в ЕС.  \r\nКорупция, прославяне на военните престъпления и икономическа реформа  \r\nЕвропейският парламент също така:  \r\n•\tподчертава отново необходимостта Босна и Херцеговина да продължи с конституционните, политически и изборни реформи, за да превърне страната в напълно ефективна, приобщаваща и функционална държава, основана на върховенството на закона;  \r\n•\tизисква категорични усилия от страна на делегатите в Босна и Херцеговина да постигнат окончателно съгласие относно процедурните правила на Парламентарния комитет по стабилизиране и асоцииране ЕС – Босна и Херцеговина (ПКСА), което преди това беше невъзможно поради опити за въвеждане на етническо блокиране в правилата за гласуване на ПКСА;  \r\n•\tотбелязва решението на Централната избирателна комисия (ЦИК) относно разпределението на местата в Платата на народа на Федерацията, прието на 18 декември 2018 г. и призовава всички политически участници да се справят с останалите правни пропуски в Закона за изборите в Босна и Херцеговина по систематичен начин;  \r\n•\tостава загрижен от широко разпространената корупция в Босна и Херцеговина и продължаващите различния между декларираната политическа воля за борба с нея и липсата на конкретни резултати;  \r\n•\tприпомня на всички политически лидери и институции в Босна и Херцеговина, че те носят отговорността да оценят обективно военновременните събития и изразява съжаление за всякакъв вид възхваляване на лица, осъдени за престъпления срещу човечеството;  \r\n•\tизразява съжаление относно липсата на напредък по отношение на свободата на изразяване и независимостта на медиите, като подчертава, че производството и излъчването на телевизионно и радио съдържание на всички официални езици в Босна и Херцеговина би допринесло за опазването на културното многообразие на страната;  \r\n•\tпризнава, че въпреки че страната все още е на ранен етап от създаването на функционираща пазарна икономика, Босна и Херцеговина е постигнала известен напредък по отношение на икономическото развитие и конкурентоспособността.  \r\nНакрая депутатите подчертават, че кандидатурата на Босна и Херцеговина за членство в ЕС представлява стратегически избор и ангажимент за напредък към ЕС.  \r\nДокладът беше приет с 468 гласа „за“ срещу 123 гласа „против“ и 83 „въздържал се“.  \r\nДопълнителна информация  \r\nБосна и Херцеговина подаде кандидатурата си за членство в ЕС на 15 февруари 2016 г., но все още предстои да получи статут на страна кандидатка.", "date": "2019.02.13", "title": "ЕП: Босна и Херцеговина: Евродепутатите са загрижени за бавния напредък на свързаните с ЕС реформи"}
{"url": "http://www.focus-news.net/news/2019/02/13/2623079/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  на  Радио „Фокус“ – Пирин  продължаваме да следим всичко интересно, свързано с общината. Инициативна група, съставена от студенти и докторанти от ЮЗУ „Неофит Рилски” и СУ „Св. Климент Охридски” направиха предложение към Общински съвет – Симитли за удостояване със званието „Почетен гражданин на Симитли“ на отец Борис Китанов Петров. Причината е, че той има огромни заслуги към населеното място, свързани със съхраняването и развитието на духовенството като в града, така и в редица от селата в общината. По този повод гост в първата част от изданието ще бъде докторант Кристиян Ковачев, който ще ни разкаже повече за дейността на свещеника. С негова помощ ще Ви направим съпричастни и с други инициативи, в чиято основа стоят будни млади хора, свързани с 90-ата годишнина от освещаването на църква „Рождество Богородично” – Симитли от Неврокопския митрополит Макарий. Във втората част от изданието пък ще отправим поглед към утрешните три празник – за едни Трифон Зарезан, за други Ден на влюбените, познат още като Свети Валентин, а за трети Ден на българският археолог. В края на предаването очаквайте и традиционния обзор на всичко по-важно, което се случи в Симитли през последните няколко дни. Очакваме и вас, нашите слушатели, на телефоните в студиото: 0885 303 373 и 073/ 88-55-81, както и на e-mail: pirin@focus-news.net. \r\nПредаването   се излъчва на честотите на   всяка сряда, от 15.00 до 16.00 часа, с водещ Ливия Нинова.", "date": "2019.02.13", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/02/13/2623078/dobri-belivanov-kmet-na-haskovo-nalichieto-na-uran-nad-normite-v-kladenets-v-zona-uzundzhovo-krie-riskove-za-podobni-problemi-v-badeshte.html", "text": "Наличието на уран над нормите в кладенец в зона „Узунджово“ крие рискове за подобни проблеми в бъдеще. Това се посочва в позиция на кмета на Община Хасково Добри Беливанов относно изграждането на допълнително аварийно водоснабдяване на Хасково, съобщиха от пресцентъра на  Общината . \r\n\"Преди дни в медиите депутат от Хасковски избирателен район е заявил: „Скандално е, че две години, след като  правителството още на първото си заседание отпусна два милиона лева на Хасково за сондажи и два водопровода, все още тези обекти не са приети. Ангажирам се до 3 месеца новите кладенци и водопроводи в Хасково да бъдат завършени, приети и пуснати в експлоатация”. \r\nЗа да спрат спекулациите около тази тема отново представяме фактите: \r\nПърво от една година няма яснота точно каква вода се подава за гражданите на Хасково. Последните предоставени резултати на Общината са от февруари 2018 година. РЗИ (пак според изявления пред медиите) твърдят, че няма настъпили изменения, за да извършат нови тестове на водата. След предишното ми изявление пред медиите, че от една година няма нови проби на водата, разбирам неофициално, че такива вече са възложени\", посочи Добри Беливанов.  \r\nПо думите му с постановление № 91 на Министерски съвет от 11 май 2017 година е одобрен допълнителен трансфер за Община Хасково чрез бюджета на МРРБ в размер на 1 930 000 лева за реализацията на обект  „Допълнително аварийно водоснабдяване на град Хасково“. Той уточни, че средствата са преведени на Община Хасково на 7 декември 2017 година. \r\n\"В изпълнение на Постановлението подписахме Споразумение с МРРБ на 11 юли 2017 година. На 30 ноември 2018 година подписахме допълнително споразумение с МРРБ с което срока за изпълнение на проекта беше удължен до 30 ноември 2018 година. Във връзка с възникнали непредвидени обстоятелства около  реализацията на проекта, които забавиха изпълнението му, на 05 декември 2018 година сключихме ново  допълнително споразумение с МРРБ със срок - до приключване на обекта. Министерството на финансите с писмо №08-00-1201 от 19 септември 2018 година ни уведомяват, че възстановяването на неусвоените средства от резерва за предотвратяване, овладяване и преодоляване на последиците от бедствия (каквито са предоставените ни средства по Постановлението) не е обвързано с конкретни срокове\", добави Беливанов. По думите му предложението за обектите, които се реализират с отпуснатите финансови средства по Постановление №91, е на „Водоснабдяване и канализация“ ЕООД - Хасково. \r\n\"Първите четири кладенеца в „Северна индустриална зона бяха възложени след процедура по ЗОП в кратки срокове, предвид спешността на изграждането на съоръженията. За останалите съоръжения не се явиха кандидати по обявените условия. Следвайки закона, за изграждането на останалите съоръжения обявихме Обществена поръчка по общия ред. Според юристите не е възможно провеждане на втора съкратена процедура за един и същ обект.  \r\nПървите 4 кладенеца в „Северна зона“ бяха възложени след процедура по ЗОП в кратки срокове на „ Водно строителство –Хасково“ АД с договор от 25.07.2017 година. Строежът е изпълнен в срок – Общината е издала образец акт  15 от 12.01.2018 г. и е въведен в експлоатация – Разрешение за ползване № СТ-05-1250/23.10.2018 г. Т.е. обектите бяха готови  през януари 2018 година, а комисията сформирана от ДНСК ги въведе в експлоатация почти 10 месеца по-късно.  \r\nЕдна от причините за забавянето е ВиК - Хасково -заради процедурите по учредяване на санитарно-охранителните зони около всички кладенци (в тази зона те са общо 8 бр.), от Басейнова дирекция Пловдив\", посочи Добри Беливанов. Според него това учредяване на санитарно-охранителна зона се прави единствено и само от ВиК оператора в случая ВиК - Хасково. \"Оказа се всъщност, че дружеството подава вода от съществуващите там кладенци без да е учредило подобна санитарно-охранителна зона, което е задължително.  \r\nОстаналите четири кладенеца са възложени след проведена обществена поръчка на „Аквагруп проект“ ЕООД  с договор от 16 ноември 2017 година. Кладенците в Източна зона са с достигнати дълбочинни нива, предстои оборудването им с помпи и издаването на акт 15, кладенеца в „Узунджово“ е пред достигане на дълбочинно ниво. Към момента  работата по тези обекти е спряна с акт 10 заради зимните метеорологични условия.  \r\nОтново се появи същия проблем ВиК - Хасково нямат Разрешения  за водовземане и санитарно охранителни зони от „Басейнова дирекция „Пловдив. Т.е.  „ВиК“- Хасково продава  от години вода на гражданите от зоните без разрешително за водовземане. Двете вододайни зони са съществуващи, експлоатират се от „ВиК“ ЕООД Хасково\", добави кметът на Хасково.  \r\nПо сумите му ползването от „ВиК“ ЕООД - Хасково на тръбните кладенци в двете вододайни зони без Разрешения за водовземане е сериозно нарушение на законовата уредба и беше основна пречка за започване на строителството. \r\n\"За преодоляването на тези проблеми възложихме спешно изготвяне на необходимата техническа документация за получаване на Разрешения за водовземане за двете зони и учредяване на санитарно-охранителни зони, като след получаването издадохме Разрешенията за строеж. Към момента има заявление, депозирано от „ВиК“ ЕООД - Хасково в БД – Пловдив, но процедурите по учредяването на  санитарно-охранителните зони за вододайни зони „Източна зона“ и „Узунджово ІІ“ не са приключени. Това затруднява въвеждането в експлоатация на  дублираните кладенци в двете зони.  \r\nИзграждането на напорен водопровод от Северна зона и Помпена станция „Извора“ до водоем 30 000 куб. м. е възложено на ДЗЗД „АКВА ИНЖЕНЕРИНГ“ с договор  от 26 юли 2018 г. Строителството в момента е спряно заради налагащи се  промени (изм. по чл 154 от ЗУТ). Очакваме до месец при възстановяване на строителството да бъде издаден акт 15\", посочи Беливанов. \r\nВторият водопровод от „Източна зона“ е възложен на КОНСОРЦИУМ „ТИ ВИ БИ ВОДОПРОЕКТ“ с договор  от 24 юли 2018 г. \r\n\"Към момента водопровода е изграден, положени са тръбите, има довършителни работи по двете шахти и да се асфалтира разкопаната настилка на улицата. При възстановяване на работата от строителя също очакваме акт 15 да бъде издаден до месец. \r\nФакт е, че ВиК Хасково не разполагаше с необходимите документи за съществуващите там кладенци, без които беше невъзможно издаването на строителни разрешителни за изграждането на новите кладенци. Предложеното трасе за водопровода минаваше през частни терени, което наложи да извършим процедура по отчуждаването и промяна на ПУП и да определим сервитут около водопровода, което забави строителството\", каза още кметът.  \r\nСпоред него при изграждането на нови сондажи за осигуряване вода с необходимото качество за населението според експертите в тази област се извършва подробен анализ за пространственото положение на урановите находища и проявления в границите на подземното водно тяло. \"Липсата на такъв анализ носи риск за разкриване на подземни води с неподходящи химични и радиологични показатели или тяхното влошаване в процес на експлоатация. Основните дейности следва да са насочени към пречистване на водите или смесване с чисти води до постигане на необходимите качества, както и да се проведе изследване на състоянието на тръбопроводите от кладенците до помпената станция и от там към потребителите по отношение на отложено вещество по тях (включително и на уранови минерали). \r\nНе ни е известно дали след задълбочен анализ е определено местонахождението на дублиращите кладенци, но наличието в момента на уран над нормите в кладенец в зона „Узунджово“ крие рискове за подобни проблеми в бъдеще\", посочи Добри Беливанов.", "date": "2019.02.13", "title": "Добри Беливанов, кмет на Хасково: Наличието на уран над нормите в кладенец в зона „Узунджово“ крие рискове за подобни проблеми в бъдеще"}
{"url": "http://www.focus-news.net/news/2019/02/13/2623077/ministar-rumen-porozhanov-startira-publichnoto-obsazhdane-na-strategiyata-za-tsifrovizatsiya-na-zemedelieto-i-selskite-rayoni.html", "text": "С представянето днес ще стартира публичното обсъждане на Стратегията за цифровизация на земеделието и селските райони. Това каза земеделският министър Румен Порожанов на представяне на Стратегията за цифровизация на земеделието и селските райони, предаде репортер на  Агенция „Фокус“ . „Стратегията за цифровизация на земеделието и селските райони е неразделна част от изискуемите документи на ЕС“, посочи той. „Цифровизацията е свързана с управленските процеси, със вземането на правилните решения, с контролирането на производството“, обясни Румен Порожанов и допълни, че цифровизацията включва и възможността продукцията да се наблюдава онлайн. \r\nБиляна ИВАНОВА", "date": "2019.02.13", "title": "Министър Румен Порожанов: Стартира публичното обсъждане на Стратегията за цифровизация на земеделието и селските райони"}
{"url": "http://www.focus-news.net/news/2019/02/13/2623080/svetlana-boyanova-institut-za-agrostrategii-i-inovatsii-tsifrovizatsiyata-shte-pomaga-na-zemedeltsite-da-prodavat-produktsiyata-si-i-da-izlyazat-na-drugi-pazari.html", "text": "Цифровизацията ще помага на земеделците да продават продукцията си и да излязат на други пазари. Това каза ръководителят на Института за агростратегии и иновации Светлана Боянова на представяне на Стратегията за цифровизация на земеделието и селските райони, предаде репортер на  Агенция „Фокус“ . Тя обърна внимание, че основната цел на цифровизацията е да имаме земеделци с по-високи доходи и да опазваме околната си среда. „ЕК иска да види как цифровизацията ще допринесе за справянето с измененията в климата“, коментира Светлана Боянова. „Отначало цифровизацията трябваше да бъде само за земеделието. Трябваше да включим и селските райони, защото се оказа, че ЕК има доста инициативи в тази посока“, обясни тя. „Самата цифровизация не е цел. Не искаме просто да сме цифровизирани, защото някой ни е казал“, изтъкна тя. „Идеята е да се постигнат целите в стратегическия план за увеличаване на доходите на земеделците, опазване на околната среда, справяне с последиците от промените в климата“, каза още ръководителят на института. \r\nБиляна ИВАНОВА", "date": "2019.02.13", "title": "Светлана Боянова, Институт за агростратегии и иновации: Цифровизацията ще помага на земеделците да продават продукцията си и да излязат на други пазари"}
{"url": "http://www.focus-news.net/news/2019/02/13/2623072/kathimerini-severna-makedoniya-nay-nakraya-zae-myastoto-si-v-nato.html", "text": "Министърът на отбраната на Северна Македония Радмила Шекеринска призна, че е била изпълнена с гордост, след като заема място на масата на НАТО за първи път, съобщава електронното издание на гръцкия вестник  Kathimerini . \r\nГоворейки пред репортери на срещата на министрите на отбраната на НАТО, Шекеринска заяви, че Северна Македония „е показала, че промяната е възможна, ако имате правилното политическо ръководство\". \r\nСъюзниците на НАТО подписаха ключов текст този месец, който стартира процеса на членство в страната. Новото име на малката балканска страна влезе в сила във вторник. Тя ще бъде приета като пълноправен член на Алианса в края на тази година или в началото на 2020 г., след като парламентите на стртаните-членки на НАТО одобрят протокола. Дотогава тя може да участва в срещи на западния отбранителен съюз като гост. \r\nГърция блокираше членството на Македония в продължение на десетилетия заради спора за името, припомня изданието. Тереза Герова", "date": "2019.02.13", "title": "Kathimerini: Северна Македония най-накрая зае мястото си в НАТО"}
{"url": "http://www.focus-news.net/news/2019/02/13/2623083/kardiolozi-ot-stolichni-bolnitsi-shte-preglezhdat-bezplatno-v-sotsialnata-kuhnya-na-ombudsmana-maya-manolova-na-14-fevruari.html", "text": "На 14 февруари от 11.00 часа в шатрата на социалната кухня на омбудсмана Мая Манолова, разположена в двора на софийския храм „Св. Св. Кирил и Методий“, лекари от няколко столични болници ще извършат безплатно профилактични прегледи на социално слаби хора. Това съобщиха от пресофиса на  омбудсмана . Събитието е подкрепено от водещи кардиолози, общопрактикуващи доктори и специализанти от „Аджибадем Сити Клиник“, УМБАЛ „Св. Анна“, Университетска болница „Александровска“, Българския лекарски съюз и Българския червен кръст.  \r\n„Любовта, която носим в сърцата си, има различни измерения. Но грижата, вниманието, човешкото отношение към ближния и особено към най-уязвимите хора, са най-висшата ѝ проява. Неслучайно избираме този ден за инициативата и неслучайно каним лекари, предимно кардиолози, защото в основата е сърцето, което за да дава любов, трябва да е здраво“, посочи омбудсмана.   \r\n14 февруари е 40-ият работен ден на социалната кухня. Проектът стартира на 17 декември 2018 г. с благословението на Негово Светейшество Българския патриарх и Софийски митрополит Неофит, по инициатива на омбудсмана Мая Манолова и с подкрепата на Българския червен кръст и Министерството на земеделието, храните и горите. Храната се приготвя абсолютно безвъзмездно от сертифицирана кетърингова фирма на Милен Цанов и Александър Ковачев, с продукти, дарени от големите търговски вериги – „Кауфланд“, „Лидл“, „Билла“, „Т Маркет“, от Асоциацията на месопреработвателите в България, фирма „Лактима Балкан“ и др.", "date": "2019.02.13", "title": "Кардиолози от столични болници ще преглеждат безплатно в социалната кухня на омбудсмана Мая Манолова на 14 февруари"}
{"url": "http://www.focus-news.net/news/2019/02/13/2623084/gd-granichna-politsiya-bez-problemi-se-osashtestvyava-preminavaneto-prez-granichnite-punktovemakaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.13", "title": "ГД „Гранична полиция“: Без проблеми се осъществява преминаването през граничните пунктове„Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/13/2623082/milena-doneva-tsentar-za-vremenno-nastanyavane-blagoevgrad-8-dushi-sa-nastaneni-v-tsentara-kato-dogovorite-za-vremenno-nastanyavane-na-povecheto-ot-tyah-iztichat-prez-mart.html", "text": "8 души са настанени в Центъра за временно настаняване в Благоевград до този момент като договорите за временно настаняване на повечето от тях изтичат през месец март. Това каза за  Радио „Фокус“ – Пирин  Милена Донева, ръководител на Комплекс за социални услуги за стари хора и на Центъра за временно настаняване. По думите й капацитета на центъра е 10 места. Милена Донева посочи, че в него няма хора, които да са целогодишно настанени. Тя каза още, че до този момент през студените дни не е имало случаи, в които да не стигат местата. „През януари има много студени дни, но въпреки това през целия месец имаше свободни места“, добави ръководителят. Тя посочи, че към този момент също има две свободни места и едва ли ще бъдат запълнени. Милена Донева коментира, че нуждаещите се от временен дом остават в центъра до три месеца и това също е ключово, за да има винаги достатъчно места. \r\nДенис НИКИФОРОВ", "date": "2019.02.13", "title": "Милена Донева, Център за временно настаняване – Благоевград: 8 души са настанени в центъра като договорите за временно настаняване на повечето от тях изтичат през март"}
{"url": "http://www.focus-news.net/news/2019/02/13/2623087/afp-zarif-opredeli-varshavskata-konferentsiya-za-blizkiya-iztok-kato-martva-ot-otkrivaneto-si.html", "text": "Министърът на външните работи на Иран Мохамад Джавад Зариф определи конференцията за Близкия изток, която се организира в полската столица Варшава, като „мъртва от откриването си“, предава  AFP . \r\n„Това е още един опит на САЩ да преследват манията си от Иран, която не е добре обоснована. Мисля, че Варшавската конференция е мъртва от откриването си“, заяви първият дипломат на Техеран. \r\nДомакин на срещата, в която участват представители на 60 държави, е и държавният секретар на САЩ Майк Помпео. В Полша завършва тридневната м обиколката в Източна Европа, в рамките на която посети още Унгария и Словакия. Тереза Герова", "date": "2019.02.13", "title": "AFP: Зариф определи Варшавската конференция за Близкия изток като „мъртва от откриването си“"}
{"url": "http://www.focus-news.net/news/2019/02/13/2623088/dobrich-obshtinskiyat-mladezhki-tsentar-zahari-stoyanov-organizira-mastar-klas-po-risuvane-komiks-zona.html", "text": "Комикс зона приема от днес почитатели на рисуването и този жанр в Общинския младежки център (ОМЦ) „Захари Стоянов“ в Добрич. Това съобщи Силвия Венелинова, организатор дейности в ОМЦ, предаде кореспондент на  Радио „Фокус” – Варна . Тази вечер е първата сбирка. Заниманията ще се провеждат в продължение на една година два пъти месечно от 18.00 до 20.00 часа. В тях могат да се включат деца и младежи на възраст от 15 години и нагоре, като може и по-малки, стига да имат добри умения по рисуване. На добра воля художествен ръководител ще бъде Венцислав Великов, един добруджанец, избрал да живее и твори в родния си град. Завършил е СОУ „Дора Габе“ и Шуменския университет с профил „Изобразително изкуство“. Работил е в Русия, а сега – дистанционно за американския пазар.  \r\n\"Заниманията в центъра са безплатни и са своеобразно продължение на проведените в предходни години уъркшопове за комикси в ОМЦ, преминали при голям интерес. В този период три девойки с интерес в областта на комиксите са показали завиден талант и интерес към работата в тази област\", съобщи Венцислав Великов. \"Те са получили съдействие за участие в престижен фестивал на комиксите в сръбския град Лесковац, което е едно добро начало за тях\", посочи творецът. Екипът на ОМЦ е отправил покана към Венцислав Великов да ръководи това арт ателие. Той е приел да предаде своя опит безвъзмездно и така децата и млади хора от добруджанския град ще имат уникалния шанс, защото друга подобна школа в Добрич няма, да развиват своя талант в областта на създаването на рисувани комикси. Венцислав Великов каза още, че още като дете е бил вдъхновен от тях. Сред любимите му поредици е „Дъга“. Сега работи както за българския, така и за американския пазар. Обича да пътешества и обмисля няколко месечно пътешествие с приятели в Щатите през следващата година.  \r\nЖулиета НИКОЛОВА", "date": "2019.02.13", "title": "Добрич: Общинският младежки център „Захари Стоянов“ организира мастър клас по рисуване „Комикс зона\""}
{"url": "http://www.focus-news.net/news/2019/02/13/2623085/kyustendil-dve-dosadebni-proizvodstva-sa-obrazuvani-vav-vrazka-s-otrovenite-kucheta-v-selo-sovolyano.html", "text": "Две досъдебни производства са образувани във връзка с отровените кучета в село Соволяно. Това съобщи за  Радио „Фокус” – Кюстендил  Галина Димитрова, говорител на Районна прокуратура – Кюстендил. Първото досъдебно производство е образувано във връзка с отравянето на кучета и котка от 8 февруари. Другото досъдебно производство е във връзка с откритото мъртво куче от 13 февруари. „има досъдебни производства, направен е оглед, изпратени са проби от починалите животни, с цел изследване вида на отровата”, каза Галина Димитрова. По думите й в тези случаи се извършва оглед, предприемат се действия за да се установи дали в района няма отровни вещества, които да застрашават живота на хората. Очаква се резултат от изпратените проби. В случай, че се установи извършителят на това деяние, Наказателният кодекс предвижда наказание „Лишаване от свобода” до 3 години и глоба от 1 000 до 5 000 лева. \r\nВенцеслав ИЛЧЕВ", "date": "2019.02.13", "title": "Кюстендил: Две досъдебни производства са образувани във връзка с отровените кучета в село Соволяно"}
{"url": "http://www.focus-news.net/news/2019/02/13/2623089/georgi-slavov-kmet-na-yambol-pari-za-novata-bolnitsa-ima-i-tya-shte-bade-zavarshena.html", "text": "Пари за новата болница има и новата болница ще бъде завършена. Това каза за сутрешния блок на Нова телевизия кметът на Ямбол Георги Славов, съобщиха от пресцентъра на  Общината . Славов потвърди, че вече има готов работен проект и предстои да бъде обявена обществена поръчка за избор на изпълнител за довършването на обекта. Реално довършителните работи могат да започнат до 4 месеца, ако след провеждането на избор на изпълнител няма обжалване, се казва още в репортажа.  \r\nКметът припомни и дългия път, извървян до сега, когато вече има изрична гаранция от настоящото правителство, че ще бъдат отпуснати поне 12 млн. лева за завършване сградата на новия болничен комплекс.  \r\nСтроителството на болницата е започнато още преди четири десетилетия, но едва в последните години има реални стъпки за финализирането му.  \r\nПо предложение на кмета Георги Славов през 2012 г. общинският съвет гласува с пълно единодушие решение за даряването на сградата за нуждите на МБАЛ „Св. Пантелеймон“. Пак по негово настояване тогавашният кабинет на Бойко Борисов отпуска целеви средства от 1.5 млн. лева за подмяна на дограмата и е възложено цялостно проектиране за модернизация на обекта. В 2013 г. правителството на Орешарски умишлено спира финансирането за новата болница. Местните депутатите от левицата, включително тогавашният финансов министър Чобанов, също от Ямбол, убедено твърдят, че областта няма нужда от нов болничен комплекс.  \r\n„Ако днес този проблем не бъде решен, то утре Ямбол изобщо няма да го има на здравната карта“, посочи Славов. Настоящата база на МБАЛ „Св. Пантелеймон“ няма как да даде качествена услуга. Разпръснатите в 17 сгради отделения са изпитание както за пациентите, така и за работещите в здравното заведение. В допълнение, това генерира колосални средства за поддръжка и отопление на сградния фонд. \r\nНеобходимостта от съвременен и единен болничен комплекс в Ямбол отдавна не е желан лукс, а крещяща нужда и неизбежно решение. С тези мотиви кметът на Ямбол успя да привлече за каузата настоящия премиер Бойко Борисов, който в началото на 2017 пое публично ангажимент, че държавата ще осигури средства за нова болница. Последваха гаранции от страна на здравното и финансовото министерство, като средства за стартиране довършването на обекта ще бъдат отпуснати при избран изпълнител на строително-ремонтните дейности. Очаква се процедурата за избор на изпълнител да бъде обявена до няколко седмици. \r\n„Новата болница ще се случи въпреки спекулациите, лансирани в публичното пространство от ямболските депутати от БСП, които твърдят, че в бюджета няма средства за това. Сега, след като основната част от работата е свършена и сме на прага на реалното строителство, някои политици проявяват мнима загриженост за съдбата на болницата или са склонни да си приписват заслуги, че са направили нещо по въпроса. По-важното е, че процесът е необратим и се надявам до две години ямболии да имат модерно болнично заведение“, коментира кметът на Ямбол Георги Славов.", "date": "2019.02.13", "title": "Георги Славов, кмет на Ямбол: Пари за новата болница има и тя ще бъде завършена"}
{"url": "http://www.focus-news.net/news/2019/02/13/2623086/sliven-razkrita-e-laboratoriya-za-otglezhdane-na-kanabis-v-tsentara-na-grada-dvama-dushi-sa-zadarzhani.html", "text": "Разкрита е лаборатория за отглеждане на канабис в центъра на града, двама души са задържани. Това съобщиха от  ОДМВР - Сливен . Лабораторията за канабис е открита в офис помещение в сграда в центъра на град Сливен при спецакция на криминалисти от сектор „Противодействие на криминалната престъпност” към ОДМВР - Сливен на 12 февруари. В хода на процесуално-следствените действия е установена лаборатория изцяло оборудвана и пригодена за отглеждане на канабис - изградени въздухопроводи, нагревателни лампи, вентилатори и други. Иззети са 556 засадени растения в саксии, които при полевия тест за реагирали на наркотичното вещество и 100 грама суха листна маса. При последвалите действия в домовете и автомобилите на двамата задържани полицейските служители са намерили и иззели парични суми в лева и евро, както и други предмети, имащи отношение към престъпната дейност. За случая е уведомена Окръжна прокуратура - Сливен. Образувано е досъдебно производство.", "date": "2019.02.13", "title": "Сливен: Разкрита е лаборатория за отглеждане на канабис в центъра на града, двама души са задържани"}
{"url": "http://www.focus-news.net/news/2019/02/13/2623090/kyustendil-obshtoto-sabranie-na-asotsiatsiya-po-vik-shte-provede-zasedanie-v-grada-na-7-mart.html", "text": "В града ще се проведе заседание на общото събрание на Асоциация по ВиК – Кюстендил. Това съобщиха за  Радио „Фокус” – Кюстендил  от Асоциацията. Заседанието е насрочено за 7 март от 13.30 часа в залата на Областна администрация – Кюстендил. Дневният ред на общото събрание включва пет точки. Първата касае приемане на отчет за дейността на Асоциация по ВиК на обособената територия- Следват приемане на отчет за изпълнение на бюджета на Асоциация и приемане на годишен финансов отчет. Членовете на Асоциацията трябва да приемат и бюджет за 2019 година. Асоциацията има общо девет членове – Държавата и общините Кюстендил, Дупница, Бобов дол, Кочериново, Рила, Бобошево, Невестино и Трекляно. В Асоциацията не членува единствено Община Сапарева баня. Близо 43 000 лева ще бъде бюджетът на Асоциацията за 2019 година. 15 000 лева ще бъде вноската на държавата в бюджета. Община Кюстендил е с планирана вноска от 13 000 лева, а Община Дупница – 9 700 лева. \r\nВенцеслав ИЛЧЕВ", "date": "2019.02.13", "title": "Кюстендил: Общото събрание на Асоциация по ВиК ще проведе заседание в града на 7 март"}
{"url": "http://www.focus-news.net/news/2019/02/13/2623091/pravitelstvoto-se-razporedi-s-imoti.html", "text": "Министерският съвет обяви имот - публична държавна собственост за частна - държавна собственост и го прехвърли на Община Варна. Имотът представлява терен с площ 14 164 кв. м и се намира на ул. „Върба“ № 24 в града. В него ще бъде изградена общинска сграда за осъществяване на образователни дейности от Математическата гимназия „Д-р Петър Берон“ - гр. Варна. Това съобщиха от  правителствената информационна служба . \r\nДруг имот - публична държавна собственост, управляван от Министерството на земеделието, храните и горите,  се обявява за частна държавна собственост. Това ще създаде възможност за по-ефективното му ползване в бъдеще, както и извършване на разпоредителни действия с него. Имотът се намира в землището на гр. Етрополе, област Софийска, и представлява поземлен имот с площ от 1000 кв. м, заедно с построените върху него двуетажна административна сграда и автогараж с две клетки.  \r\nОт публична държавна собственост на частна държавна собственост се променя статутът на имоти, управлявани от Министерството на земеделието, храните и горите за нуждите на Държавно ловно стопанство „Черни Лом“ към „Североизточно държавно предприятие“ – Шумен. Имотите се намират в селата Ломци и Еленово в община Попово и представляват горски територии с изградени в някои от тях сгради. Те не се използват за изпълнение функциите на ловното стопанство, поради което са загубили качеството си на имоти - публична държавна собственост.", "date": "2019.02.13", "title": "Правителството се разпореди с имоти"}
{"url": "http://www.focus-news.net/news/2019/02/13/2623092/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването  през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образували се колони от автомобили и от двете страни на границата. Към този момент придвижването се осъществява нормално и безпроблемно. В района има 2-3 см снежна покривка, но пътят е почистен. \r\nМария КУРТЕВА", "date": "2019.02.13", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/02/13/2623095/mrrb-shte-si-satrudnichi-s-oisr-pri-reformiraneto-na-regionalnite-strukturi-na-upravlenie.html", "text": "Правителството предложи на Народното събрание да ратифицира Споразумението между Министерство на регионалното развитие и благоустройството и Организацията за икономическо сътрудничество и развитие. Това съобщиха от  правителствената информационна служба . \r\nМинистерството ще си сътрудничи с ОИСР при реформирането на регионалното развитие и децентрализацията на органите за управление на регионално ниво. За целта през месец ноември 2018 г. правителството одобри проект на Споразумението за изпълнение на проект „Преглед на многостепенното управление - как многостепенното управление и децентрализацията да бъдат успешни за регионалното развитие в България“. \r\nСпоразумението е подписано през месец декември 2018 г. То предвижда през 15-месечния срок на проекта ОИСР да подпомогне министерството да структурира отношенията между различните нива на управление и да укрепи капацитета на поднационалните структури на регионално ниво, с оглед да разработват поднационални публични инвестиции и стратегии и да прилагат ефективни политики за регионално развитие. \r\nРезултатите от изпълнението па Споразумението ще допринесат също за изпълнението на Националната стратегия за регионално развитие на България за периода 2012-2022 г. и за подготовката на новия национален документ за стратегическо и териториално планиране за периода 2021-2030 г.", "date": "2019.02.13", "title": "МРРБ ще си сътрудничи с ОИСР при реформирането на регионалните структури на управление"}
{"url": "http://www.focus-news.net/news/2019/02/13/2623094/inzh-georgi-parmakov-rdpbzn-blagoevgrad-do-tozi-moment-ne-sa-postapili-signali-za-vazniknali-problemi-vav-vrazka-sas-silen-vyatar-v-oblastta.html", "text": "До този момент не са постъпили сигнали за възникнали проблеми във връзка със силен вятър в Благоевградска област, въпреки обявения жълт код. Това съобщи за  Радио „Фокус“ – Пирин  инж. Георги Пармаков, директор на Регионална дирекция „Пожарна безопасност и защита на населението“ (РДПБЗН) – Благоевград. Той посочи, че при появата на по-силен вятър е препоръчително хората да не се движат под дървета и да не паркират автомобилите си под тях. „Препоръчително е да стоят на закрити места“, каза още инж. Георги Пармаков. Той допълни, че е важно по време на силен вятър да се избягва също минаването в близост до електрически стълбове и жици. \r\nДенис НИКИФОРОВ", "date": "2019.02.13", "title": "Инж. Георги Пармаков, РДПБЗН – Благоевград: До този момент не са постъпили сигнали за възникнали проблеми във връзка със силен вятър в областта"}
{"url": "http://www.focus-news.net/news/2019/02/13/2623096/blagoevgrad-postanovkata-maystorite-na-komediyata-shte-bade-predstavena-v-zala-peyo-yavorov-na-19-fevruari.html", "text": "Актьорите Георги Мамалев, Камен Воденичаров и Тончо Tокмакчиев ще посетят Благоевград със спектакъла „Майсторите на комедията“. Това съобщиха от пресцентъра на  Общината . Той ще бъде поставен на сцената в зала „Пейо Яворов“ на 19 февруари от 19.00 часа.  \r\nТитаните на смеха ще преведат публиката през абсурдните новини в България, Европа и света, редувайки любими на публиката скечове и емблематични образи от телевизията и театъра, с песни на „Ку-Ку“, „Каналето“ и „НЛО“. Според организаторите шоуто гарантира 2 часа смях през сълзи. \r\nЗа резервации и информация - 0884 /115 138 и 0877 / 373 489. Билети се продават на касите на зала „Пейо Яворов“.", "date": "2019.02.13", "title": "Благоевград: Постановката „Майсторите на комедията“ ще бъде представена в зала „Пейо Яворов“ на 19 февруари"}
{"url": "http://www.focus-news.net/news/2019/02/13/2623093/veliko-tarnovo-okrazhnata-prokuratura-predade-na-sad-mazha-obvinen-za-ubiystvoto-v-lyaskovets-prez-avgust-2018-g.html", "text": "Окръжна прокуратура – Велико Търново внесе в съда обвинителен акт срещу пенсионера, обвинен за извършено убийство на свой познат в град Лясковец. Това съобщиха от пресцентъра на  Апелативна прокуратура - Велико Търново . Обвинението срещу Х. Т. е за това, че на 08 август 2018 г. в град Лясковец, чрез нанасяне на многобройни удари с брадва, нож, юмруци и ритници умишлено умъртвил Д. Д. (на 64 години), като убийството е извършено по особено мъчителен начин за убития, с оглед многобройните увреждания по главата и тялото на пострадалия, тежките травми, съчетани със значителна болка през продължителен период от време преди настъпването на смъртта, както и с особена жестокост, с оглед на множеството нанесени удари, продължили след настъпване на безпомощност у пострадалия. \r\nОбвиняемият и пострадалият били приятели от много години. Нямали пререкания помежду си. Виждали се редовно и се черпели с ракия, въпреки, че обвиняемият се въздържал от употреба на алкохол. \r\nНа 08 август 2018 г. преди обяд двамата се срещнали на поляна зад блока, в който живеел пострадалият. При срещата пострадалият  поискал от обвиняемия да го почерпи  ракия. Х.Т. си отишъл до вкъщи и се върнал с бутилка от 330 мл с домашна ракия. Двамата пили от нея, след което отишли в дома на обвиняемия, седнали в кухнята и продължили да се черпят със същия алкохол. В един момент между тях възникнал конфликт и двамата се сбили. При сбиването обвиняемият нанесъл със значителна сила и изключителна жестокост множество удари по главата, лицето, шията, гръдния кош и крайниците на пострадалия с острието и задната страна на металната част на брадва, с нож, с юмруци и ритници, като пострадалият се отбранявал с ръце. От получените тежки травматични увреждания и силна кръвозагуба пострадалият паднал на земята в безпомощно състояние, а обвиняемият продължил ожесточено да му нанася удари с брадвата, ножа и ритници по главата и тялото, довели до счупването на множество ребра на гръдния кош, като действията му били насочени към единствената цел да умъртви пострадалия, който вече бил в невъзможност да се съпротивлява.  \r\nПо искане на прокуратурата Х.Т. е с взета мярка за неотклонение „Задържане под стража“. \r\nПредстои насрочване на делото за разглеждане от съда.", "date": "2019.02.13", "title": "Велико Търново: Окръжната прокуратура предаде на съд мъжа, обвинен за убийството в Лясковец през август 2018 г."}
{"url": "http://www.focus-news.net/news/2019/02/13/2623097/odobreni-sa-rezultatite-ot-zasedanieto-na-balgaro-azerbaydzhanskata-mezhdupravitelstvena-komisiya.html", "text": "Правителството одобри резултатите от петото заседание на Българо-азербайджанската междуправителствена комисия за икономическо сътрудничество, което се проведе на 6 и 7 ноември в София. Това съобщиха от  правителствената информационна служба . \r\nДвете страни обсъдиха текущото състояние на икономическите отношения помежду си и набелязаха стъпки за тяхното задълбочаване. Според данни от българската статистика, през 2017 г. двустранният стокообмен е на стойност 17.2 млн. долара. Въпреки увеличението с 38.4% спрямо 2016 г., това равнище не отразява реалния потенциал на двете икономики. \r\nВ рамките на заседанието България и Азербайджан отбелязаха също и постигнатия сериозен напредък по изпълнение на подписаните документи в областта на енергетиката - Меморандума за разбирателство и сътрудничество в областта на енергетиката, подписан през 2009 г. между Министерството на икономиката, енергетиката и туризма на Република България и Министерството на промишлеността и енергетиката на Република Азербайджан, Меморандума за разбирателство между „Български енергиен холдинг“ ЕАД и SOCAR, подписан през 2012 г. и Меморандума за разбирателство между „Булгартрансгаз“ ЕАД и SOCAR относно възможностите за доставки на азербайджански природен газ на територията на България до други европейски пазари чрез съществуващата българска газопреносна система, включително чрез стратегическия проект за регионален газов хъб „Балкан“. Страните заявиха своята подкрепа за участие на SOCAR в проекти за битова газификация в България.  \r\nАзербайджанската страна информира българската страна за завършения нов железопътен проект Баку-Тбилиси-Карс, който е важен елемент за свързване на железопътните мрежи на Европа и Азия. \r\nВ дневния ред на заседанието бяха включени и други въпроси от двустранното сътрудничество в областта на информационните и комуникационните технологии, селското стопанство, винопроизводството, рибарството, културата, околната среда, военно-техническата сфера и други.", "date": "2019.02.13", "title": "Одобрени са резултатите от заседанието на Българо-азербайджанската междуправителствена комисия"}
{"url": "http://www.focus-news.net/news/2019/02/13/2623098/minimum-27-000-lv-shte-badat-investirani-v-prouchvane-na-stroitelni-materiali-v-plosht-trizabets.html", "text": "„Благоустройствени Строежи” ЕООД ще проучва строителни материали в площ „Тризъбец“, разположена в землищата на селата Самуилово и Панаретовци в област Сливен. Това съобщиха от  правителствената информационна служба . Разрешението за проучване се предоставя за 1 година. За този срок титулярят ще вложи минимум 27 хил. лв. в проучвателните дейности.", "date": "2019.02.13", "title": "Минимум 27 000 лв. ще бъдат инвестирани в проучване на строителни материали в площ „Тризъбец“"}
{"url": "http://www.focus-news.net/news/2019/02/13/2623099/odobreno-e-pravitelstvenoto-stanovishte-po-konstitutsionno-delo-162018-g.html", "text": "Правителството одобри становище на Министерския съвет по конституционно дело № 16 за 2018 г., образувано по искане на президента на Република България за установяването на противоконституционност на разпоредбите на чл. 96 от Закона за държавния бюджет на Република България за 2019 г. Това съобщиха от  правителствената информационна служба . \r\nВ становището е застъпена тезата, че оспорените разпоредби не противоречат на Конституцията и искането следва да се отхвърли като неоснователно.", "date": "2019.02.13", "title": "Одобрено е правителственото становище по конституционно дело № 16/2018 г."}
{"url": "http://www.focus-news.net/news/2019/02/13/2623100/tass-ek-dade-indikatsii-za-vazmozhno-otlagane-na-datata-za-brekzit.html", "text": "Съществува възможност за отлагане на датата за излизане на Великобритания от структурите на Общността, но към настоящия момент такава молба не е постъпвала от Лондон. Това подчерта на пресконференция в Брюксел говорителят на Европейската комисия Маргаритис Схинас, предава  ТАСС . \r\n„Не сме получавали молба за удължаване на срока от Великобритания. Подобна възможност обаче е предвидена в чл. 50 (на Лисабонския договор)“, подчерта Схинас. \r\nГоворителят на ЕК припомни, че освен молба от Лондон, за отлагането на датата за Брекзит е необходимо и съгласието на останалите страни-членки на ЕС. Схинас обаче отказа да поясни за какъв период може да бъде отложено излизането на Великобритания. По план тя трябва да напусне ЕС на 29 март тази година. Тереза Герова", "date": "2019.02.13", "title": "ТАСС: ЕК даде индикации за възможно отлагане на датата за Брекзит"}
{"url": "http://www.focus-news.net/news/2019/02/13/2623081/afp-deputatite-v-ispanskiya-parlament-othvarliha-proektobyudzheta-na-pedro-sanches.html", "text": "Депутатите в парламента в Мадрид отхвърлиха проектобюджета за 2019 г. на министър-председателя Педро Санчес (ИСРП), което може да го принуди да обяви провеждането на предсрочни избори, предава  AFP . \r\nОбщо 191 депутати в 350-местния орган гласуваха в подкрепа на измененията, които да блокират предложения от Санчес бюджет. Сред тях са и каталунските сепаратисти, които подкрепят правителството на малцинството на Санчес, но процесът срещу 12-те обвиняеми за ролята им обявяването на независимостта на североизточния испански регион обтегна отношенията им. Тереза Герова", "date": "2019.02.13", "title": "AFP: Депутатите в испанския парламент отхвърлиха проектобюджета на Педро Санчес"}
{"url": "http://www.focus-news.net/news/2019/02/13/2623101/svetlana-boyanova-institut-za-agrostrategii-i-inovatsii-14-mlrd-lv-e-zalozheniyat-byudzhet-po-strategiyata-za-tsifrovizatsiya-na-zemedelieto-i-selskite-rayoni.html", "text": "1,4 млрд. лв. е заложеният бюджет по Стратегията. Това каза ръководителят на Института за агростратегии и иновации Светлана Боянова по време на представянето на Стратегията за цифровизация на земеделието и селските райони, предаде репортер на  Агенция „Фокус“ . „Цифровизацията има две крайни цели. Първата цел е да оптимизираме процеса. Той да стане лесен, да намалим административната тежест. Втората цел е държавата да може да прави анализи и прогнози. По начина, по който в момента се събира информацията, е много трудно тя да бъде обработена и да се извлекат някакви данни“, заяви тя. „Ще трябват два програмни периода, за да имаме резултати, с които да се похвалим“, уточни Светлана Боянова. „Цифровите технологии са само инструмент за крайния резултат - да имаме успешно земеделие“, подчерта тя. „Дали Стратегията ще мине в Министерски съвет, дали ще мине в този си вид, с тези финансови параметри не можем да кажем“, коментира Боянова. „Ние сме се постарали документът да не „влезе в едно шкафче“, а да е практичен“, изтъкна тя. „Заложили сме само 15 хил. стопанства да използват цифровизацията“, каза още ръководителят на института. \r\nБиляна ИВАНОВА", "date": "2019.02.13", "title": "Светлана Боянова, Институт за агростратегии и иновации: 1,4 млрд. лв. е заложеният бюджет по Стратегията за цифровизация на земеделието и селските райони"}
{"url": "http://www.focus-news.net/news/2019/02/13/2623104/kostadin-kostadinov-naz-vizhdame-polzata-ot-strategiyata-za-tsifrovizatsiya-na-zemedelieto-i-selskite-rayoni.html", "text": "Виждаме ползата от Стратегията за цифровизация на земеделието и селските райони. Това каза председателят на УС на НАЗ Костадин Костадинов на представяне на Стратегията за цифровизация на земеделието и селските райони, предаде репортер на  Агенция „Фокус“ . „Тя е основата на нещо, което го няма в ЕС. Научвам, че сме едни от първите“, коментира той. „Адмирации към МЗХГ за Стратегията“, посочи Костадинов. Според него документът ще помогне на всички в бранша. „Виждам, че усилията са насочени към това всички структури да се обединят, да създадат продукт, който да свърши работа на производителя”, посочи той. \r\nБиляна ИВАНОВА", "date": "2019.02.13", "title": "Костадин Костадинов, НАЗ: Виждаме ползата от Стратегията за цифровизация на земеделието и селските райони"}
{"url": "http://www.focus-news.net/news/2019/02/13/2623103/bsp-tvardeniyata-na-upravlyavashtite-che-sredstvata-za-obshtinite-se-razpredelyat-spravedlivo-sa-neverni.html", "text": "Твърденията на управляващите, че средствата за общините се разпределят справедливо, са неверни. Това съобщиха от пресцентъра на  НС на БСП . \r\n\"Вчера кметовете от левицата членове на УС на Сдружението на общините го напуснаха. Мотивите им бяха, че  дълги години правителствата на Бойко Борисов разделят кметовете според политическата им принадлежност при разпределението на средства. С това правителството наказва жителите на общини, управлявани от БСП. Изказванията на представители на управляващите, че \"няма драма\" с постановленията на Министерски съвет и средствата се разпределят справедливо, са неверни\", посочват от БСП. В защита на позицията си от партията прилагат следната справка:  \r\n Средства, отпуснати на общините с решения на МС за 2017-2018 г \r\n1. Постановление  153 /28.07г.2017 г. – 36 615 876 лв. за 58 общини: \r\n- 14 от ГЕРБ – 10 038 000 лв.; \r\n- 31 от ДПС – 20 089 000 лв.; \r\n- 7 други /МК, ИК и други партии/ – 3 800 000 лв; \r\n- 2 от БСП – 1 340 000 лв.; \r\n2. Постановление  260/24.11.2017 г. – 69 875 304 лв. за 91 общини: \r\n- 36 от ГЕРБ – 33 447 088 лв.; \r\n- 31 от ДПС – 20 908 812 лв.; \r\n- 19 други – 13 433 721 лв.; \r\n- 5 от БСП – 2 085 699 лв.; \r\n3. Постановление 309/20.12.2017 г. – 20 596 000 лв. за 22 общини: \r\n- 14 от ГЕРБ – 14 444 000 лв.; \r\n- 7 други – 5 602 000 лв.; \r\n- 1 от БСП -  550 000 лв.; \r\n4. Постановление  165/7.08.2018 г. – 110 243 293 лв. за 99 общини: \r\n- 43 от ГЕРБ – 72 729 181 лв.; \r\n- 34 от ДПС – 27 610 112 лв.; \r\n- 17 други – 7 930 000 лв.; \r\n- 5 от БСП – 2 490 000 лв.; \r\n5. Постановление  315/19.12.2018 г. – 145 690 676 лв. за 142 общини: \r\n- 79 от ГЕРБ – 98 043 498 лв.; \r\n- 33 от ДПС – 25 378 794 лв.; \r\n- 25 други – 17 864 574 лв.; \r\n- 5 от БСП – 4 403 810 лв.; \r\nЗа този период, с други постановления на МС, отделни общини са получили  още 166 624 735 лв., разпределени както следва: \r\n- 14 от ГЕРБ – 166 354 735 лв.; /основно Варна, София, Пловдив/; \r\n- 1 от ДПС – 200 000 лв.; /Кърджали/; \r\n- 1 от НС – 70 000 лв.; /Белово/ \r\nОбщата сума, отпусната с постановления на МС, за периода юли 2017 – декември 2018 г. е 547 812 988 лв., е разпределена в 177 общини, като общините, управлявани от ГЕРБ, са получили 394 056 466 лв., от ДПС -  94 186 718 лв., от други партии, МК и ИК - 48 700 295 лв., от БСП – 10 869 509 лв. \r\nДо края на 2018 г. 88 общини с население 1 300 000 жители не са получили нито един лев допълнително финансиране за ремонт и изграждане на общинска инфраструктура – пътища, водопроводи, училища, читалища, храмове.", "date": "2019.02.13", "title": "БСП: Твърденията на управляващите, че средствата за общините се разпределят справедливо, са неверни"}
{"url": "http://www.focus-news.net/news/2019/02/13/2623106/sport-podgotvya-se-trenyorska-smyana-v-chelsi-sled-kraya-na-sezona.html", "text": "Челси подготвя преговори със Зинедин Зидан, съобщава „Сън”. Според изданието Маурицио Сари може да бъде уволнен след края на сезона. Челси претърпя тежко поражение с 0:6 от Манчестър Сити, дни по-рано загуби с 0:4 от Борнемут и записа три поражения в последните си четири срещи. \r\n„Сините” от Лондон още отсега планират първи разговори с легендарния французин, който след оттеглянето си от Реал (Мадрид) в момента е свободен агент. \r\nВенцислав ДРАГОМАНОВ", "date": "2019.02.13", "title": "Спорт: Подготвя се треньорска смяна в Челси след края на сезона"}
{"url": "http://www.focus-news.net/news/2019/02/13/2623107/aktsenti-v-predavaneto-belovo-gradat-na-trite-planini-po-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще чуете до кога и защо се наложи удължаване на частичното бедствено положение в село Момина Клисура. По темата ще разговаряме с кмета на Община Белово инж. Костадин Варев. Ще продължим с разговор за предстоящия туристически поход до хижа „Мечит“ в Рила, организиран от туристическото дружество в Белово. Ще ви разкажем за маршрута на похода и желаещите да се включат в него. Във втората част на предаването от Севдалина Попова, старши експерт „Музейно дело“ в община Белово ще научите повече присъствието на Васил Левски в Беловския край и дейността на създадената мрежа от революционни комитети.  Предаването   се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.02.13", "title": "Акценти в предаването „Белово – градът на трите планини” по Радио „Фокус“ – Пазарджик"}
{"url": "http://www.focus-news.net/news/2019/02/13/2623110/stoyana-chavdarova-glaven-arhitekt-na-obshtina-kyustendil-podrobniyat-ustroystven-plan-na-tsiganskata-mahala-dava-vazmozhnost-za-zakonno-stroitelstvo.html", "text": "Подробният устройствен план на циганската махала в Кюстендил дава възможност за законно строителство. Това каза пред  Радио „Фокус” – Кюстендил  Стояна Чавдарова, главен архитект на Община Кюстендил. По думите й планът е разработен от неправителствена организация, съвместно с Община Кюстендил. Отредени са общински терени, които могат да бъдат закупени и върху тях да се изградят законни жилища. Вече е в сила приетият от страна на Общинския съвет подробен устройствен план за района, който включва план за регулация и план за застрояване. Той третира цялата територията на циганската махала. Последният такъв план е бил от 1985 година, когато територията на квартала е била в пъти по-малка.  \r\n„Този план дава възможност за реализиране на нови сгради. Планът има за цел и да направи една нова устойчивост за инвестиционно проектиране и за инвестиционни намерения. Той обособява и терени за улици, запазва се територията за транспортните артерии, за създаване на безопасни условия в квартала”, заяви Стояна Чавдарова. \r\nВенцеслав ИЛЧЕВ", "date": "2019.02.13", "title": "Стояна Чавдарова, главен архитект на Община Кюстендил: Подробният устройствен план на циганската махала дава възможност за законно строителство"}
{"url": "http://www.focus-news.net/news/2019/02/13/2623109/ministar-neno-dimov-podpisa-dogovori-s-obshtinite-gabrovo-galabovo-i-svilengrad-za-ukrepvane-na-yazoviri-po-op-okolna-sreda-2014-2020-g.html", "text": "Министърът на околната среда и водите Нено Димов подписа договори с общините Габрово, Гълъбово и Свиленград за превенция и управление на риска от наводнения на язовирите „Синкевица“, „Хайдушко кладенче“ и „Келанджика“. Това съобщиха от пресцентъра на  Министерството на околната среда и водите . Проектите ще се изпълняват по Оперативна програма „Околна среда 2014-2020 г.“. \r\nПроектът на Община Габрово предвижда рехабилитация на яз. „Синкевица“ и съоръженията към него, така че язовирът да изпълнява функциите си на регулиращо съоръжение. С изпълнението на договора ще се подобри техническото състояние на критичната инфраструктура и ще се повиши готовността за реакция при наводнения. \r\nС подписването на договора с Община Гълъбово се дава началото на дейностите по възстановяване и укрепване на язовирната стена на яз. „Хайдушко кладенче“ и съоръженията по нея. Язовирът е разположен в землището на община Гълъбово и подобряването на техническото и експлоатационно състояние на стената е от изключителна важност. \r\nПроектът на Община Свиленград е за превенция и управление на риска от наводнения на населените места по поречието на реките Левченска и Марица, опазване живота на хората и защита на стратегически инфраструктурни обекти като Автомагистрала „Марица“ и ГКПП „Капитан Андреево“. Тази цел ще бъде постигната при изпълнението на мерки за изграждането на оповестителна система на територията на община Свиленград като част от Националната система за ранно предупреждение и оповестяване. \r\nС изпълнението на трите проекта близо 61 000 жители ще се ползват от мерките за защита от наводнения. Общият размер на инвестицията по трите договора е 2.35 млн. лв., осигурени изцяло от ОП „Околна среда 2014-2020 г.“. Срокът за изпълнение на дейностите е 24 месеца.", "date": "2019.02.13", "title": "Министър Нено Димов подписа договори с общините Габрово, Гълъбово и Свиленград за укрепване на язовири по ОП „Околна среда 2014-2020 г.“"}
{"url": "http://www.focus-news.net/news/2019/02/13/2623102/patriarh-neofit-vaprosat-za-prilaganeto-na-nasilie-pri-vazpitanieto-na-detsata-e-truden-i-tryabva-mnogo-da-se-vnimava.html", "text": "Въпросът за прилагането на насилие при възпитанието на децата е труден и трябва много да се внимава. Душите на децата са много нежни и искат повече ласка, отколкото насилие. Това коментира при посещението си във Варна Българският патриарх Неофит във връзка с Националната стратегия за детето, предаде репортер на  Радио „Фокус“ – Варна . Той заяви, че Българската патриаршия ще вземе малко по-късно решение относно Националната стратегия за детето, но това ще стане, когато се развие този въпрос. Патриархът увери, че Светият синод на Българската православна църква ще излезе със специално становище по въпроса. Що се отнася до публикуваната преди дни позиция по темата, той заяви, че това е било нещо като първоначално становище, което не е било съгласувано предварително на заседание на Светия синод. \r\nДиана СТОЕВА", "date": "2019.02.13", "title": "Патриарх Неофит: Въпросът за прилагането на насилие при възпитанието на децата е труден и трябва много да се внимава"}
{"url": "http://www.focus-news.net/news/2019/02/13/2623113/blagoevgrad-proverkata-na-yuzdp-potvardi-nepravomerni-deynosti-v-rayona-na-kresna-i-simitli.html", "text": "Общо 2740 метра съществуващи временни пътища в държавни горски територии в районите на Кресна и Симитли са почистени с булдозер, а новоизградените отсечки са 3800 метра. Това съобщиха от пресцентъра на  Югозападно държавно предприятие  (ЮЗДП). От направените общо 13 сондажа, три са в земеделски земи. Нов път с дължина 650 метра е прокаран в земеделски имоти на територията на „Държавно горско стопанство-Кресна”. Добрата новина е, че няма сериозни поражения на гората, тъй като засегнатите площи са или нелесопригодни, или са насаждения с ниска пълнота. Това са констатациите от проверката, разпоредена от директора на Югозападното държавно предприятие инж. Дамян Дамянов във връзка с медийни публикации за неправомерни дейности в държавни горски територии. \r\nПочистването и изграждането на временните пътища е извършено през втората половина на 2018 г., без да има постъпили искания в деловодствата на „Държавно горско стопанство-Кресна” и „Държавно горско стопанство-Симитли” и издадени разрешения за това. Няма предоставени рапорти и доклади от служители на двете стопанства, в които да се съобщава за действия, свързани с изграждането на нови и разчистване на съществуващи горски пътища, потвърждава проверката. В тази връзка директорът на ЮЗДП вече е изискал писмени обяснения от ръководителите на двете стопанства и другите отговорни длъжностни лица, след което предстои да бъдат наложени наказания съгласно договорите за управление и Кодекса на труда. \r\nНа извършителя ще бъдат съставени актове за административни нарушения по Закона за горите. ЮЗДП подготвя сигнал до Районна прокуратура-Благоевград за предприемане на всички необходими действия по извършване на проверка, касаеща установяване спазването на законите в Република България.", "date": "2019.02.13", "title": "Благоевград: Проверката на ЮЗДП потвърди неправомерни дейности в района на Кресна и Симитли"}
{"url": "http://www.focus-news.net/news/2019/02/13/2623105/vecher-makedoniya-parvata-tabela-s-dobre-doshli-v-republika-severna-makedoniya-se-poyavi-na-granitsata-s-gartsiya.html", "text": "Първата табела с „Добре дошли в Република Северна Македония“ се появи на ГКПП „Богородица“ на границата с Гърция, съобщава електронното издание на скопския вестник  „Вечер“ , като допълва, че поставянето й е наблюдавано от голям брой както местни, така и гръцки журналисти. \r\nВъв вторник вечерта влезе в сила Окончателното споразумение за разрешаване на различията, описани в Резолюции на Съвета за сигурност на ООН 817 (1993) и 845 (1993), прекратяване на валидността на Временното споразумение от 1995 г. и установяване стратегическо партньорство между страните, след което името на югозападната ни съседка официално стана Република Северна Македония. \r\nОт редакцията подчертават, че още същия ден са внесени промени и на официалната интернет страница на правителството в Скопие. Тереза Герова", "date": "2019.02.13", "title": "„Вечер“ (Македония): Първата табела с „Добре дошли в Република Северна Македония“ се появи на границата с Гърция"}
{"url": "http://www.focus-news.net/news/2019/02/13/2623114/darzhavata-shte-podkrepi-promotiraneto-na-balgarski-stoki-i-uslugi-v-kitay.html", "text": "Две държавни организации – Изпълнителната агенция за насърчаване на малките и средните предприятия и Центърът за насърчаване на сътрудничеството в областта на селското стопанство между Китай и страните от ЦИЕ (ЦНСССКЦИЕ) към Министерството на земеделието, храните и горите, ще обединят усилията си за по-ефективно промотиране на български стоки и услуги в Китай. Това съобщиха от пресцентъра на  Изпълнителната агенция за насърчаване на малките и средните предприятия . \r\nИзпълнителният директор на ИАНМСП д-р Бойко Таков и директорът на Центъра  г-н Васил Гелев обсъдиха в сряда възможностите за обмен на информация и сътрудничество в организацията на петото издание на Международното изложение за инвестиции и търговия между Китай и страните от Централна и Източна Европа (The 5-th Сhina-СЕЕС Investment and Trade Expo). Събитието ще се състои от 8 до 12 юни в гр. Нинбо, Китай, като ИАНМСП традиционно организира българското национално участие на изложението.  \r\nНа територията на изложението ще бъде организиран и Панаир за продукти от ЦИЕ /Формат 16+/, което открива възможност за производителите от тези страни да запознаят китайските потребители с предлаганите от тях стоки и услуги. Във връзка с това Центърът планира инициатива за набиране на мостри.  \r\nВ тази връзка Гелев предложи със съдействието на Агенцията след края на панаира компаниите, участвали на Българския национален щанд и на Панаира с мостри на продукцията си, в случай че проявят интерес, да изложат своите продукти и в постоянната експозиционна зала на ЦНСССКЦИЕ в Младежкия иновационен център Китай – ЦИЕ в гр. Нинбо. Предимството на този тип сътрудничество е, че мостри на продукцията си ще могат да представят и фирми, които не биха могли да участват в организираното от ИАНМСП изложение.  \r\nСпоред д-р Бойко Таков сътрудничеството между двете институции би могло да доведе до реални ползи за българските участници в изложението - финансови, чрез окрупняване на каргото и постигане на по-изгодни цени за транспортирането, както и чрез оптимизиране на организацията по документооборота, складирането и преминаване през митниците. \r\nМеждународната изложба за стоки и услуги от Китай и страните от Централна и Източна Европа се организира и е под патронажа на Министерството на търговията на Китай, Общинското правителство на гр. Нинбо и Правителството на провинция Джънзян, Китай. \r\nИзложбата е от общ характер и се провежда традиционно всяка година, като ИАНМСП ще организира за пети пореден път българско национално участие. През 2018 г. в изложението на национален щанд от 135 кв. м са представили свои продукти и услуги 15 български фирми от секторите козметика, парфюмерия и етерични масла, хранително вкусова промишленост, винарство, лозарство и спиртни и безалкохолни напитки, мляко и млечни продукти и др.", "date": "2019.02.13", "title": "Държавата ще подкрепи промотирането на български стоки и услуги в Китай"}
{"url": "http://www.focus-news.net/news/2019/02/13/2623112/veliko-tarnovo-multifunktsionalen-avtopoligon-za-obuchenie-na-kandidat-shofyori-shte-bade-izgraden-v-gorna-oryahovitsa.html", "text": "Мултифункционален автополигон за обучение на кандидат-шофьори ще бъде изграден в Горна Оряховица. Проектът е на Сдружение „GO Wake Up” и вече е внесен в Народното събрание. Това съобщи на пресконференция председателят на организацията Симон Милков, предаде репортер на  Радио „Фокус“ – Велико Търново . Съоръжението ще бъде изградено със средства от Фонд „Пътна безопасност“. Той ще се намира на общински парцел в местността „Тунджите“, над Градската градина, и ще пресъздава реална пътна обстановка. На 12 дка общинска земя, ще са разположени улици, кръстовища, голямо кръгово движение с две ленти за движение, пешеходни пътеки, както и всички видове пътни знаци. Там ще бъдат изградени и помещения, в които ще може да се провеждат теоретичните изпити за придобиване на свидетелство за управление на МПС. Автополигонът ще се стопанисва от Община Горна Оряховица, но по думите на Симон Милков ще може да се използва от  жители и на близките общини.  \r\nВ момента теренът се изчиства и заравнява. Предстои проектът да бъде защитен от Фонд „Пътна безопасност“, откъдето се очаква и финансирането. Предвижда се първият етап от изграждането на новото съоръжение да стартира официално за празника на Горна Оряховица – 24 май. Симон Милков посочи, че от 14 март до 24 май на територията на Горна Оряховица ще се проведат редица инициативи, свързани с темата за пътната безопасност. Очаква се и състезателят по автомобилизъм Димитър Илиев, който ще представи симулатори за преобръщане и челен удар и ще демонстрира последствията при пътен инцидент. \r\nНадежда КРЪСТЕВА", "date": "2019.02.13", "title": "Велико Търново: Мултифункционален автополигон за обучение на кандидат-шофьори ще бъде изграден в Горна Оряховица"}
{"url": "http://www.focus-news.net/news/2019/02/13/2623108/deputatite-v-pravna-komisiya-debatiraha-nachina-na-priemane-na-promenite-v-izborniya-kodeks-na-vtoro-chetene.html", "text": "Депутатите в Правна комисия дебатираха начина на приемане на промените в Изборния кодекс на второ четене, предаде репортер на  Агенция „Фокус“ . Въпросът постави Христиан Митев от „Обединени патриоти\", който пожела да се гласуват поотделно предложенията извън първоначалния законопроект за промени в Изборния кодекс. „По-скоро да решаваме всяко едно предложение поотделно. Не смятам, че всички са извън. Има предложения, които са извън обхвата“, каза още Митев. Думите на Митев са във връзка с редицата предложения, постъпили в изборното законодателство между двете четения.  \r\nПърви срещу това възрази народният представител от ПГ на ДПС Хамид Хамид. По думите му следва да се разгледат предложения така както са в общия доклад. „Ако има такива, които до някаква степен, макар и минимално да излизат от първоначалния, те вече са попаднали в общия“, каза той.  \r\nЗаместник-председателят на ПГ на „БСП за България“ Крум Зарков заяви, че има резон в предложението на Митев и то е можело да бъде подкрепено, ако не идва две години, след като Правна комисия работи по този начин. „Кутията на Пандора е отворена, сега ако сме разумни, ще я затворим“, допълни още Зарков. Председателят на Правна комисия и депутат от ГЕРБ Данаил Кирилов поиска разяснение какво има предвид Зарков, а той от своя страна уточни, че става дума за внасяне без елементарно обществено обсъждане, без подготовка и без да се обясни защо тези въпроси, а не други. От своя страна Кирилов припомни, че в продължение на една година Правна комисия е била канена на срещи в ЦИК. „На тези срещи присъстваха представители от всички парламентарни групи. Има стенограми за това. Неведнъж сме коментирали коя парламентарна група какво становище е изразила. Не приемам твърдението, че нашите предложения са произлезли някак отведнъж“, допълни още Кирилов.  \r\nДеница КИТАНОВА", "date": "2019.02.13", "title": "Депутатите в Правна комисия дебатираха начина на приемане на промените в Изборния кодекс на второ четене"}
{"url": "http://www.focus-news.net/news/2019/02/13/2623116/ek-sporazumenie-sas-singapur-shte-stimulira-targoviyata-mezhdu-es-i-aziya.html", "text": "Днес споразуменията за търговия и инвестиции между ЕС и Сингапур получиха одобрението на Европейския парламент. Парламентът даде зелена светлина и на споразумението за партньорство и сътрудничество. Това е важна стъпка към влизането им в сила, което ще даде тласък на икономическите отношения и сътрудничеството между ЕС и Сингапур и ще доведе до засилено икономическо присъствие на ЕС в този бързоразвиващ се регион на Югоизточна Азия. \r\nСингапур безспорно е най-големият търговски партньор на ЕС в региона на Югоизточна Азия, като общата двустранна търговия със стоки е на стойност над 53 млрд. евро, а търговията с услуги е на стойност 51 млрд. евро. В Сингапур са установени над 10 000 предприятия от ЕС, които използват страната, за да обслужват целия тихоокеански регион. Сингапур е също така най-предпочитаното място за европейски инвестиции в Азия, като през последните години обемът на двустранните инвестиции нараства с бързи темпове, достигайки общо 344 млрд. евро през 2017 г. \r\nСъгласно търговското споразумение Сингапур ще премахне всички оставащи мита върху продуктите от ЕС и ще се задължи да не променя съществуващия безмитен достъп за всички останали продукти от ЕС. Споразумението създава и нови възможности за доставчиците на услуги от ЕС, наред с другото в отрасли като далекосъобщенията, услугите в областта на околната среда, инженерството, информатиката и морския транспорт.  \r\nСпоразумението за защита на инвестициите ще осигури високо равнище на защита на инвестициите, същевременно гарантирайки правата на ЕС и Сингапур да регламентират и да преследват целите на обществената политика, свързани с опазването на общественото здраве, безопасността и околната среда.", "date": "2019.02.13", "title": "ЕК: Споразумение със Сингапур ще стимулира търговията между ЕС и Азия"}
{"url": "http://www.focus-news.net/news/2019/02/13/2623115/eleonora-baryakova-su-neofit-rilski-bansko-nasheto-uchilishte-e-nay-staroto-uchilishte-v-grada.html", "text": "Средно училище (СУ) „Неофит Рилски“ е най-старото училище на територията на Банско. Това каза за  Радио „Фокус“-Пирин  Елеонора Барякова, директор на учебното заведение. „То е открито през 1847 година и през настоящата 2019 година ще навърши 172 години от създаването си. Преди 2 години – през 2017 година, ние чествахме тържествено неговата 170-годишнина. Училището преминава през различни етапи в своята история. Аз съм петият директор на училището“, посочи тя.  \r\nЕлеонора Барякова отбеляза, че в училището са започнали учебната 2018-2019 година с 423 ученици, но в момента те са 430, тъй като Банско е туристически регион, в който има мобилност на работната ръка и в курорта заедно с децата си пристигат хора от морето, както и от други краища на България, за да работят там. По думите й учителският колектив се състои от 43-ма души, като две от учителките са в отпуск по майчинство, а непедагогическият персонал е от 8 души, и така целият екип наброява 51 човека. \r\nНатали СТЕФАНОВА", "date": "2019.02.13", "title": "Елеонора Барякова, СУ „Неофит Рилски“-Банско: Нашето училище е най-старото училище в града"}
{"url": "http://www.focus-news.net/news/2019/02/13/2623117/obshtina-gorna-oryahovitsa-v-selo-pravda-sa-izbrani-nay-dobrite-maystori-na-domashno-vino-i-pelin.html", "text": "За четвърта поредна година в село Правда се проведе празника Трифон Зарезан – традиционно зарязване на лоза и конкурс за най-добро домашно вино и пелин. Това съобщиха от пресцентъра на  Община Горна Оряховица . В надпреварата тази година се включиха 12 майстори на гроздовия еликсир. В категорията „Бяло вино” участниците в конкурса бяха 2, в „Червено вино” - 7, а в категория „Пелин” - 3. \r\nТричленното жури с председател кметът на селото Венета Василева и членове бяха Ганчо Панайотов и Стефан Ангелов оцени домашните вина и пелин. \r\nЗа четвърта поредна година Димитър Ирманов спечели първо място за най-добро бяло вино. На второ място се класира Димитър Георгиев. При червените вина отново победител стана Димитър Ирманов. На второ място журито класи виното на Христинка Стефанова, а трето място спечели Никола Нешев. \r\nНай-добрият майстор на пелин се оказа Димитър Георги", "date": "2019.02.13", "title": "Община Горна Оряховица: В  село Правда са избрани най-добрите майстори на домашно вино и пелин"}
{"url": "http://www.focus-news.net/news/2019/02/13/2623111/d-r-petar-bodurov-veterinar-afrikanskata-chuma-e-seriozno-zabolyavane-i-ako-ne-se-vzemat-merki-svinevadstvoto-v-balgariya-shte-zagine.html", "text": "Африканската чума е сериозно заболяване и, ако не се вземат мерки, свиневъдството в България ще загине. Това каза за  Радио „Фокус“ – Бургас  ветеринарният специалист д-р Петър Бодуров по повод новия случай на африканска чума при дива свиня в Девня. По думите му, независимо от всичко, трябва да се вземат спешни мерки. „Ако в действителност това е вярно, африканската чума по свинете е нещо опасно и за тази болест ваксина няма. Болестта се разпространява бързо и чрез човека, въпреки че за него болестта не е заразна, така че опасност има“, добави Бодуров. Според него трябва да се вземат превантивни мерки, за да не се стига до избиване на животни. \r\nМария КУРТЕВА", "date": "2019.02.13", "title": "Д-р Петър Бодуров, ветеринар: Африканската чума е сериозно заболяване и, ако не се вземат мерки, свиневъдството в България ще загине"}
{"url": "http://www.focus-news.net/news/2019/02/13/2623119/insp-dimitar-nikolov-patna-politsiya-blagoevgrad-10-patnotransportni-proizshestviya-s-peshehodtsi-sa-vazniknali-v-oblastta-prez-2019-g-pri-tyah-2-dushi-sa-zaginali-a-ranenite-sa-8.html", "text": "От началото на годината са настъпили 10 пътнотранспортни произшествия с пешеходци на територията на ОДМВР – Благоевград, при тях 2 души са загинали, а ранените са 8. Това каза на брифинг инсп. Димитър Николов, началник на сектор „Пътна полиция“ – Благоевград, предаде репортер на  Радио „Фокус“ – Пирин . Той обясни, че в момента се провежда акция на „Пътна полиция“ във връзка с усложнената обстановка, свързана с пътнотранспортните произшествия в участие на пешеходци, настъпили не само на територията на Област Благоевград, но и като цяло в страната.  \r\n„От началото на годината се наблюдава тенденция на значително увеличаване на броя на пътнотранспортни произшествия с пешеходци. В тази връзка ръководството на Министерството на вътрешните работи (МВР) инициира една акция, насочена изцяло към нарушенията, свързани с отнемане на предимството на пешеходци и нарушенията, извършвани от пешеходци. Статистиката сочи, че има равенство в нарушенията при подобен вид пешеходци, както от страна на водачите, така и на самите пешеходци“, заяви инсп. Николов. Той добави, че акцията е започнала на 31 януари, като до 11 февруари при провеждането на специализираните полицейски операции са установени 28 нарушения, извършени от пешеходци и 3 броя нарушения на водачи на моторни превозни средства, свързани с отнемане предимството на пешеходци на пешеходни пътеки.  \r\nИнсп. Николов отбеляза, че пешеходците са били санкцинорани с по 20 лв. При въпрос дали глобата е достатъчна той посочи, че отговорът е много субективен. Според него за едни сумата може да е достатъчна и да си вземат поука, а за други да не е и те да продължат да правят нарушения. \r\nЛивия НИНОВА", "date": "2019.02.13", "title": "Инсп. Димитър Николов, „Пътна полиция“ – Благоевград: 10 пътнотранспортни произшествия с пешеходци са възникнали в областта през 2019 г., при тях 2 души са загинали, а ранените са 8"}
{"url": "http://www.focus-news.net/news/2019/02/13/2623123/kmetat-na-sofiya-yordanka-fandakova-s-ekipa-mi-sme-si-postavili-za-zadacha-da-napravim-vsichko-vazmozhno-za-vsyaka-sgrada-pametnik-na-kulturata-gotovi-sme-da-vodim-bukvalno-bitki.html", "text": "Аз и моят екип сме си поставили за задача да направим всичко възможно за всяка сграда паметник на културата. Готови сме да водим буквално битки. Това каза пред журналисти кметът на София Йорданка Фандъкова при проверка на реконструкцията на сградата на минералната баня в Банкя, предаде репортер на  Агенция „Фокус“ . „От миналата година вече започна възстановяването на сградата на банята в Банкя“, заяви кметът на София Йорданка Фандъкова. Тя посочи, че е имало много спекулации по тази тема и по темата за използването на минералните води. \r\n„Искам да дам ясно отговори и съответно примери, за това, че аз и моят екип сме си поставили за задача, да направим всичко възможно за всяка сграда паметник на културата и сме готови да водим буквално битки“, подчерта Фандъкова. „Миналата седмица възложих и да се възползваме от законовата ипотека, за да възстановим и сградата на бул. „Христо Ботев“. Това беше първият обект, за която възложих този отдел. Получава се, но е битка за всяка сграда“, каза столичният кмет.  \r\n„Сградата в Банкя, освен възстановяване в оригиналния ѝ вид на самия обект, на всички детайли и самия интериор, имаме и задачата да възстановим и дейността, тоест тази баня да започне да функционира. Разбрах от кмета на район Банкя, който е двигателят на целия процес, че се движи в график въпреки лошото време, защото има дейности, които позволяват да се извършват през зимата“, отбеляза Йорданка Фандъкова. \r\nПо думите ѝ се очаква до средата на следващата година да имаме вече отворена, готова и реставрирана баня. „Това е една наистина важна кауза, не само за Банкя, но и за София и България, защото е наистина много красива баня с богата история“, каза кметът на София.  \r\nТя посочи, че заедно с реставрацията на сградата, кметът на Банкя и неговия екип имат задачата да обсъдят, да проучат и да предложат на Столична Община модел за управление, който все пак да бъде работещ. „Аз лично не искам да приключим целия обект и да сложим ключа и след това само да се любуваме отвън. В края на краищата, трябва да може да се самоиздържа този обект и независимо дали ще се търси външен мениджмънт, дали ще се управлява от общинска структура, това предстои да обсъдим и да решим“, посочи тя.  \r\nФандъкова припомни, че заедно с тази сграда Столична Община е поискала от държавата за стопанисване и банята в „Овча Купел“ и банята в „Горна Баня“. „Все още не са вписани и не сме встъпили реално в собственост, но имаме защитен проект за реставрация на банята в „Овча Купел“ и превръщането ѝ в научен център, за използване на минералната вода за спа процедури“, заяви Йорданка Фандъкова, като допълни, че за банята в „Горна Баня“ все още Столична община няма финансиране. „Там кандидатствахме и не спечелихме проекта, но обжалваме в съда и се надявам да се случи. През това време имаме възможност тази година да проектираме, за да възстановим и трите знакови бани. Те не бяха наша собственост, но ние като отговорни управленци ги поискахме, за да ги възстановим“, подчерта столичният кмет.  \r\n„По отношение на минералната вода, освен в тези бани, където предвиждаме да се използва по предназначение, в момента започна и изграждането и разширението на парк \"Възраждане“, който ще има и закрит минерален басейн, с аквапарк и с използването на минералната вода от извора, който се намира на неговата територия. Имаме няколко примера, за това, че ни е грижа, както за минералните води, така и за паметниците на културата, и изобщо за паметта на София“, каза още тя. \r\n„Ние се борим с частни собственици, налагаме санкции, търсим механизми, за да възстановяваме и след това да търсим средствата си от собствениците. В същото време няма как да допуснем наша общинска собственост да се руши. Затова да, наистина, наше задължение е да възстановим сградата в Банкя. В случая има възможно финансиране и ние се опитахме да изпълним решението, обявявахме процедури, идваха инвеститори от Италия и къде ли не. Те проявяват интерес, но след като разгледат внимателно условията, не се явяват на конкурса“, отбеляза кметът на София Йорданка Фандъкова.", "date": "2019.02.13", "title": "Кметът на София Йорданка Фандъкова: С екипа ми сме си поставили за задача да направим всичко възможно за всяка сграда паметник на културата - готови сме да водим буквално битки"}
{"url": "http://www.focus-news.net/news/2019/02/13/2623122/burgas-obshtinata-oborudva-park-arena-ozk-s-nay-modernata-izmervatelna-sistema-za-vsichki-vidove-sastezaniya-v-baseyn.html", "text": "Община Бургас оборудва Парк \"Арена ОЗК\" с най-модерната измервателна система за всички видове състезания в басейн. Същата беше използвана на последното Европейско първенство по плуване миналата година в Глазгоу. Това съобщиха от пресцентъра на  Общината . С тази ценна придобивка красивият нов плувен комплекс на Бургас вече е оборудван на 100 % с всичко необходимо, за да домакинства не само престижни национални, но и международни състезания на най-високото възможно ниво. \r\nСистемата се тества и калибрира. Тя е от марката Alge Timing, австрийско производство. Системата свързва в едно 22 тъчпада, специален софтуер и видеостена за визуализация. Стандартизирана е и сертифицирана от световните и европейски федерации в плувните спортове.", "date": "2019.02.13", "title": "Бургас: Общината оборудва Парк \"Арена ОЗК\" с най-модерната измервателна система за всички видове състезания в басейн"}
{"url": "http://www.focus-news.net/news/2019/02/13/2623125/zam-ministar-denitsa-nikolova-shte-uchastva-v-sreshta-na-natsionalnite-koordinatori-na-dunavskata-strategiya-v-bukuresht-na-14-i-15-fevruari.html", "text": "Заместник-министърът на регионалното развитие и благоустройството и Национален координатор на Стратегията на ЕС за Дунавския регион Деница Николова ще участва в среща на Националните координатори на стратегията на 14 и 15 февруари в Букурещ, Румъния. Това съобщиха от пресцентъра на  министерството . В срещата участие ще вземат и представители на Европейската комисия, както и на Контактното звено на Стратегията.  \r\nПредвижда се да бъде продължена дискусията за промяната на Плана за действие на Дунавската стратегия, инициирана по време на Българското председателство. Ще бъдат представени резултатите от консултациите сред Координаторите на приоритетни области, като ще бъде обсъдено адаптирането на Пътната карта за преглед на Плана за действие съобразно постигнатия напредък. Румънското председателство на Стратегията ще представи предложения за структуриране на бъдещия План за действие.  \r\nСрещата ще обхване и темите за хоризонталното сътрудничество между различните европейски макрорегионални стратегии и секторното сътрудничество в рамките на Дунавската стратегия. Европейската комисия ще представи Втория доклад относно прилагането на макрорегионалните стратегии, публикуван през януари 2019 г.", "date": "2019.02.13", "title": "Зам.-министър Деница Николова ще участва в среща на Националните координатори на Дунавската стратегия в Букурещ на 14 и 15 февруари"}
{"url": "http://www.focus-news.net/news/2019/02/13/2623118/pravnata-komisiya-othvarli-predlozheniyata-na-dps-svarzani-sas-sektsiite-izvan-stranata.html", "text": "Правната комисия отхвърли предложенията на ДПС, свързани със секциите извън страната, предаде репортер на  Агенция „Фокус“ . Основното, което предлагаха от ДПС е извън държавите членки на ЕС по преценка на ръководителя на дипломатическите и консулските представителства в държавите членки на ЕС по преценка на ръководителите на дипломатическите и консулските представителства въз основа на общия брой подадени заявления или на общия брой на гласувалите в предходни избори, включително и когато броят на подадените заявления за определено място е по-малък, от 40.  \r\nОт ДПС предлагаха и отпадане на принципа на уседналост при местните избори, но то също бе отхвърлено.  \r\nНародният представител от ПГ на ДПС Хамид Хамид отчете, че в момента извън България живеят над 2 млн. българи. По думите му към тях ще трябва да се добавят и гражданите на Великобритания. „Това е стар отменен вече ред за откриване на секции в чужбина. С предложението ни целим премахването на ограничението на секции извън България и извън територията на ЕС. Смятам, че българските граждани, където и да се намират по света и извън ЕС, също имат право да гласуват“, допълни Хамид.  \r\nСпоред депутата от „Обединени патриоти“ Христиан Митев предложението излиза извън доклада и принципите на приетия на първо гласуване законопроект.  \r\nПредседателят на Правна комисия и депутат от ГЕРБ Данаил Кирилов заяви, че Хамид Хамид вече е споменал за Брекзит и направи предложение гражданите на Великобритания също да могат да гласуват на евроизборите, предвид Брекзит, но впоследствие оттегли своето предложение.  \r\nЗам.-председателят на ПГ на „БСП за България“ Крум Зарков заяви, че няма експертизата на българите в чужбина, които са пряко засегнати от този текст. „Нито на тези от Турция, нито на тези в САЩ. Нямаме становище на ЦИК“, допълни Зарков и отчете, че БСП ще се „въздържи“ по този текст.  \r\nДеница КИТАНОВА", "date": "2019.02.13", "title": "Правната комисия отхвърли предложенията на ДПС, свързани със секциите извън страната"}
{"url": "http://www.focus-news.net/news/2019/02/13/2623121/danail-kirilov-gerb-otricham-da-ima-kakavto-i-da-e-politicheski-element-v-predlozhenieto-na-anna-aleksandrova-za-vzimaneto-na-reshenie-v-izbiratelnite-komisii.html", "text": "Отричам да има, какъвто и да е политически елемент в предложението на Анна Александрова за промени в Избирателния кодекс. Това каза председателят на Правна комисия и депутат от ГЕРБ Данаил Кирилов по време на дебатите по предложението на Анна Александрова от ГЕРБ за взимането на решение в избирателните комисии, предаде репортер на  Агенция „Фокус“.  „Смятам, че би следвало да го приемете за обсъждане само в неговите правни характеристики и последици“, каза Кирилов и отчете, че колегата му е била подложена на натиск заради това си предложение.  \r\nДеница КИТАНОВА", "date": "2019.02.13", "title": "Данаил Кирилов, ГЕРБ: Отричам да има, какъвто и да е политически елемент в предложението на Анна Александрова за взимането на решение в избирателните комисии"}
{"url": "http://www.focus-news.net/news/2019/02/13/2623128/smolyan-uchenitsi-ot-grada-diskutiraha-temata-za-obshtuvaneto-i-tolerantnostta.html", "text": "Учениците от Център за подкрепа на личностното развитие – Ученическо общежитие „Васил Левски” в Смолян се запознаха с лекция на тема „Общуване и толерантност”. Това съобщиха от пресцентъра на  Община Смолян . Инициативата за тази среща е на Местната комисия за борба с противообществените прояви на малолетни и непълнолетни в Община Смолян, информира секретарят й Сийка Алексиева. Лектор бе психологът към комисията Росен Кубински.", "date": "2019.02.13", "title": "Смолян: Ученици от града дискутираха темата за общуването и толерантността"}
{"url": "http://www.focus-news.net/news/2019/02/13/2623126/valentina-simeonova-sayuz-na-invalidite-kyustendil-nastoyashtata-naredba-za-meditsinskata-ekspertiza-vodi-do-namalyavane-na-protsenta-invalidnost.html", "text": "Настоящата наредба за медицинската експертиза води до намаляване на процента инвалидност. Това каза пред  Радио „Фокус” – Кюстендил  Валентина Симеонова, председател на Регионалната структура на Съюза на инвалидите в Кюстендил. Според наредбата от август 2018 година ТЕЛК решението се базира само на основното заболяване, а не и на съпътстващите, което води до намаляване на степента на увреждания според решението и съответно намаляване на помощите, които болните хора получават. Според Валентина Симеонова, въпреки многократните искания за отмяна на тези правила, до момента няма резултат.  \r\n„Всички хора са възмутени от начина на работа. Това никак не е приятно. На много хора са намелени решенията”, каза Валентина Симеонова. Според нея  хората с увреждания са скептично настроени относно промяната при изплащане на инвалидните пенсии и новите социални добавки, които все още не са получени. \r\nВенцеслав ИЛЧЕВ", "date": "2019.02.13", "title": "Валентина Симеонова, Съюз на инвалидите – Кюстендил: Настоящата наредба за медицинската експертиза води до намаляване на процента инвалидност"}
{"url": "http://www.focus-news.net/news/2019/02/13/2623120/georgi-cholakov-vas-razpisana-pravna-norma-da-se-vzimat-resheniya-s-23-mnozinstvo-blokira-vzemaneto-na-resheniya-ot-saotvetnata-izbiratelna-komisiya.html", "text": "Разписана правна норма да се взимат решения с 2/3 мнозинство блокира вземането на решения от съответната избирателна комисия. Това каза председателят на ВАС Георги Чолаков по време на дебатите по предложението на Анна Александрова от ГЕРБ за начина на взимане на решение в избирателните комисии, предаде репортер на  Агенция „Фокус“ . „Ние нямаме да участваме в изборите, но така или иначе голяма част от изборния процес приключва във ВАС. Ние сме тук да ви кажем какви проблеми виждаме в прилагането на изборното законодателство при обжалването на актовете на ЦИК“ каза още Чолаков и отбеляза, че текстът е аналогичен при решения на РИК, СИК и ОИК.  \r\nДеница КИТАНОВА", "date": "2019.02.13", "title": "Георги Чолаков, ВАС: Разписана правна норма да се взимат решения с 2/3 мнозинство блокира вземането на решения от съответната избирателна комисия"}
{"url": "http://www.focus-news.net/news/2019/02/13/2623129/insp-dimitar-nikolov-patna-politsiya-blagoevgrad-80-ot-intsidentite-s-peshehodtsi-nastapvat-v-tamnata-chast-na-denonoshtieto.html", "text": "80 % от инцидентите с пешеходци настъпват в тъмната част на денонощието. Това каза на брифинг инсп. Димитър Николов, началник сектор „Пътна полиция“ при ОДМВР – Благоевград, предаде репортер на  Радио „Фокус“ – Пирин . Според него за всички служите на  „Пътна полиция“ е много важно хората да са наясно с това, че през последните години е било създадено много неправилно съждение, че пешеходеца има абсолютно право на пешеходната пътека. „В медиите въпросът също много се коментираше, но това всъщност не е така. Ако прочетем внимателно Закона за движение по пътищата, то ще видим, че в чл. 113, т. 1 е записано, че преди на навлязат в платното за движение, пешеходците трябва да се съобразят с приближаващите превозни средства, отчитайки тяхната посока на движение, скорост и възможността да спрат, за да ги пропуснат без да се създават предпоставки за инциденти“, коментира инсп. Николов. Той отбеляза, че според анализът на пътнотранспортните произшествия има какво да се желае по отношение дисциплината на водачите, но относно дисциплината на пешеходците, то проблемите не са по-малки.  \r\n„Пресича се на необозначени места, пресича се без да се предприемат необходимите действия, свързани със съхраняване живота и здравето на пешеходците. Двата случая със загинали пешеходци на територията на Област Благоевград от началото на годината показват точно това. Единият от тях бе в Благоевград на бул. „Пейо Яворов“ в началото на месец януари. Тогава загина жена, която пресичаше неправилно, при намалена видимост и снеговалеж и с тъмни дрехи, което беше способствало за настъпване на произшествието. Другият случай на загинал стана при верижната катастрофа на автомагистрала „Струма“, каза още инсп. Николов. Той добави, че при втория случай инцидентът също е настъпил при лоши метеорологични условия – намалена видимост и мъгла. Инсп. Николов отбеляза, че загиналият не е съобразил ситуацията без да мисли за своята сигурност. Той подчерта, че според анализите 80 % от инцидентите с пешеходци настъпват в тъмната част на денонощието при намалена видимост, снеговалеж или дъжд. По думите на инсп. Николов мокрите пътища и тъмните дрехи често предразполагат към настъпването на пътнотранспортни произшествия. „Не изключваме и вината на водачите, но когато вниманието е взаимно, то случаите ще бъдат драстично намалени“, допълни инсп. Николов. \r\nЛивия НИНОВА", "date": "2019.02.13", "title": "Инсп. Димитър Николов, „Пътна полиция“ – Благоевград: 80 % от инцидентите с пешеходци настъпват в тъмната част на денонощието"}
{"url": "http://www.focus-news.net/news/2019/02/13/2623131/sliven-okrazhnata-prokuratura-povdigna-obvinenie-na-dvamata-zadarzhani-po-sluchaya-s-razkritata-laboratoriya-za-otglezhdane-na-kanabis-v-tsentara-na-grada.html", "text": "Окръжна прокуратура (ОП)-Сливен повдигна обвинение и задържа до 72 часа Веселин К. и Антон Х.. и двамата от Сливен, за това, че противозаконно държали с цел разпространение 70 гр. високорисково наркотично вещество (марихуана) и отглеждали 556 растения коноп. Това съобщиха от  Апелативна прокуратура-Бургас .  \r\nНа 12 февруари 2019 г. в ОДМВР-Сливен е започнало разследване по досъдебно производство в хода на което прокурор при ОП-Сливен е повдигнал обвинение срещу Веселин К. и Антон Х. и двамата от Сливен, за това че на 12 февруари 2019 г. в апартамент в града без надлежно разрешително, съгласно Закона за контрол върху наркотичните вещества и прекурсорите, като съизвършители държали с цел разпространение високорисково наркотично вещество – около 70 растения коноп (марихуана) - престъпление по чл.354а ал.І изр.1 предл.4 вр. с чл.20 ал.ІІ от НК; за това, че от неустановена дата до 12 февруари 2019 г. и на горепосоченото място в съучастие като съизвършители отглеждали 263 растения коноп (марихуана) в нарушение на Закона за контрол върху наркотичните вещества и прекурсорите – престъпление по чл.354в ал.І вр. с чл.20 ал.ІІ от НК и за това, че от неустановена дата до 12 февруари 2019 г. в избено помещение на сграда в гр.Сливен в съучастие като съизвършители отглеждали 293 растения коноп /марихуана/ в нарушение на Закона за контрол върху наркотичните вещества и прекурсорите – престъпление по чл.354в ал.І вр. с чл.20 ал.ІІ от НК. \r\n  В хода на проведеното до настоящият момент разследване, по досъдебното производство са събрани достатъчно доказателства, сочещи на авторството на Веселин К. и Антон Х. в извършване на инкриминираните тежки умишлени престъпления. \r\nПредстои ОП-Сливен да внесе в съд искане за определяне на постоянна мярка за неотклонение „Задържане под стража“ спрямо обвиняемите.", "date": "2019.02.13", "title": "Сливен: Окръжната прокуратура повдигна обвинение на двамата задържани по случая с разкритата лаборатория за отглеждане на канабис в центъра на града"}
{"url": "http://www.focus-news.net/news/2019/02/13/2623132/evropeyskiyat-parlament-podkrepi-uvelichenie-s-nad-3-mlrd-lv-na-byudzheta-za-balgariya-sled-2020g.html", "text": "Европейският парламент (ЕП) подкрепи увеличение с над 3 млрд. лв. на финансирането за България от ЕС след 2020 г. Законодателният доклад, чийто вносител и съавтор е евродепутатът от ГЕРБ/ЕНП Андрей Новаков, предвижда увеличение на сегашните 14.6 млрд. лв. до 18 млрд. лв. за периода 2021-2027г. Това е най-високият бюджет за регионално развитие, инфраструктура, околна среда и заетост от присъединяването на България към Европейския съюз (ЕС) досега. Това съобщиха от пресцентъра на  ПП ГЕРБ . \r\n„Одобреното от ЕП е повече от задоволително и отговаря на амбициите както на ЕС, така и на България за по-бързо развитие на регионите и повишаване на жизнения стандарт на хората. Това бе моята цел като преговарящ за правилата, по които ще работят европейските фондове след по-малко от 2 години”, подчерта Новаков. Той допълни, че така България застава сред първите 3 държави с най-високо увеличение на кохезионния бюджет и то при средно намаление от 11% за ЕС. \r\n„С решителното мнозинство днес ЕП дава мандат на мен и на колегата ми съдокладчик да започнем преговори със Съвета, като първата среща е насрочена още за 19-ти февруари в Брюксел. Преговорите ще продължат до средата на март, след което резултатите следва да бъдат одобрени в пленарна зала.”, допълни още Новаков след приключилото гласуване. \r\nОдобреният текст предвижда най-бедните региони да съфинансират само 15% от стойността на проектите, въпреки че Европейската комисия предложи те да плащат 1/3 от нея. Друго важно предложение в законодателния доклад, което събра подкрепа от евродепутатите е кохезионната политика да подпомогне борбата с демографската криза и бедността в най-засегнатите региони.", "date": "2019.02.13", "title": "Европейският парламент подкрепи увеличение с над 3 млрд. лв. на бюджета за България след 2020г."}
{"url": "http://www.focus-news.net/news/2019/02/13/2623130/api-vazstanoveno-e-dvizhenieto-po-patya-silistra-alfatar-pri-krastovishteto-s-patya-silistra-tutrakan.html", "text": "Възстановено е движението по път I-7 Силистра – Алфатар при кръстовището с път I-21 Силистра - Тутракан. Това съобщиха от  Агенция „Пътна инфраструктура“ .", "date": "2019.02.13", "title": "АПИ: Възстановено е движението по пътя Силистра – Алфатар при кръстовището с пътя Силистра - Тутракан"}
{"url": "http://www.focus-news.net/news/2019/02/13/2623134/pazarat-na-gaz-v-es-dogovoreni-novi-pravila-shte-obhvashtat-i-gazoprovodite-vlizashti-v-es.html", "text": "•\tКакто вътрешните газопроводи на ЕС, така и тези от държави извън ЕС вече ще бъдат обхванати от правото на ЕС, включително правилата за конкуренцията;  \r\n•\tЯсни процедури за предоставяне на изключения от новите правила;  \r\n•\tСпоразумение с държава извън ЕС не може да доведе до забавяне на прилагането на тази директива;  \r\nНови правила, определящи ясна регулаторна рамка за експлоатация на газопроводи в рамките на ЕС и от държави извън ЕС, бяха предварително договорени между евродепутатите и държавите членки, съобщава  пресслужбата на Европейския парламент . \r\nОбновяване на правилата на ЕС за пазара на газ бе неофициално договорено във вторник вечерта. Изменените правила ще обхващат както вътрешните газопроводи на ЕС, така и всички газопроводи от страни извън ЕС, влизащи в Съюза, създавайки правна яснота за съществуващата и новата газова инфраструктура.  \r\nПравилото, което постановява, че собствеността на газопреносната инфраструктура трябва да бъде отделена от тази на газа, вече се прилага за тръбопроводите в ЕС. С новото законодателство това би било приложимо за всички газопроводи в ЕС като общо правило, дори когато те произхождат от страни извън Европейския съюз, с възможност за дерогации за съществуващи газопроводи и изключения за нови.  \r\nНови газопроводи от страни извън ЕС  \r\nНовите правила дават изключителна компетентност на ЕС, когато става въпрос за споразумения за нови газопроводи от държави извън ЕС. Държавата членка, в която се намира първата входна точка на газопровода, се консултира със съответната страна извън ЕС, преди да вземе решение за освобождаване, основано на правилата на ЕС. Комисията взема обвързващото решение дали да предостави освобождаването. Ако оценката на държавата членка се различава от тази на Комисията, върховенство ще има оценката на Комисията.  \r\nКомисията може също така да разреши на държава членка да започне преговори с държава извън ЕС, освен ако не прецени, че това е в противоречие с правото на ЕС или в ущърб на конкуренцията и сигурността на доставките. Преди да подпише такова споразумение, държавата членка уведомява Комисията за текста на споразумението и получава разрешение да го подпише.  \r\nЕвропейският парламент също така включи в текста разпоредба, че при никакви обстоятелства споразумение между държава членка и държава извън ЕС не води до забавяне на прилагането на тази директива. Държавите членки ще разполагат с девет месеца, за да приведат своето национално законодателство в съответствие с нея.  \r\nСъществуващи газопроводи от страни извън ЕС  \r\nПо отношение на дерогации за съществуващи тръбопроводи (свързани с тръбопроводи на ЕС преди влизането в сила на настоящата директива) държавата членка, в която се намира първата входна точка на тръбопровода, може да се отклони новите правила, при условие че тази дерогация не е в ущърб на конкуренцията в ЕС. Държавите членки могат да вземат решение за дерогация в рамките на една година след влизането в сила на директивата. Ако тръбопроводът е разположен на територията на повече от една държава членка, то първата се консултира с останалите, преди да предостави такава дерогация.  \r\nЦитат  \r\nСлед като споразумението беше постигнато, докладчикът Йежи Бузек (ЕНП, Полша) заяви: „Много хора искаха тези преговори да се провалят, тъй като без това споразумение правилата на ЕС не биха били приложими за газопроводи от страни извън ЕС. С днешната сделка всички бъдещи газопроводи от страни извън ЕС, включително „Северен поток 2“, ще трябва да спазват правилата на ЕС. Това винаги е била основната цел на Европейския парламент и аз съм доволен, че днес това е потвърдено в споразумението със Съвета.“  \r\nСледващи стъпки  \r\nПостигнатото споразумение трябва да бъде одобрено от Комисията по промишленост, изследвания и енергетика и от пленарната зала на ЕП, а също така и от Съвета на ЕС. Директивата ще влезе в сила 20 дни след публикуването ѝ в Официалния вестник на ЕС.", "date": "2019.02.13", "title": "Пазарът на газ в ЕС: договорени нови правила ще обхващат и газопроводите, влизащи в ЕС"}
{"url": "http://www.focus-news.net/news/2019/02/13/2623135/kardzhali-dvizhenieto-po-patya-zornitsa-beli-plast-stremtsi-kardzhali-na-teritoriyata-na-oblast-kardzhali-e-ogranicheno-za-mps-nad-12-t.html", "text": "Движението по пътя Зорница – Бели пласт – Стремци – Кърджали на територията на област Кърджали е ограничено за МПС над 12 т. Това съобщиха за  Радио „Фокус“  от Областно пътно управление-Кърджали. Обходният маршрут е по пътя Хасково – Кърджали за МПС до 15 тона, или по пътя Кърджали – Мост през село Мост за всички МПС. Временната организация на движението е в сила  до 31 декември 2019 г. Движението по пътя Карамфил – Крумовград в участъка от км 30 до км 36 трябва да се осъществява с повишено внимание, заради извършване на подокопен дренаж, преоткосиране, ремонт на водостоци и облицовани окопи. Срокът за извършваните дейности е 1 март 2019 г. Движението по пътя Крумовград – границата с област Хасково в участъка от км 36 до км 55 трябва да се осъществява с повишено внимание, поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътя и асфалтиране, до 1 септември 2019 г.", "date": "2019.02.13", "title": "Кърджали: Движението по пътя Зорница – Бели пласт – Стремци – Кърджали на територията на област Кърджали е ограничено за МПС над 12 т"}
{"url": "http://www.focus-news.net/news/2019/02/13/2623136/sliven-povdignato-e-obvinenie-na-mazha-v-chieto-zhilishte-e-otkrito-vzrivno-veshtestvo.html", "text": "Районна прокуратура (РП)-Сливен повдигна обвинение и задържа до 72 часа Димитър Н. от град Сливен за това, че противозаконно държал взривно вещество – 4 бр. тротилови шашки. Това съобщиха от  Апелативна прокуратура-Бургас . \r\nНа 12 февруари 2019 г. в ОДМВР-Сливен е започнало разследване по досъдебно производство, в хода на което прокурор при РП-Сливен е повдигнал обвинение срещу Димитър Н. от Сливен, за това че на 12 февруари 2019 г. в апартамент в града държал взривно вещество – 4 бр. тротилови шашки, без да има за това надлежно разрешително - престъпление по чл.339 ал.І от НК.  \r\nВ хода на проведеното до настоящият момент разследване, по досъдебното производство са събрани достатъчно доказателства, сочещи на авторството на Димитър Н. в извършване на инкриминираното престъпление. \r\nЗа това тежко умишлено престъпление НК е предвидил наказание „лишаване от свобода“ за срок от 2 до 8 години. \r\nПредстои РП-Сливен да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2019.02.13", "title": "Сливен: Повдигнато е обвинение на мъжа, в чието жилище е открито взривно вещество"}
{"url": "http://www.focus-news.net/news/2019/02/13/2623140/ria-novosti-indiya-poracha-iztrebiteli-mig-29-ot-rusiya-saobshti-iztochnik.html", "text": "Индия е изпратила заявка за закупуване на 21 изтребителя МиГ-29, съобщи пред  РИА Новости  източник от системата за военно-техническо сътрудничество. \r\n„В момента се обсъждат условията“, уточнява събеседникът на агенцията. \r\nРешението на Делхи може да е свързано с това, че на индийските Военновъздушни сили (ВВС) не им стигат самолети от този клас на фона на възможните проблеми с доставката на френските Rafale и тяхната висока цена, е предположил източникът. \r\nРуската агенция припомня, че Москва и Делхи са стари партньори в сферата на отбраната и страните имат няколко големи съвместни продукта, а освен това сътрудничат по повече от 20 междуправителствени споразумения. Индийските Военноморски сили са окомплектовани с руско оборудване на 80%, а ВВС – на 70%. \r\nМиГ-29 е съветски и руски изтребител от четвърто поколение. Предназначен е за унищожаване на всякакви типове въздушни цели в прости и сложни метеорологични условия. \r\nДнес, в зависимост от комплекта и модификацията, стойността на машината може да достига до 25 милиона долара. \r\nПревод и редакция:", "date": "2019.02.13", "title": "РИА Новости: Индия поръча изтребители МиГ-29 от Русия, съобщи източник"}
{"url": "http://www.focus-news.net/news/2019/02/13/2623139/danail-kirilov-gerb-ideyata-za-aktivna-registratsiya-na-izbiratelite-koyato-sega-predlagat-bsp-be-othvarlena-ot-konstitutsionniya-sad.html", "text": "Идеята за активна регистрация на избирателите, която сега предлагат БСП, бе отхвърлена от Конституционния съд. Това каза председателят на Правна комисия и депутат от ГЕРБ Данаил Кирилов по време на дебатите по предложението на лидера на БСП Корнелия Нинова и група народни представители за публичен регистър на избирателите, предаде репортер на  Агенция „Фокус“ .  \r\nСпоред Кирилов няма смисъл да се внушава на зрителите, че това е способ за активна регистрация. Председателят на Правна комисия допълни, че по предложение на управляващите във връзка с последиците от задължителното гласуване са предвидили такъв режим за опционална възможност избирател, ако е отпаднал от изборния списък, по всяко време да бъде включен. „Спомнете си, че по искане на омбудсмана този текст беше внесен в КС. КС отхвърли този режим“, допълни още Кирилов.  \r\nДеница КИТАНОВА", "date": "2019.02.13", "title": "Данаил Кирилов, ГЕРБ: Идеята за активна регистрация на избирателите, която сега предлагат БСП, бе  отхвърлена от Конституционния съд"}
{"url": "http://www.focus-news.net/news/2019/02/13/2623141/korneliya-marinova-kmet-na-lovech-razchitam-na-polzotvorno-satrudnichestvo-s-radio-fokus.html", "text": "Разчитам на ползотворно сътрудничество с  Радио „Фокус“   по важните за Ловеч и гражданите въпроси. Това каза за дневния блок „Добър ден“ на Радио „Фокус“ Корнелия Маринова, кмет на Ловеч. Тя поздрави Радио „Фокус“, чиято програма от днес звучи на територията на града и района на честота  101.2 MHz. „Изключително сериозна и позитивна за гражданите е тази ваша инициатива. Ние имаме над 10 честоти на радиостанции, които предават, но ако акцентът, който вие ще поставяте, ще бъде върху местните събития, мисля, че много лесно ще бъдат спечелени нови слушатели. Още повече, че Радио „Фокус“ е сред националните информационни лидери, затова и за нас е изключително важно това, че ще звучите и в Ловеч“, каза Корнелия Маринова.  \r\nТя добави, че медийте са един изключително  сериозен сътрудник, партньор и коректив за местната власт, защото винаги дават основание човек да се замисли.  \r\nКметът на Ловеч подчерта, че един от приоритетите, заложени в новия бюджет на община Ловеч, е целенасоченото привличане на инвестиции, което е важно за осигуряването на устойчиво икономическо развитие. „Образованието е също важен приоритет за общината, инфраструктурата и услугите, всичко което се предоставя на гражданите – качествено обслужване и оптимизация“, допълни Маринова.  \r\n„Данъчната политика през целия този мандат е била свързана със запазване размера на таксата за битови отпадъци и неувеличаване на данъците, освен в случаите, когато трябва да бъдат предприети изискваните от закона действия“, добави още тя.  \r\nМаринова заяви още, че в ОП „Региони в растеж“ Ловеч е в процедура на избор на изпълнител за социално жилище, в което ще бъдат построени жилища за хора, които са в тежко социално положение.  \r\nРосица АНГЕЛОВА", "date": "2019.02.13", "title": "Корнелия Маринова, кмет на Ловеч: Разчитам на ползотворно сътрудничество с Радио „Фокус“"}
{"url": "http://www.focus-news.net/news/2019/02/13/2623127/danail-kirilov-gerb-predlozhenieto-na-anna-aleksandrova-e-v-konteksta-na-preporakata-na-venetsianskata-komisiya.html", "text": "Предложението на Анна Александрова е в контекста на препоръката на Венецианската комисия. Това каза председателят на Правна комисия и депутат от ГЕРБ Данаил Кирилов в реплика към Явор Божанков от БСП по време на дебатите в комисията по промените в Изборния кодекс и по предложението на Анна Александрова за начина на взимане на решения в избирателните комисии, предаде репортер на  Агенция „Фокус“ .  \r\nПо думите на Кирилов според Венецианската комисия с 2/3 мнозинство се блокира взимането на решения от избирателните комисии. „Има множество случаи, в които заради поляризацията не можете да стигнете до вземане на решение“, каза Кирилов. „В неофициални разговори отделни членове на ЦИК са споделяли пред мен отрицателно мнение за тази разпоредба“, допълни той.  \r\nОт своя страна Божанков подчерта, че правото на избор е висша ценност, и не трябва да се хвърля сянка на съмнение върху него.   \r\nДеница КИТАНОВА", "date": "2019.02.13", "title": "Данаил Кирилов, ГЕРБ: Предложението на Анна Александрова е в контекста на препоръката на Венецианската комисия"}
{"url": "http://www.focus-news.net/news/2019/02/13/2623144/korneliya-marinova-kmet-na-lovech-politikata-na-kmetovete-ot-bsp-e-predizborna.html", "text": "Политиката на кметовете от БСП е предизборна. Това каза за дневния блок „Добър ден“ на  Радио „Фокус“   Корнелия Маринова, кмет на Ловеч, която коментира решението на кметовете на БСП да напуснат УС на НСОРБ. Тя заяви, че няма как да приеме позицията им, защото тя не е вярна. Това не е политика, която обслужва инересите на хората, допълни Маринова.  \r\n„Трябва да изчислим процента на населените места, които са избрали за кметове представители от ГЕРБ или друга политическа сила, различна от БСП и тези, в които управляват кметове от БСП. Аз мога да кажа, че тези хора и всички ние като кметове представляваме населението в нашите населени места и дали то е делигирало права някой да проявява подобна партийна инициатива, която на практика не е в интерес на общността. Мога да кажа, че кметът, който обяви излизането от УС, в няколко поредни постановления на Министерски съвет винаги има отпуснати средства за неговата община, за хората, които живеят там. Това е важно, защото този ресурс е предназначен за гражданите на населените места“, коментира Корнелия Маринова.  \r\nТя допълни, че община Ловеч се е възползвала едва от посленото постановление на МС и това показва, че не се делят кметовете по никакъв начин, а централната власт се стреми да обективизира и приоритизира проблемите, които се поставят от кметовете. \r\n„НСОРБ, като колективен орган се е доказал във времето, работи за общите интереси и за добър диалог с централната власт. Нелогично и неоправдано е решението на кметовете от БСП – това решение ще бъде преосмислено“, каза още кметът на Ловеч.  \r\nРосица АНГЕЛОВА", "date": "2019.02.13", "title": "Корнелия Маринова, кмет на Ловеч: Политиката на кметовете от БСП е предизборна"}
{"url": "http://www.focus-news.net/news/2019/02/13/2623142/ivan-petrov-istoricheski-muzey-petrich-posternata-izlozhba-sakrovishtata-na-herakleya-sintika-shte-bade-predstavena-v-muzeya-na-14-fevruari-po-povod-denya-na-arheologa.html", "text": "Постерната изложба „Съкровищата на Хераклея Синтика“ ще бъде представена в Исторически музей – Петрич на 14 февруари по повод Деня на археолога. Това каза за  Радио „Фокус“ – Пирин  Иван Петров, уредник в музея. Той отбеляза, че идеята на екипа на музея е да покажат синтезирано, но и по популярен начин определена част от историята на античния град, като съчетаят разнообразен илюстрован материал с текст, който да обогати знанията на посетителите относно различни аспекти от материалната и духовна култура на Хераклея Синтика.„В изложбата са включени 12 постера, които обхващат най-значимите открития, направени на обекта при проучванията му, като акцентирахме не само върху откритията от изминалия сезон, но и от предишни“, посочи Петров. Той добави, че постерите дават любопитна информация за живота на хераклейците през близо десетвековното съществуване на града. Иван Петров уточни, че изложбата ще бъде достъпна за посетители до средата на месец март, като ще бъде разположена на фасадата на Исторически музей – Петрич, за да може да бъде видяна от по-голям поток от хора. \r\nЛивия НИНОВА", "date": "2019.02.13", "title": "Иван Петров, Исторически музей – Петрич: Постерната изложба „Съкровищата на Хераклея Синтика“ ще бъде представена в музея на 14 февруари по повод Деня на археолога"}
{"url": "http://www.focus-news.net/news/2019/02/13/2623145/ministar-nikolina-angelkova-shte-otkrie-36-oto-izdanie-na-mezhdunarodnoto-izlozhenie-vakantsiya-i-spa-ekspo-na-14-fevruari.html", "text": "Министърът на туризма Николина Ангелкова ще открие 36-ото издание на Международното изложение „Ваканция и СПА Експо“ в София. Това съобщиха от пресцентъра  министерството . \r\nМинистерството е основен партньор на форума, който ще се проведе в периода между 14 и 16 февруари. Участниците в туристическата борса тази година са над 380 компании от 25 държави. Очакват се над 20 хил. професионалисти и любители да посетят изложението.  \r\nВ изложението се представят и десетки български общини.  \r\nМеждународни форуми като този са изключително важни за Министерството на туризма, защото дават възможност България да представи своя потенциал пред експерти в сектора и потребители от различни страни.   \r\nНачалото на събитието е от 10.30 ч. на 14 февруари в Интер Експо център в София.", "date": "2019.02.13", "title": "Министър Николина Ангелкова ще открие 36-ото издание на Международното изложение „Ваканция и СПА Експо“ на 14 февруари"}
{"url": "http://www.focus-news.net/news/2019/02/13/2623133/pravnata-komisiya-prie-predlozhenieto-na-anna-aleksandrova-ot-gerb-v-izborniya-kodeks-sled-priemaneto-mu-krum-zarkov-ot-bsp-napusna-zasedanieto.html", "text": "Правната комисия прие предложението на Анна Александрова от ГЕРБ за помени в Изборния кодекс, свързани с мнозинството при взимане на решение в избирателните комисии, предаде репортер на  Агенция „Фокус“ . Окончателното решение по текста ще бъде взето от пленарна зала. Предложението на депутата от ГЕРБ бе внесено между първо и второ четене на кодекса и бе повод за размяна на реплики между управляващи и опозиция миналата седмица. Текстът, който Анна Александрова от ГЕРБ бе редакционно допълнен от депутатите Данаил Кирилов и Христиан Митев и приет от Правна комисия.  \r\nТой гласи следното:  „Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалването по реда на кодекса. При отмяна на това решение ЦИК постановява ново решение, което се приема с мнозинство повече от половината от всички членове“ , а не както беше първоначалното ѝ предложение „с мнозинство повече от половината присъстващи членове“.  \r\n„Бързате, не ни слушате. Ще ни чуете в зала, в Конституционен съд“, каза заместник-председателят на ПГ на „БСП за България“ Крум Зарков и напусна Правната комисия. Според него двете изменения са коренно различни.  \r\nДеница КИТАНОВА", "date": "2019.02.13", "title": "Правната комисия прие предложението на Анна Александрова от ГЕРБ в Изборния кодекс, след приемането му Крум Зарков от БСП напусна заседанието"}
{"url": "http://www.focus-news.net/news/2019/02/13/2623148/yeni-safak-turskata-armiya-se-gotvi-za-nay-golemite-voennomorski-ucheniya-v-modernata-istoriya-na-stranata.html", "text": "Турция ще проведе най-големите военноморски учения в историята на Републиката, съобщава  електронното издание на вестник Yeni Safak . \r\nМаневрите „Синя родина“ ще се състоят от 27 февруари до 8 март едновременно в турските региони в Черно и Егейско море и Източното Средиземноморие. \r\nВ предстоящите учения ще участват бойни и спомагателни кораби на турските въоръжени сили (ТВС), кораби за противовъздушна отбрана, крайбрежни войски, екипи на SAT и SAS, заедно със сухопътните войски, военновъздушните сили (ВВС) и бреговата охрана. \r\nНовите оръжия и системи, интегрирани в ТВС, също ще направят своя дебют на маневрите, които имат за цел да оптимизират и развият оперативната съвместимост между различните родове войски, както и да повишат бойната готовност на участващите единици. \r\nПревод и редакция:", "date": "2019.02.13", "title": "Yeni Safak: Турската армия се готви за най-големите военноморски учения в модерната история на страната"}
{"url": "http://www.focus-news.net/news/2019/02/13/2623150/silistra-53-godishen-mazh-e-zaginal-pri-tezhka-katastrofa-v-rayona-na-selo-kalipetrovo.html", "text": "53-годишен мъж е загинал при тежко пътнотранспортно произшествие, станало около 12.40 часа в района на село Калипетрово. Това съобщиха от  ОДМВР-Силистра . На кръстовището между околовръстното шосе и пътя Силистра – Алфатар са се сблъскали товарен автомобил „МАН“, управляван от 53-годишен водач, и товарен автомобил „Рено“, шофиран от 35-годишен мъж. При произшествието на място е загинал 53-годишен мъж, пътувал в „Рено“-то. Двамата водачи нямат сериозни наранявания. Дежурна оперативна група извършва оглед на местопроизшествието, причините за инцидента се изясняват.", "date": "2019.02.13", "title": "Силистра: 53-годишен мъж е загинал при тежка катастрофа в района на село Калипетрово"}
{"url": "http://www.focus-news.net/news/2019/02/13/2623143/deputatite-ot-pravna-komisiya-othvarliha-predlozheniyata-bsp-za-publichen-registar-na-izbiratelite-i-aktualizatsiya-na-izbiratelnite-spisatsi.html", "text": "Депутатите от Правна комисия отхвърлиха предложенията лидера на БСП Корнелия Нинова и група народни представители за публичен регистър на избирателите и актуализация на избирателните списъци, предаде репортер на  Агенция „Фокус“ . Окончателното решение по текстовете на Изборния кодекс ще бъде взето от пленарна зала. Народните представители първо отхвърлиха текста, свързан със създаването на публичен регистър на избирателите, а след това гласуваха и другия текст, предложен от опозицията, свързан с него. Правна комисия отхвърли предложението в срок до 28 февруари 2019 г. общинските администрации да предадат на ЦИК избирателните списъци с гражданите, упражнили свето право на глас в парламентарните избори от 26 март 2017 г. От опозицията искаха още в срок до 20 март 2019 г. ЦИК да извърши проверка на данните в списъците с данните в регистъра на населението и да ги актуализира. \r\nДеница КИТАНОВА", "date": "2019.02.13", "title": "Депутатите от Правна комисия отхвърлиха предложенията БСП за публичен регистър на избирателите и актуализация на избирателните списъци"}
{"url": "http://www.focus-news.net/news/2019/02/13/2623138/pencho-milkov-bsp-nalichieto-na-registar-na-izbiratelya-shte-pozvoli-v-izborite-da-uchastvat-hora-koito-sa-zapisani-v-nego.html", "text": "Наличието на регистър на избирателя ще позволи в изборите да участват хора, които са записани в него. Това каза народният представител от ПГ на „БСП за България“ Пенчо Милков по време на дебатите по предложението на лидера на БСП Корнелия Нинова и група народни представители за публичен регистър на избирателите, предаде репортер на  Агенция „Фокус“ . Той допълни, че предложението на БСП е свързано с изчистването на т.нар. мъртви души. „Наличието на регистър на избирателя ще позволи в изборите активно да участват хора, които са записани в него. Ние даваме началото му с този текст“., обясни Милков. По думите му регистърът може да се формулира според гласуването на последните избори и уточни, че ще съществува също принципът на активната регистрация т.е. хората, които желаят да гласуват, да се записват.  \r\nДеница КИТАНОВА", "date": "2019.02.13", "title": "Пенчо Милков, БСП: Наличието на регистър на избирателя ще позволи в изборите да участват хора, които са записани в него"}
{"url": "http://www.focus-news.net/news/2019/02/13/2623152/veliko-tarnovo-276-patnotransportni-proizshestviya-sa-registrirani-v-na-teritoriyata-na-obshtina-gorna-oryahovitsa-prez-2018-godina.html", "text": "276 пътнотранспортни произшествия са регистрирани в на територията на община Горна Оряховица през 2018 година. Това съобщи на пресконференция Симон Милков, председател на Сдружение „GO Wake Up”, цитирайки статистика на Областната дирекция на МВР, предаде репортер на  Радио „Фокус“ – Велико Търново . От тях 27 са тежките – с един загинал и 27 ранени. През 2017 година са настъпили 238 пътнотранспортни произшествия, от които 19 са тежки – с 5 загинали и 19 ранени. За 2017 година броят на блъснатите пешеходци е 9, докато за 2018 година те са 15. Загиналите пешеходци 2017 година са четирима , а през 2018 година – един. През 2017 година броят на лицата под 6 годишна възраст,  участвали в  пътнотранспортно произшествие е едно, а през 2018 година – четири. През 2017 година едно дете на възраст от 6 до 9 е участвало в инцидент на пътя. Такъв е броят и за 2018 година. Най-голям е броят на участниците в пътнотранспортни произшествия на възраст от 25 до 64 години. За 2017 година техният брой е 219, а за 2018 – 233. \r\nСимон Милков посочи, че откакто е поставена стационарната камера за засичане на скоростта на скоростта край село Джулюница, преди 4 години, са установени 3800 нарушители на Закона за движение по пътя. Отнети са 1000 свидетелства за управление на МПС. Няма нито едно регистрирано пътнотранспортно произшествие, както и нито един загинали или пострадал. \r\nНадежда КРЪСТЕВА", "date": "2019.02.13", "title": "Велико Търново: 276 пътнотранспортни произшествия са регистрирани в на територията на Община Горна Оряховица през 2018 година"}
{"url": "http://www.focus-news.net/news/2019/02/13/2623154/ek-es-s-nov-spisak-na-darzhavite-sas-slabosti-v-borbata-s-izpiraneto-na-pari-i-finansiraneto-na-terorizma.html", "text": "Европейската комисия прие своя нов списък на 23 трети държави със стратегически слабости в техните национални уредби за борба с изпирането на пари и финансирането на тероризма, съобщава  представителството на ЕК в България .  \r\nЦелта на този списък е да се защити финансовата система на ЕС чрез по-ефективно предотвратяване на рисковете от изпиране на пари и финансиране на тероризма. В резултат на списъка банките и други субекти, обхванати от правилата на ЕС за борба с изпирането на пари, ще трябва да осъществяват по-голям набор от проверки („комплексна проверка“) по отношение на финансовите операции с участието на потребители и финансови институции от тези високорискови трети държави, за да може да се идентифицират по-добре съмнителните парични потоци. Списъкът е съставен след задълбочен анализ въз основа на нова методика, която отразява по-строгите критерии на Петата директива относно борбата с изпирането на пари, влязла в сила от юли 2018 г.    \r\nКомисията е оправомощена да извършва самостоятелна оценка и да идентифицира високорисковите трети държави по силата на Четвъртата и Петата директива относно борбата с изпирането на пари.  \r\nСписъкът е съставен въз основа на анализ на 54 приоритетни юрисдикции, който беше изготвен от Комисията в консултация с държавите членки и беше оповестен на 13 ноември 2018 г.", "date": "2019.02.13", "title": "ЕК: ЕС с нов списък на държавите със слабости в борбата с изпирането на пари и финансирането на тероризма"}
{"url": "http://www.focus-news.net/news/2019/02/13/2623137/plovdiv-agentsiyata-po-zaetostta-shte-konsultira-rabotnitsite-koito-ostanaha-bez-rabota-sled-pozhara-v-zavoda-za-prerabotka-na-meso-v-selo-voyvodinovo.html", "text": "Екип на Агенцията по заетостта проведе предварителни разговори и консултации с работодателя, пострадал от пожара в завода за преработка на месо в село Войводиново. Местните бюра по труда имат готовност да информират и консултират работниците и служителите, които ще останат без работа след инцидента. Това съобщиха от  Агенцията по заетостта . \r\nЕкспертите ще запознаят желаещите с целия набор от посреднически услуги на Агенцията по заетостта, чрез които могат да бъдат устроени възможно най-бързо отново на работа. На всеки, проявил интерес, ще бъде предоставена информация за свободните работни места в района по местоживеене, в областта и в регион Пловдив (Пловдивска, Пазарджишка и Смолянска област), като по-специално ще се обърне внимание на свободните позиции от месопреработвателната промишленост.  \r\nКъм момента в бюрата по труда от Пловдивска област има заявени над 350 свободни работни места в различни сфери на икономиката. За персонала, който не може да бъде реализиран веднага на пазара на труда, териториалните поделения на Агенцията по заетостта имат готовност и организирани екипи от трудови посредници, които поетапно да извършат регистрация на всички желаещи да ползват услугите на бюрата по труда. Експертите ще запознаят търсещите работа и с възможностите за трудова мобилност и придобиване на нови знания и умения чрез включване в обучения по други, актуални за региона професии.", "date": "2019.02.13", "title": "Пловдив: Агенцията по заетостта ще консултира работниците, които останаха без работа след пожара в завода за преработка на месо в село Войводиново"}
{"url": "http://www.focus-news.net/news/2019/02/13/2623147/ministar-mladen-marinov-prez-tsyaloto-vreme-sme-v-palen-obmen-na-informatsiya-s-velikobritaniya-po-sluchaya-gebrev.html", "text": "През цялото време сме в пълен обмен на информация с Великобритания по случая „Гебрев“. Това каза министърът на вътрешните работи Младен Маринов по време на заседание на парламентарната комисия по вътрешна сигурност и обществен ред, предаде репортер на  Агенция „Фокус“ . \r\n„Случаят „Гебрев“ се разследва на два етапа. Първият е, когато той е настанен в болница, като е образувано досъдебно производство за опит за убийство с неизвестен извършител“, заяви Маринов и припомни, че няколко дни по-късно и директорът на „Емко“, и синът на Гебрев са настанени в болница със същите симптоми. „Назначени са експертизи, разпитани са над 30 лица, които са имали отношения и срещи с тях, разговаряно е със специалистите на ВМА за евентуалното отровно вещество, което е било погълнато от пострадалите. Към този момент – 2015 г., в остатъчна вода от кафе машина, в къщата, в която живее Емилиян Гебрев, е установено фосфорорганично вещество, което по състав съвпада с веществото в кръвта на пострадалия. Другата храна, която е изследвана, е салатата, която той е консумирал. Там е открито друго вещество – пестицид, но то не е причина за състоянието на Гебрев, защото е в много малки количества“, обясни вътрешният министър. \r\nМаринов посочи, че вторият етап на разследването става на през ноември 2018 г., когато в МВР постъпва информация от прокуратурата за възобновяване. Той припомни, че тогава е създаден съвместен екип за разследване между служители на ДАНС, МВР и Прокуратурата. „На 16 ноември 2018 г. става ясно, че Гебрев е финансирал изследване във финландска лаборатория, но то не ни е било предоставено. През цялото време сме в пълен обмен на информация с Великобритания по случая. Другият момент, който настъпва в разследването, са тримата руски граждани, които според Великобритания имат връзка със случая „Скрипал“, обясни министърът. \r\nЦветилена СИМЕОНОВА", "date": "2019.02.13", "title": "Министър Младен Маринов: През цялото време сме в пълен обмен на информация с Великобритания по случая „Гебрев“"}
{"url": "http://www.focus-news.net/news/2019/02/13/2623157/sofiya-ot-930-ch-do-1530-ch-na-14-fevruari-dvizhenieto-v-tunel-topli-dol-na-avtomagistrala-hemus-v-posoka-sofiya-shte-se-osashtestvyava-v-izprevarvashtata-lenta.html", "text": "От 9.30 ч до 15.30  ч. на 14 февруари движението в тунел \"Топли дол\" на автомагистрала \"Хемус\" в посока София ще се осъществява в изпреварващата лента. Това съобщиха от пресцентъра на  Агенция \"Пътна инфраструктура\"  (АПИ). Ще бъде ограничено движението по активната лента, поради ремонт на пожароизвестителната система на тунела.          \r\nШофьорите е необходимо да се движат с повишено внимание, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.02.13", "title": "София: От 9.30 ч до 15.30  ч. на 14 февруари движението в тунел \"Топли дол\" на автомагистрала \"Хемус\" в посока София ще се осъществява в изпреварващата лента"}
{"url": "http://www.focus-news.net/news/2019/02/13/2623155/varnenskiyat-i-velikopreslavski-mitropolit-yoan-prez-pogleda-na-edin-duhovnik-nadezhdata-e-nay-dobriyat-podarak-za-50-godishniya-chovek.html", "text": "Интересен въпрос е това какъв трябва да бъде подаръкът за един 50-годишен човек. Особено ако той е християнин и духовник. 50 години не са много, но не са и малко. Разбираме, че повечето от годините на нашия живот са вече минали. Всеки може да изрази различни мисли, но през погледа на един духовник надеждата е най-добрият подарък за 50-годишния човек. Надеждата, че Бог ще продължи в здраве и сили дните на живота му. Това каза в своето слово Варненският и Великопреславски митрополит Йоан след тържествена Света литургия в Катедралния храм „Св. Успение Богородично“, предаде репортер на  Радио „Фокус“ – Варна . На днешния ден митрополит Йоан празнува 50-годишен юбилей, а по този повод в града пристигнаха Българският патриарх и Софийски митрополит Неофит, както и Врачанският, Видинският, Старозагорският, Неврокопският, Западно и Средноевропейският, Ловчанският и Великотърновският митрополити, и представители на православните църкви в Украйна, Сърбия, Гърция, Полша и Румъния. В емоционалното си слово Варненският и Великопреславски митрополит благодари за високото отличие – орден „Св. Йоан Рилски Чудотворец“ – първа степен, който му бе присъден от Светия синод. „Няма как да кажем, че сме достойни, това е абсурдно. Обаче аз благодаря за Вашата любов и това ще ни даде сили да продължим в твърдост и единомислие нашите дела“, заяви Варненският и Великопреславски митрополит Йоан. \r\nДиана СТОЕВА", "date": "2019.02.13", "title": "Варненският и Великопреславски митрополит Йоан: През погледа на един духовник надеждата е най-добрият подарък за 50-годишния човек"}
{"url": "http://www.focus-news.net/news/2019/02/13/2623158/evrodeputatat-emil-radev-novata-programa-pravosadie-shte-podpomaga-sadebnoto.html", "text": "Новата програма „Правосъдие” ще улеснява и подпомага съдебното сътрудничество по гражданскоправни и наказателноправни въпроси в ЕС и ще насърчава ефективността на националните правосъдни системи. С бюджет от 300 млн. евро за следващите седем години тя ще стимулира разработването и поддържането на специализирани технологични средства за електронно правосъдие. Това коментира българският евродепутат от ГЕРБ/ЕНП Емил Радев по повод приетата от Европейския парламент позиция относно новата програма „Правосъдие“ за периода 2021-2027 г., съобщиха от пресцентъра на  ПП ГЕРБ . \r\nВ качеството си на докладчик от страна на групата на Европейската народна партия по това досие Радев изтъкна ролята на програмата за взаимното разбиране на гражданското и наказателно право и на правните и съдебни системи на различните държави-членки. „Това със сигурност ще допринесе за взаимното доверие и признаването на съдебни решения”, акцентира българският евродепутат. \r\nПрограма „Правосъдие” ще финансира и мерки за повишаване на осведомеността и подобряване на познанията на съдии и прокурори относно политиките и правото на ЕС, инструментите за съдебно сътрудничество, както и практиката на Съда на Европейския съюз. Програмата, освен това, има за цел да улесни ефективния достъп до правосъдие за всички лица, ефективната защита и подкрепа за жертвите на престъпление, както и зачитане на процесуалните права на заподозрените и обвиняемите в наказателните производства, особено на децата. \r\nЩе бъдат подпомагани още европейски съдебни мрежи и други възможности за сътрудничество и обмен на добри практики между съдебните системи на държавите-членки.", "date": "2019.02.13", "title": "Евродепутатът Емил Радев: Новата програма „Правосъдие“  ще подпомага съдебното"}
{"url": "http://www.focus-news.net/news/2019/02/13/2623146/ramush-haradinay-vapreki-amerikanskiya-natisk-sarbiya-se-podigrava-s-kosovo-mitata-shte-badat-otmeneni-sled-priznavaneto.html", "text": "Премиерът на Косово Рамуш Харадинай поиска разбиране от американските съюзници на страната, за това, че Прищина отказва да отмени митата върху сръбските стоки, като обясни, че Белград се подиграва на Косово и той иска да бъде постигната окончателно всеобхватно споразумение със Сърбия преди вносните ставки да бъдат вдигнати, пише  електронното издание на прищинското издание Gazeta Express . \r\nПремиерът Харадинай, няколко министри от неговия кабинет и президентът Хашим Тачи проведоха неформална среща в един от ресторантите в Прищина късно във вторник, обезпокоени от писмо, което трима високопоставени американски служители изпратиха на косовските лидери, в което критикуват Прищина за това, че игнорира на съветите на Вашингтон за отмяна на 100-процентовите мита. Министър-председателят който се обърна към медиите след срещата, каза, че коалиционните партньори и президентът Тачи са обсъдили последните събития в страната. \r\n„По-рано имах среща с посланика на САЩ Филип Коснет, когото смятам за изтъкнат дипломат, и той беше много конкретен с молба Косово да отмени митата и представи писмо, изпратено от американски служители до институционалните лидери на Косово. Имах възможност да обясня на посланика, че наложените такси нямат нищо общо със САЩ или продължаването на диалога със Сърбия. Изморени сме от 20-годишен замразен конфликт и искаме той да бъде разрешен. Искаме всеобхватно споразумение“, каза Харадинай. \r\n„Аз съм за отмяна на митата, но само след като Сърбия признае Косово. Призовавам факторите в САЩ да разберат нашата позиция, защото не можем да се подчиним на Сърбия и да позволим на Белград да ни се подиграва с отмяна на признания, да ни се подиграва, когато не успяваме да влезем в Интерпол заради тяхното лобиране срещу присъединяването им и атаките срещу членове на семействата на служители на Косовските сили за сигурност“, обясни премиерът. \r\nМинистър-председателят каза, че разбира правилно всяко послание, идващо от САЩ, като отбеляза, че Вашингтон иска само да стабилизира региона. „Но ние сме в беда, време е да постигнем всеобхватно споразумение за взаимно признаване, включително споразумение за свободна търговия и подкрепям такава сделка. Това, което казах днес, е това, което мога да представя от името на онези, които ме избраха. Митата не трябва да се отменят, докато Сърбия не признае Косово“, подчерта Харадинай. Също така той призова всички политически партии да се обединят и да не позволят отмяна на ставките, докато Сърбия не признае независимостта на Косово. \r\nПревод и редакция:", "date": "2019.02.13", "title": "Рамуш Харадинай въпреки американския натиск: Сърбия се подиграва с Косово, митата ще бъдат отменени след признаването"}
{"url": "http://www.focus-news.net/news/2019/02/13/2623160/ministar-neno-dimov-podpisa-parviya-dogovor-s-vik-operator-po-opos.html", "text": "Министърът на околната среда и водите Нено Димов и управителят на „ВиК“ ЕООД Смолян“ инж. Мариян Николов подписаха договор за интегрирания воден проект на агломерация Смолян. Това е първият проект с бенефициент ВиК оператор, финансиран по Оперативна програма „Околна среда 2014-2020 г.“ (ОПОС), съобщиха от пресцентъра на  Министерството на Околната среда и водите . \r\nДейностите включват рехабилитация на пречиствателната станция за отпадъчни води в Смолян. Ще бъде изградена и реконструирана 14 км водопроводна и 19 км канализационна мрежа. Изпълнението на проекта ще подобри пречистването на отпадъчните води във водните обекти и ще намали чувствително загубите във водопреносната мрежа. Със завършването на проекта от подобрено пречистване на отпадъчните води ще се ползват допълнително 30 000 жители.  \r\nОбщият размер на инвестицията е 91,3 млн. лв. ОПОС 2014-2020 г. осигурява безвъзмездна финансова помощ в размер на 68,2 млн. лв. Срокът за изпълнение на дейностите е 48 месеца. \r\nПрез програмен период 2014-2020 г. ОПОС финансира ВиК проекти чрез прилагане на регионалния подход една обособена територия – един оператор – един проект. Очаква се още 14 ВиК оператора да подадат своите проектни предложения.", "date": "2019.02.13", "title": "Министър Нено Димов подписа първия договор с ВиК оператор по ОПОС"}
{"url": "http://www.focus-news.net/news/2019/02/13/2623161/harvatiya-atakata-na-harvatski-natsionalisti-sreshtu-vaterpolistite-na-tsarvena-zvezda-opropasti-imidzha-na-stranata-sled-kato-za-chasove-preletya-ot-sasht-do-avstraliya-sarbite-se-pitat-kakvo-gi-chaka-nashite-turisti-v-split-prez-lyatotoi.html", "text": "Атаката на хърватски националисти срещу ватерполистите на белградския \"Цървена звезда\", в резултат на която сърбите бяха принудени да скочат в леденото море, е на път да опропасти имиджа на страната, която разчита твърде много на туризма, пише едно от най-популярните спортни електронни издание \"Net.hr\". \r\nНовината за наглата провокация мигновено е обиколила света и от \"САЩ до Австралия медиите цитират изявлението на председателя на  Федерацията по водна топка на Сърбия, Виктор Йеленич, който с тревожно основание пита: \"Какво ги чака нашите туристи на Адриатическата Ривиера през това лято\".  \r\nСпоред \"Net.hr\"сръбският спортен ръководител е заявил, че \"въпреки извиненията на негови колеги от Хърватия това е срам, който не може да се прости.\" \r\n\"В Сърбия подобно нещо не може да се случи. В случая става дума за хулигани и диваци, които не знаят мяра. Те не правят разлика между спортисти, туристи или други обикновени хора.\" - смята Йеленич. \r\nХърватското издание добавя, че новината за нападението е препредадена от почти всички световни информационни агенции и е намерила водещо място в испанския \"Marca\",  във \"Washington Post\", ESPN и дори \"Sydney Herald\", както и в хиляди постове в Twitter от целия свят.", "date": "2019.02.13", "title": "Хърватия: Атаката на хърватски националисти срещу ватерполистите на \"Цървена звезда\" опропасти имиджа на страната след като за часове прелетя от САЩ до Австралия. сърбите се питат: \"Какво ги чака нашите туристи в Сплит през лятото?\""}
{"url": "http://www.focus-news.net/news/2019/02/13/2623153/ministar-mladen-marinov-do-momenta-nyama-obyaveni-za-izdirvane-litsa-po-sluchaya-s-parichnite-prevodi-ot-venetsuela-tay-kato-proverkata-prodalzhava.html", "text": "До момента няма обявени за издирване лица по случая с паричните преводи от Венецуела, тъй като проверката продължава. Това каза министърът на вътрешните работи Младен Маринов по време на изслушване на заседание на парламентарната комисия по вътрешна сигурност и обществен ред, предаде репортер на  Агенция „Фокус“ . \r\n„Намерената голяма сума пари от Венецуела от една страна представлява банкова тайна, а от друга ДАНС и прокуратурата работят по изясняване на движението на тези пари. Затова можем да кажем само, че е създаден екип, който да провери информацията и да прецени дали има извършване на престъпление“, заяви Маринов. Той посочи, че не може да разкрие коя е банката или какви суми са преминали през сметката. „Всичко, което касае проверката, ще бъде оповестено в момента, в който има достатъчно информация. До момента няма обявени лица за издирване, тъй като тече проверка по отношение на парите“, посочи вътрешният министър. \r\nЦветилена СИМЕОНОВА", "date": "2019.02.13", "title": "Министър Младен Маринов: До момента няма обявени за издирване лица по случая с паричните преводи от Венецуела, тъй като проверката продължава"}
{"url": "http://www.focus-news.net/news/2019/02/13/2623162/vtoriyat-etap-na-natsionalnata-antispin-kampaniya-startira-na-14-fevruari.html", "text": "На 14 февруари традиционно стартира вторият етап на Националната АНТИСПИН кампания, тази година - под мотото „Узнай своя статус“. Това съобщиха от пресцентъра на  Министерството на здравеопазването . Кампанията се реализира в рамките на Националната програма за превенция и контрол на ХИВ и СПИ на Министерството на здравеопазването, в партньорство с регионалните здравни инспекции, общини, неправителствени организации, учебни заведения, читалища, социални институции и медии.  \r\nНационалната АНТИСПИН кампания се провежда всяка година в общо 4 етапа. Тя стартира традиционно на 1 декември. Вторият етап е на 14 февруари, а в третата неделя на месец май (в деня на съпричастност със засегнатите от ХИВ/СПИН) се реализира трети пореден етап. Четвъртият финален етап е лятната АНТИСПИН кампания.  \r\nПартньорите ни ще участват в повече от 150 АНТИСПИН инициативи, които съчетават изработване на любовни послания, съчетани с информация за безрисково сексуално поведение и с мотивиране за консултиране и изследване за ХИВ. И през тази година са планирани здравни презентации и дискусии на тема любов и здравословна сексуалност, както и обучения за превенция на ХИВ и сексуално предавани инфекции. Медицински екипи ще предлагат доброволно консултиране и изследване за инфекцията с бърз тест в лаборатории и в работещите кабинети за анонимно и безплатно консултиране и изследване за ХИВ (КАБКИС) в РЗИ и на терен.  \r\nПрез 2018 г. над 324 000 лица са узнали своя ХИВ-статус.  \r\nПо данни на „Националната програма за превенция и контрол на ХИВ/СПИН” към Министерството на здравеопазването от началото на годината до 08 февруари 2019 г. са открити нови 24 ХИВ–серопозитивни лица, с което носителите на ХИВ в страната официално са 3050 лица.  \r\nИ през миналата година се запазва тенденцията броят на новорегистрираните мъже да е над седем пъти по-голям от броя на жените.  \r\nПриблизително 90% от новорегистрираните с ХИВ–инфекция в България през 2018 година са инфектирани по сексуален път.", "date": "2019.02.13", "title": "Вторият етап на Националната АНТИСПИН кампания стартира на 14 февруари"}
{"url": "http://www.focus-news.net/news/2019/02/13/2623156/glavniyat-prokuror-sotir-tsatsarov-razsledvame-opit-za-ubiystvo-v-nikakav-sluchay-ne-govorim-che-gebrev-e-pretarpyal-hranitelno-otravyane.html", "text": "Разследваме опит за убийство, в никакъв случай не говорим, че Гебрев е претърпял хранително отравяне. Това каза главният прокурор Сотир Цацаров пред журналисти, след като бе изслушан от членовете на парламентарната Комисия за контрол над службите по случая „Гебрев“, предаде репортер на  Агенция „Фокус“ . \r\nГлавният прокурор заяви, че е информирал депутатите за всичко, което е установено и може да бъде казано по досъдебното производство. Цацаров обясни, че на членовете на комисията са представени всички данни за Федотов и други руски граждани, които касаят не само трикратното влизане на руснака и съответно излизане от българска територия, но и всичко, което заедно с ДАНС и МВР е събрано за техния маршрут - пътуване, места за настаняване, пребиваване, други руски граждани, които са били с тях и т.н. \r\n„Искам да направя едно уточнение, което касае установеното от нашите експертизи и от изследваното във Финландия вещество -  фосфоросъдържащо съединение. Стана дума, че такова съединение, което на практика е пестицид, се е съдържала в консумирана от г-н Гебрев салата - рукола. Но мисля, че или бях неправилно разбран или не бе интерпретирано добре, защото ние в никакъв случай не говорим, че г-н Гебрев е претърпял хранително отравяне.  \r\nВерсията, която е свързана с въпросното фосфорноорганично съединение като пестицид във въпросната рукола е проверена докрай до производителя и категорично е отхвърлена. Т.е. тя е била третирана с пестицид, но този пестицид не може да причини състоянието, в което е изпаднал той. Следователно ние разследваме опит за убийство, а що се отнася до въпросната рукола - това е само версия, която е проверена докрай“, заяви Цацаров. \r\nЦветилена СИМЕОНОВА", "date": "2019.02.13", "title": "Главният прокурор Сотир Цацаров: Разследваме опит за убийство, в никакъв случай не говорим, че Гебрев е претърпял хранително отравяне"}
{"url": "http://www.focus-news.net/news/2019/02/13/2623165/kubrat-pulev-obichayte-rodinata-si.html", "text": "„Обичайте родината си, където и да сте“. Това написа във  Фейсбук страницата си  шампионът Кубрат Пулев и публикува клип, с който подкрепя българския туризъм.  \r\nКлипът бе представен премиерно на конференция „Естествено в България – 2019 година на вътрешния туризъм“, организирана от Министерството на туризма, на която министър Николина Ангелкова обяви, че фокус през настоящата година е вътрешният туризъм.  \r\nВъв видеото Кубрат Пулев разказва за красотите и героичната история на страната ни, за великите победи на българските спортисти и защо не би излязъл под друг флаг, освен родния. \r\n„Ходим навсякъде по света, а не знаем достатъчно за Родината. Аз избрах българския туризъм, защото ако не познаваш България, не познаваш и себе си. Обичам България и българския народ“, казва Пулев във видеото.", "date": "2019.02.13", "title": "Кубрат Пулев: Обичайте родината си"}
{"url": "http://www.focus-news.net/news/2019/02/13/2623167/nina-stavreva-kmet-na-obshtina-kavarna-gradat-se-prevrashta-vav-vse-po-privlekatelna-destinatsiya-za-skandinavskite-i-ekzotichnite-strani.html", "text": "Каварна се превръща във все по-привлекателна дестинация за скандинавските и  екзотичните страни. Това каза в рубриката „Балкански туристически часовник“ на  Радио „Фокус“  кметът Нина Ставрева. Наблюдава се ръст на туристите от Русия и Румъния, обясни тя, като уточни, че се запазват посетителите и от Германия, Великобритания, скандинавските и екзотичните страни. „Ако сте любители на уникални природни местенца, вкусна добруджанска гозба, на спокойното море, на исторически забележителности, Община Каварна е мястото, което трябва да посетите. Умерен климат, топла морска вода през лятото, прекрасни условия не само за морски туризъм, но и за културно-исторически. Изключително много спортни събития се проведоха през последните години в Каварна. Развити са още голф туризмът, all inclusive и оферти от хотелите и ресторантьорите“, коментира Нина Ставрева. Тя каза още, че за 3 години в Каварна са се удвоили местата за настаняване. По думите й през 2015 година те са били 3000, сега вече са над 5000. 24 000 е броят на туристите в Община Каварна за 2015 година, днес те вече са 60 000, каза още тя. От 150 000 на 280 000 се увеличават реализираните нощувки, добави кметът. \r\nМилослава АНГЕЛОВА", "date": "2019.02.13", "title": "Нина Ставрева, кмет на Община Каварна: Градът се превръща във все по-привлекателна дестинация за скандинавските и  екзотичните страни"}
{"url": "http://www.focus-news.net/news/2019/02/13/2623168/ek-komisar-gabriel-otkriva-dve-konferentsii-v-sofiya.html", "text": "На 14 февруари (четвъртък) от 09:00 ч. в София Хотел Балкан българският комисар по цифрова икономика и цифрово общество Мария Габриел ще открие 14-тa Национална конференция по е-Здравеопазване, на която ще представи действията на Европейската комисия, включително последното предложение за създаването на общ формат на медицинските досиета за целия ЕС, съобщава  представителството на ЕК в България . \r\nСъщия ден от 10:00 ч. в София Тех Парк комисар Габриел ще даде началото и на конференцията Cybersec 2019, посветена на разработването и внедряването на системи, отговорни за поддържане на киберсигурността и опазването на личните данни.  \r\nОтдел \"Преса и медии\"  \r\nПредставителство на ЕК в България", "date": "2019.02.13", "title": "ЕК: Комисар Габриел открива две конференции в София"}
{"url": "http://www.focus-news.net/news/2019/02/13/2623164/vitseprezidentat-iliyana-yotova-edinadeset-veka-deloto-na-kiril-i-metodiy-opredelya-duhovnoto-razvitie-na-slavyanstvoto-i-na-evropa.html", "text": "Единадесет века словото на Кирил и Методий определя духовното развитие на славянството и на Европа. Историята и смисълът на Кирило-Методиевото дело са историята и смисълът на думите, в които са скрити не само философията и значението на отминали епохи. За тях, за правото да са изричани, са водени битки, изтърпявани са страдания. Това заяви вицепрезидентът Илияна Йотова при откриването на Международната научна конференция „Нему да бъде слава, чест и почит“ – 1150 години от кончината на Константин-Кирил Философ, съобщиха от  прессекретариата на държавния глава . Конференцията, която ще продължи до 15 февруари, се организира от Кирило-Методиевския научен център при БАН и се провежда под патронажа на президента Румен Радев.  \r\n„Преди единадесет века двамата братя и техните ученици сътворяват свещени букви, с които словото и познанието достигат до хиляди славяни на родния им език, наредил се като трети след гръцкия и латинския. Писаното слово предопределя идентичността и ценностната система, дали своя отпечатък за векове напред. Писмеността и словото слагат началото на третата християнска цивилизация – славянската. Те раждат независимостта на славянските държави, създават културни модели“, отбеляза Илияна Йотова.  \r\nВицепрезидентът изтъкна, че от политическа мисията на Светите братя Кирил и Методий се превръща в мощна културна експанзия, която слага началото на нови просветни школи, духовни средища, на книжнина и духовно развитие, съизмерими само с Античността.  \r\n„Делото на Светите братя отдавна можеше да бъде само епизод в средновековната история, ако не бе намерило спасение в тогавашната българска държава. В българските земи Кирило-Методиевите ученици успешно развиват мисията на своите учители, за да превърнат Средновековна България в мощна духовна империя за векове напред, за да бъдат утвърдени и разпространени тази духовност и култура сред останалите славянски народи“, заяви Илияна Йотова.  \r\nПо думите на вицепрезидента величието на Кирило-Методиевото дело заслужава и изисква познание в неговата цялост. „Просветителската мисия не спира само в Моравия, не може да се разглеждат една книжовна школа или спецификата на всеки ръкопис сами за себе си. Малко се говори, извън България, за учениците на славянските просветители и за спасяването на писмеността, езика и славянската култура от българската държава, за Златния век на българската книжовност, за разпространението и влиянието сред останалите славянски народи“, отбеляза Илияна Йотова.  \r\n„Още по-брутални са опитите извън всякаква наука да се оспорват авторите на азбуката и да служат подобни твърдения за политически цели в нашето съвремие. Опитите за пренаписване на историята означават поругаване на паметта на славянските просветители и на тяхната човешка и духовна мисия“, убедена е вицепрезидентът.  \r\nИлияна Йотова посочи, че значимостта на Кирило-Методиевото дело за развитието на Европа и ролята на България са един от най-сериозните аргументи за необходимостта от Български културен институт, който трябва да бъде създаден по примера на Гьоте институт, на Сервантес, на Френския културен институт и който закономерно трябва да носи името на Светите братя Кирил и Методий. „Концепция вече е изработена от нашия екип и разчитам на голяма подкрепа от вас“, обърна се вицепрезидентът към учените и изследователите.    \r\nСпециален поздрав за активната дейност отправи Илияна Йотова към Българската академия на науките, която през 2019-а отбелязва своята 150-годишнина.    \r\nПриветствието си вицепрезидентът завърши с думите на акад. Дмитрий Лихачов: „Плътта на българската държава създаде Аспарух, нейния дух – Кирил и Методий. И чуждите завоеватели не можаха да победят тази държава на духа, защото в защита на българския народ в плътен строй стояха езикът, писмеността, литературата“.", "date": "2019.02.13", "title": "Вицепрезидентът Илияна Йотова: Единадесет века делото на Кирил и Методий определя духовното развитие на славянството и на Европа"}
{"url": "http://www.focus-news.net/news/2019/02/13/2623151/ministar-mladen-marinov-prodalzhava-rabotata-po-pozhara-v-sklada-za-meso-v-selo-voyvodinovo-nito-edna-versiya-ne-e-othvarlena.html", "text": "Продължава работата по пожара в склада за месо в село Войводиново, нито една версия не е отхвърлена. Това каза министърът на вътрешните работи Младен Маринов по време на изслушване на заседание на парламентарната комисия по вътрешна сигурност и обществен ред, предаде репортер на  Агенция „Фокус“ . \r\n„Има образувано досъдебно производство, изясняват се всички версии. Една от версиите, по които работим, е дали инсталациите, които са там за обработка на месото, не са причина за пожара. Нито една от версиите не е отхвърлена, работим по пожара“, заяви Маринов. \r\nЦветилена СИМЕОНОВА", "date": "2019.02.13", "title": "Министър Младен Маринов: Продължава работата по пожара в склада за месо в село Войводиново, нито една версия не е отхвърлена"}
{"url": "http://www.focus-news.net/news/2019/02/13/2623170/dobrich-zamestnik-kmetat-na-kavarna-yordan-yordanov-postavi-nachaloto-na-blagotvoritelna-kampaniya-v-selo-balgarevo.html", "text": "Инсталация за събиране на пластмасови капачки във формата на пулсиращо сърце бе монтирана в село Българево на централния площад по инициатива на Община Каварна. Това съобщиха от пресцентъра на  Общината . Събраните капачки ще бъдат в помощ за закупуване на кувьози.  \r\nВсеки може да бъде съпричастен в благотворителната кауза, като постави своите събрани капачки в металното сърце.  \r\nОбщина Каварна очаква предложения от гражданите на града за благотворителни каузи в които да вземе участие.  \r\n\"Нека се обединим и бъдем по-добри!\", призовават от Общината", "date": "2019.02.13", "title": "Добрич: Заместник-кметът на Каварна Йордан Йорданов постави началото на благотворителна кампания в село Българево"}
{"url": "http://www.focus-news.net/news/2019/02/13/2623163/glavniyat-prokuror-sotir-tsatsarov-motivite-za-opita-za-ubiystvo-na-gebrev-tryabva-da-se-tarsyat-v-sabitiya-ot-2015-g-ili-malko-predi-tyah.html", "text": "Мотивите за този опит за убийство според мен трябва да се търсят към момента на осъществяването му т.е. в събития, които са били към 2015 г. и може би малко преди тях. Г-н Гебрев сам заявява, че не може да открие мотив, тъй като той счита, че такива причини към онзи момент не са съществували. Това каза главният прокурор Сотир Цацаров пред журналисти, след като бе изслушан от членовете на парламентарната Комисия за контрол над службите по случая „Гебрев“, предаде репортер на  Агенция „Фокус“ . „Имаше медийни изяви на лица, които се представят за близки до г-н Гебрев. Те наистина са, но общо взето събитията, за които те говорят, са се развили доста време след 2015 г. и се развиват и понастоящем. Те по никакъв начин не могат да бъдат съотнесени към април 2015 г.“, добави Цацаров.  \r\nГлавният прокурор каза още, че се работи по всички версии и добави, че всички лицензи и сделки за износ на оръжия и боеприпаси към онзи момент ще бъдат изискани от междуведомствената комисия. \r\nЦветилена СИМЕОНОВА", "date": "2019.02.13", "title": "Главният прокурор Сотир Цацаров: Мотивите за опита за убийство на Гебрев трябва да се търсят в събития от 2015 г. или малко преди тях"}
{"url": "http://www.focus-news.net/news/2019/02/13/2623169/ministar-temenuzhka-petkova-mestniyat-dobiv-ot-dalboko-cherno-more-shte-uvelichi-likvidnostta-na-gazovata-borsa.html", "text": "Местният добив в дълбоко Черно море е една от най-реалните форми на диверсификация на източниците на енергийни ресурси – нещо, към което нашето правителство се стреми и работи активно. Местните ресурси ще ни съдействат за повече енергийна независимост и по-добра ликвидност на борсата за търговия с природен газ. Това каза министърът на енергетиката Теменужка Петкова по време на посещение на сондажния кораб Noble Globetrotter II на компанията Shell International Exploration and Development Italia S.p.a. в Бургас, съобщиха от пресцентъра на  министерството . Енергийният министър и вицепремиерът Томислав Дончев се запознаха на място с предстоящите дейности по провеждане на проучвателен сондаж в блок „Хан Кубрат“. По думите на вицепремиера Дончев, предварителните проучвания в блока дават основание да се направи и сондаж, което е отпимистична перспектива.  \r\nПравителството вече четвърта поредна година концентрира усилията си за изграждане на липсващата инфраструктура и за развитие на пазара на природен газ в страната, подчерта министър Петкова по време на посещението. Тя припомни, че заедно с Европейската комисия е разработена концепция за изграждане на газоразпределителен център и един от възможните източници за захранването му е местният добив.  \r\nАктуализираната в края на миналата година енергийна стратегия на страната очертава като една от основните перспективи либерализацията на пазара на природен газ и създаването на борса за търговия с газ. В изпълнение на тази стратегия „Булгартрансгаз“ ЕАД вече регистрира дъщерно дружество – „Газов хъб Балкан“ ЕАД, което ще оперира платформи за търговия за нуждите на пазарите в рамките на газовия хъб.  Петкова акцентира, че дългосрочната визия на правителството предвижда 49% от собствеността на това дружество да бъде предоставена на частни инвеститори – индустриални консуматори, оператори на газопреносни и газоразпределителни мрежи, лицензирани оператори на газови борси и други.", "date": "2019.02.13", "title": "Министър Теменужка Петкова: Местният добив от дълбоко Черно море ще увеличи ликвидността на газовата борса"}
{"url": "http://www.focus-news.net/news/2019/02/13/2623171/blagoevgrad-tematichna-izlozhba-po-povod-trifon-zarezan-i-sveti-valentin-shte-bade-predstavena-v-gradska-hudozhestvena-galeriya-na-14-fevruari.html", "text": "Обща изложба на художници от Благоевград и региона ще бъде подредена в Градска художествена галерия. Експозицията ще бъде открита в 18.00 часа на 14 февруари и ще може да бъде разгледана от жителите и гостите на Благоевград до 3 март. Това съобщиха от пресцентъра на  Община Благоевград . \r\nИзложбата събира 56 творби на 28 автори. Богата жанрова палитра ще представят творците от региони. Експозицията включва както живопис, така и графика, скулптура и приложно изкуство.", "date": "2019.02.13", "title": "Благоевград: Тематична изложба по повод Трифон Зарезан и Свети Валентин ще бъде представена в Градска художествена галерия на 14 февруари"}
{"url": "http://www.focus-news.net/news/2019/02/13/2623173/ministar-krasimir-karakachanov-provede-sreshta-s-ministara-na-otbranata-na-republika-severna-makedoniya-radmila-shekerinska.html", "text": "Заместник министър-председателят по обществения ред и сигурността и министър на отбраната Красимир Каракачанов и министърът на отбраната на Република Северна Македония Радмила Шекеринска проведоха среща в Главната квартира на НАТО в Брюксел, Белгия. В началото на разговорите министър Шекеринска благодари на България за подкрепата и отбеляза, че първата двустранна среща, която провежда в рамките на форума на НАТО в Брюксел, е с нашата страна. Тя заяви, че Договорът за приятелство, добросъседство и сътрудничество с България е послужил като основа за постигането и на договора от Преспа и изрази убеждението си, че доброто сътрудничество между двете страни и министерствата на отбраната ще продължи и ще се задълбочава. Това съобщиха от пресцентъра на  Министерството на отбраната . \r\nВ отговор министър Каракачанов отбеляза, че България винаги е гледала позитивно на членството на Македония в НАТО и Европейския съюз. Той заяви, че политиката на България спрямо Македония остава непроменена и запозна македонската страна с факта, че днес сутринта Министерският съвет е одобрил Протокола към Северноатлантическия договор относно присъединяване на Република Северна Македония към НАТО и очаква той да бъде ратифициран скоро и от Народното събрание. Министър Каракачанов посочи, че договорът за сътрудничество между двете страни е добра основа, но трябва да бъдат предприети практически стъпки за интензифицирането на неговото изпълнение. В тази връзка той отбеляза, че очаква да не окажат влияние някои негативни въпроси от миналото. \r\nДвамата министри обсъдиха задълбочаването на  сътрудничеството в областта на отбраната, включително обучението на македонски офицери във военно-образователните институции в България, повишаване на квалификацията на македонски специалисти в областта на военната медицина, както и възможностите за провеждането на двустранни учения и тренировки и по-активно съвместно участие в учения на Алианса.  \r\nМинистър Каракачанов отчете постигнатия напредък по реформите и усилията за постигане на добросъседски отношения и засилване на сътрудничеството в рамките на Западните Балкани.", "date": "2019.02.13", "title": "Министър Красимир Каракачанов проведе среща с министъра на отбраната на  Република Северна Македония Радмила Шекеринска"}
{"url": "http://www.focus-news.net/news/2019/02/13/2623175/statiya-na-dzhordzh-soros-evropeyskiyat-sayuz-izglezhda-kato-savetskiya-sayuz-prez-1991-na-raba-na-kolapsa.html", "text": "Без да разбира какво се случва, Европа върви към катастрофа и населението й трябва да се събуди преди да е прекалено късно. Ако това не се случи, с Европейският съюз ще се случи същото, каквото стана със Съветския съюз през 1991 година. Изглежда нито нашите лидери, нито обикновените граждани разбират, че преживяваме революционен момент, че диапазонът от възможности е много широк и че евентуалният резултатът е много несигурен, пише милиардерът Джордж Сорос в своя статия, публикувана от британското левичарско издание  The Guardian  и представена без редакторска намеса от Агенция „Фокус“. \r\nПовечето от нас приемат, че бъдещето ще прилича повече или по-малко на настоящето, но това не е задължително. В един дълъг и изпълнен със събития живот съм свидетел на много периоди от това, което наричам радикално неравновесие. Ние живеем в такъв период днес. \r\nСледващата повратна точка ще бъдат изборите за Европейски парламент през май 2019 година. За съжаление, антиевропейските сили ще се радват на конкурентно предимство. Има няколко причини за това, включително остарялата партийна система в повечето европейски страни, практическата невъзможност за промяна на договора и липсата на правни инструменти за дисциплиниране на държавите-членки, които нарушават принципите, на които е основан ЕС. ЕС може да наложи своите закони на страните кандидатки, но не разполага с достатъчен капацитет, за да наложи спазването на изискванията от държавите-членки. \r\nАнтичната партийна система затруднява онези, които искат да запазят ценностите, на които е основан ЕС, но помага на тези, които искат да заменят тези ценности с нещо коренно различно. Това е вярно в отделните страни и още повече в трансевропейските съюзи. Партийната система на отделните държави отразява разделенията, които са имали значение през XIX и XX век, като конфликта между капитала и труда. Но разделението, което е най-важно днес, е между про- и анти-европейските сили. \r\nДоминиращата страна в ЕС е Германия, чийто доминиращ политически съюз - между Християндемократическия съюз (ХДС) и Християнсоциалния съюз(ХСС), базиран на Бавария - е станал неустойчив. Алиансът работеше дотогава, докато в Бавария нямаше значима партия вдясно от ХСС. Това се промени с възхода на екстремистката „Алтернатива за Германия“ (АзГ). На изборите в провинцията през миналия септември резултатът на ХСС беше най-слабият за повече от шест десетилетия и АзГ влезе за първи път в баварския парламент. \r\nИздигането на АзГ премахна причината за съществуването на алианса ХДС/ХСС. Но този съюз не може да бъде разбит, без да предизвиква нови избори, които нито Германия, нито Европа могат да си позволят. А управляващата коалиция не може да бъде силно проевропейска, докато е изправена пред заплахата от АзГ. \r\nСитуацията далеч не е безнадеждна. Германските „Зелени“ се превърнаха в единствената постоянно проевропейска партия в страната и продължават да се издигат в социологическите проучвания, докато АзГ изглежда е достигнала най-високата си точка (освен в бившата Източна Германия). Но сега избирателите на ХДС/ХСС са представени от партия, чийто ангажимент към европейските ценности е двусмислен. \r\nВ Обединеното кралство също остарялата партийна структура не позволява на народната воля да намери подходящо изразяване. Както Лейбъристите, така и консерваторите са вътрешно разделени, но техните лидери, съответно Джереми Корбин и Тереза Мей, са решени да доставят Брезкит. Ситуацията е толкова сложна, че повечето британци просто искат това да свърши, въпреки че ще бъде определящо събитие за страната за десетилетия напред. \r\nКолаборацията между Корбин и Мей предизвика опозиция и в двете партии, като в случая на Лейбъристите тя граничи с бунт. Мей анонсира програма за помощ на обеднелите про-Брекзит лейбъристки общности в Северна Англия. И Корбин е обвинен, че предава обещанието си, направено на последния конгрес на партията, да подкрепи втори референдум за Брекзит, ако не може да предизвика предсрочни парламентарни избори. \r\nШансовете сделката на Мей да бъде отхвърлена отново от депутатите се увеличават всеки ден. Това би могло да доведе до засилване на подкрепата за референдум - или, още по-добре, за отмяна на уведомлението по член 50 от Великобритания. \r\nИталия се намира в подобно положение. ЕС направи фатална грешка през 2017 г. чрез стриктното прилагане на Дъблинското споразумение, което несправедливо обременява страните, като Италия, където мигрантите първо влизат в ЕС. Това изтласка предимно проевропейския и проимиграционния електорат в ръцете на антиевропейската партия „Лигата“ и „Движението Пет звезди“ на миналогодишните избори. Доминиращата преди това Демократическа партия е в безпорядък. В резултат от това многото избиратели, които остават проевропейски, нямат партия, за която да гласуват. Има обаче опит за организиране на обединена проевропейска листа. Подобно пренареждане на партийните системи се случва във Франция, Полша и Швеция. \r\nКогато става въпрос за трансевропейски съюзи, ситуацията е още по-лоша. Националните партии имат поне някои корени в миналото, но тези съюзи са изцяло продиктувани от личните интереси на партийните лидери. Алиансът на Европейската народна партия (ЕНП) е най-лошият нарушител - почти изцяло лишен от принципи, както се вижда от желанието му да приеме партията на унгарския премиер Виктор Орбан, за да запази мнозинството си и да контролира разпределението на най-добрите работни места в ЕС. В сравнение с това, антиевропейските сили могат да изглеждат добре: поне те имат някои принципи, дори и да са противни. \r\nТрудно е да се види как проевропейските партии могат да излязат победители от майските избори, ако не поставят интересите на Европа пред своите собствени. Все още може да се предприемат усилия за запазването на ЕС, с цел той да бъде радикално реформиран. Но това ще изисква коренна промяна ЕС. Сегашното ръководство напомня за политбюро, когато Съветският съюз се разпадна - продължава да издава укази, сякаш все още са актуални. \r\nПървата стъпка към защитата на Европа от нейните врагове, както вътрешни, така и външни, е да се признае степента на заплахата, която те представляват. Втората е да се събуди спящото проевропейско мнозинство и то да бъде мобилизирано, за да защитава ценностите, на които е основан ЕС. Иначе мечтата за обединена Европа може да се превърне в кошмара на XXI век. \r\nПревод и редакция:", "date": "2019.02.13", "title": "Статия на Джордж Сорос: Европейският съюз изглежда като Съветския съюз през 1991 – на ръба на колапса"}
{"url": "http://www.focus-news.net/news/2019/02/13/2623176/stara-zagora-novi-vidove-droga-i-telefonni-izmami-byaha-predstaveni-pred-pedagozi-na-obuchitelen-seminar.html", "text": "На обучителен семинар, организиран от Местната комисия за борба с противообществените прояви на малолетни и непълнолетни (МКБППМН) към Община Стара Загора, Второ управление „Полиция“ и Местната комисия в Чирпан,  бяха представени най-новите видове наркотични вещества и последните действащи схеми за телефонни измами. Това съобщиха от пресцентъра на  Общината . \r\nСеминарът се проведе днес в зала „П. Р. Славейков“ на Община Стара Загора. На него присъстваха обществени възпитатели и членове на местните комисии, инспектори Детска педагогическа стая, директори на училища, педагогически съветници, училищни психолози, учители и други, чиято работа е свързана с малолетни и непълнолетни. \r\n„Имаме възможност с много професионално присъствие да попълним познанията си за онези злободневни и негативни прояви в общественото пространство. Решихме, тази среща да бъде първата от поредица инициативи в тази посока“, каза Иванка Сотирова, зам.-кмет на Община Стара Загора. На форума присъстваха още зам. областният управител Петя Чакърова и Блага Димитрова, зам.-кмет на Община Чирпан. \r\n„Наркотиците се надграждат непрекъснато, старите формати вече не съществуват. Само за м. г. в Европа има 300 вида нови наркотици“, обясни инспектор Петьо Петков от сектор ,,Наркотици“ към СДВР. Той запозна участниците в семинара с различните видове дрога от най-познатите като марихуана, от която има над 1630 сортове, билката синтетичен канабиноид, „русата трева“ и др. Инспектор Петков обясни и какво е значението на наргилетата, които пушат нашите деца в заведенията, наргилета за еднократна употреба, както и най-новите електронни наргилета, разказа и за пазар на лекарства, принадлежали на вече починали болни.  „Ако ние от полицията, не сме заедно с Вас в борбата срещу употребата на наркотици, няма как да постигнем успех“, категоричен бе Петков. В презентацията си той показа и как влияят най-новите наркотици т. нар. дизайнерска дрога върху поведението на хората – губи се връзката между тялото, съзнанието и личността. Участниците в семинара се запознаха и с начините на употреба на наркотиците. Те научиха и как преподавателят или родителят може да разбере дали един ученик употребява дрога. Едни от важните симптоми са занижена лична хигиена, силна чувствителност към докосване, много нисък праг на болка, както и прекарване на късните часове пред телевизора или компютъра.  \r\nВ дискусията след презентацията педагозите споделиха, че няма достатъчно подготвени специалисти по наркотиците, както и за липсата на ангажираност у родителите в борбата срещу употребата им. \r\nСтарши инспектор Ивелин Иванов от отдел „Криминална полиция“ при ОДМВР Стара Загора, разказа за видовете телефонни измами и начина на действие при тях.  Той припомни първите схеми за части за комбайни, лагери и т. н.  Те се развиват в годините с познатите печалби от томболи и телевизионни игри, капаро за климатици или радиатори, внасяне на гаранция, спешни операции и т. н. В момента действа само схемата за съдействие на полицията при залавяне на телефонни измамници. От началото на 2019 г. в Стара Загора и Казанлък по тази схема има 15 телефонни измами за 130 180 лв., златни и сребърни накити. \r\nУтре инспектор Петьо Петков ще проведе беседи с ученици от две старозагорски училища.", "date": "2019.02.13", "title": "Стара Загора: Нови видове дрога и телефонни измами бяха представени пред педагози на обучителен семинар"}
{"url": "http://www.focus-news.net/news/2019/02/13/2623159/glavniyat-prokuror-sotir-tsatsarov-na-tozi-etap-edinstvenoto-savpadenie-mezhdu-prebivavaneto-na-fedotov-v-balgariya-i-opita-za-otravyane-na-gebrev-e-vremeviya-period.html", "text": "На този етап единственото съвпадение между пребиваването на Федотов в България и опита за отравяне на Гебрев е времевия период. Това каза главният прокурор Сотир Цацаров пред журналисти, след като бе изслушан от членовете на парламентарната Комисия за контрол над службите по случая „Гебрев“, предаде репортер на  Агенция „Фокус“ . \r\n„Двете линии за разследване са свързани както с опита за убийство т.е. с опитите за отравяне на г-н Гебрев, на неговия син и на производствения директор на фирма „Емко“ от една страна, а от друга - с пребиваването на руски граждани у нас.  \r\nКъм настоящия момент това, което може да се заяви с категоричност е само съвпадението на период на пребиваване на въпросния Федотов с деня, в който г-н Гебрев е изпаднал в това състояние.  По всичко друго се работи“, каза Цацаров. \r\nКъм момента на отравянето, а и предната вечер г-н Гебрев е бил на вечеря също с чужди граждани - негови бизнес партньори от руски и полски произход. Установяването на същите е предмет на разследване, добави главният прокурор. \r\nЦветилена СИМЕОНОВА", "date": "2019.02.13", "title": "Главният прокурор Сотир Цацаров: На този етап единственото съвпадение между пребиваването на Федотов в България и опита за отравяне на Гебрев е времевия период"}
{"url": "http://www.focus-news.net/news/2019/02/13/2623166/glavniyat-prokuror-sotir-tsatsarov-vzeti-sa-vsichki-merki-sredstvata-ot-darzhavnata-petrolna-kompaniya-na-venetsuela-v-balgarskite-smetki-da-badat-blokirani.html", "text": "Взети са всички мерки наличните средства по тези сметки да бъдат блокирани. Това каза главният прокурор Сотир Цацаров пред журналисти, във връзка със осъществените парични преводи за милиони евро от Държавната петролна компания на Венецуела в български сметки, предаде репортер на  Агенция „Фокус“ . Цацаров заяви, че се работи активно по случая. „Споменава се име, споменава се и банка. Нека ДАНС си свърши работата във въпросната банка и когато тази работа бъде свършена и получим целия анализ, ще можем да направим изводи“, каза още главният прокурор. \r\nЦветилена СИМЕОНОВА", "date": "2019.02.13", "title": "Главният прокурор Сотир Цацаров: Взети са всички мерки средствата от Държавната петролна компания на Венецуела в българските сметки да бъдат блокирани"}
{"url": "http://www.focus-news.net/news/2019/02/13/2623174/strategiyata-za-tsifrovizatsiya-na-zemedelieto-shte-pomogne-na-balgarskite-proizvoditeli-da-upravlyavat-po-uspeshno-stopanstvata-si.html", "text": "Стратегията за цифровизация на земеделието и селските райони ще е един от инструментите, който ще повиши производството и качеството на българската продукция. „Цифровизацията е свързана с вземането на правилните решения, както и с контролирането на производството“. Това каза министърът на земеделието, храните и горите Румен Порожанов по време на представяне на Стратегия за цифровизация на земеделието и селските райони на България, съобщиха от пресцентъра на  МЗХГ . Тя е част от пакета важни документи, свързани с Общата селскостопанска политика (ОСП) след 2020 г. и подготовката на стратегическите планове. Основна цел на проекта е да се постигне по-добра конкурентоспособност в земеделието и увеличаване на доходите на хората в сектора.  Развитието на този вид услуги ще бъде в полза на производителите, те ще могат да излизат на международния пазар не само в Европейския съюз, но и извън него, каза ръководителят на Института за агростратегии и иновации Светлана Боянова.  \r\nЦифровизацията на селското стопанство има потенциала значително да подобри живота в селските райони и с това да увеличи тяхната атрактивност сред по-широка част от населението, което на местно ниво да разработва, внедрява и използва високи технологии. Посредством цифровите технологии и датчици за влага в почвата би могъл да се намали значително разходът на воден ресурс. Датчици биха могли и да откриват навреме заболявания по животните и да ги предотвратяват. Данните за предишни добиви могат да помогнат на земеделските стопани да планират и прогнозират бъдещите добиви от посевите, както и стойността на земята си. Стратегията за цифровизация на земеделието ще допринесе и за опазването на околната среда и климата.  \r\nБългария е сред първите страни в ЕС, които вървят в правилната посока – цифровизацията и ползите от това се виждат, каза председателят на УС на Националната асоциация на зърнопроизводителите Костадин Костадинов.  Университетите, IT компании и институти обединяват усилията си, за да се създаде нещо, което да е в помощ на всички земеделски производители. \r\nПредвижда се стратегията да бъде одобрена от Министерски съвет, за да може в идните години да се работи за цифровизирането на българското земеделие и селски райони.", "date": "2019.02.13", "title": "Стратегията за цифровизация на земеделието ще помогне на българските производители да управляват по-успешно стопанствата си"}
{"url": "http://www.focus-news.net/news/2019/02/13/2623177/montana-privedena-e-v-izpalnenie-prisadata-na-mazh-ubil-novorodenata-si-dashterya-v-selo-ignatovo.html", "text": "След решение на Върховния касационен съд влезе в сила присъда, с която В.Ангелов е признат за виновен за извършено от него престъпление по чл. 116, ал. 1, т. 3, пр. 4, т.4, пр. 2, т.5 и т. 9, вр. чл. 115 от НК. Това съобщиха от  Апелативна прокуратура - София . \r\nОсъденият Ангелов (на 34 години) от 2009 г. живеел на съпружески начала със С. Ц. първоначално в село Долни Цибър, а след това в село Игнатово, област Монтана. От съжителството имали две деца – на 7 и 4 години. През пролетта на 2015 г. жената разбрала, че е бременна. С мъжа си решили на никого да не споделят този факт, като промените във външния й вид обяснявали на близките с бъбречни проблеми.  \r\nВечерта на 22 юли 2015 г. Ангелов се прибрал в къщи и заварил жена му да ражда. Бебето се родило живо, плачещо и мърдащо крайниците си. Бащата изхвърлил пъпната връв, след което изнесъл новороденото момиченце в двора. Там го увил в дреха и го притиснал в областта на шията, след което усетил, че то спряло да се движи. Тогава В.Ангелов отишъл до външната тоалетна и го изхвърлил в нея.  \r\nКогато се върнал в къщата осъденият заварил жена си да лежи на пода в неконтактно състояние. Той я залял с вода, опитал се да й помогне, след което потърсил медицинска помощ на телефон за спешни случаи 112. С. . била приета в МБАЛ – Лом, където след проведени реанимационни мероприятия била стабилизирана. При извършения по-късно преглед, лекарите установили признаци на скорошно раждане.  \r\nОт заключението на съдебномедицинска експертиза на трупчето на новороденото е видно, че детето е било родено доносено и жизнеспособно, без външни и вътрешни аномалии.  \r\nВ.Ангелов е бил привлечен в качеството на обвиняем от Окръжна прокуратура – Монтана и в последствие е бил предаден на съд за убийство на новородената си дъщеря.  \r\nС влязла в сила присъда му е наложено наказание от седемнадесет години „лишаване от свобода“, при първоначален „строг“ режим на изтърпяване.  \r\nПрисъдата е окончателна и не подлежи на обжалване.", "date": "2019.02.13", "title": "Монтана: Приведена е в изпълнение присъдата на мъж, убил новородената си дъщеря в село Игнатово"}
{"url": "http://www.focus-news.net/news/2019/02/13/2623178/mvr-1350-peshehodtsi-sa-sanktsionirani-za-nespazvane-na-zakona-za-dvizhenie-po-patishtata.html", "text": "От 4 до 17 февруари в страната се провежда специализирана полицейска операция с акцент спазване на правилата за движение от страна на пешеходците. Това съобщиха от пресцентъра на  МВР . Според обобщените междинни данни, за времето от 4 до 10 февруари 1325 пешеходци са наказани от патрулите на Пътна полиция за неспазване на правилата за движение. Според Закона за движение по пътищата, пешеходците също са участници в движението по пътищата и към тях има разписани редица задължения, като пресичане само на обозначените за целта места, забрана да прескачат ограничителните пътни съоръжения и да се движат само по тротоара или банкета на пътното платно, ако няма тротоар.  \r\nСпециален акцент в операцията бе поставен върху възрастните, съпровождащи деца. Наказаните възрастни с деца са 25.  \r\nОсвен на пешеходците, специално внимание бе обърнато и на водачите, които са длъжни да дават предимство на придвижващите се пеш. Общо 248 водачи са наказани, защото са отнели предимството на пешеходец.  \r\nОперации като тази ще има през всеки месец от годината.", "date": "2019.02.13", "title": "МВР: 1350 пешеходци са санкционирани за неспазване на Закона за движение по пътищата"}
{"url": "http://www.focus-news.net/news/2019/02/13/2623172/pravnata-komisiya-reshi-v-sluchay-na-otmyana-na-reshenie-na-rayonnata-izbiratelna-komisiya-tya-da-mozhe-da-postanovyava-novo-s-obiknoveno-mnozinstvo.html", "text": "Правната комисия реши в случай на отмяна на решение на Районната избирателна комисия, тя да може да постановява ново с обикновено мнозинство, предаде репортер на  Агенция „Фокус“ . Предложението е внесено от депутата от ГЕРБ Анна Александрова между първо и второ четене на Изборния кодекс, като окончателното гласуване ще бъде в пленарна зала.  Комисията прие аналогично решение като това за Централната избирателна комисия (ЦИК). Съгласно текстовете: „когато за приемане на решение липсва необходимото мнозинство, се смята за налице решение за отхвърляне, което подлежи на обжалване по реда на кодекса. При отмяна на това решение районната избирателна комисия постановява ново, което се приема с мнозинство повече от половината от всички членове“.  \r\nДеница КИТАНОВА", "date": "2019.02.13", "title": "Правната комисия реши в случай на отмяна на решение на Районната избирателна комисия, тя да може да постановява ново с обикновено мнозинство"}
{"url": "http://www.focus-news.net/news/2019/02/13/2623180/lukashenko-kam-putin-belarus-nikoga-nyama-da-prodade-na-rusiya-losha-vodka-ili-meze.html", "text": "Минск никога няма да достави на Русия лоша водка или мезе, заяви президентът на Беларус Александър Лукашенко на преговорите с руския си колега Владимир Путин в Сочи, предава  РИА Новости . \r\n„Каквито и конфликти и скандали да има, трябва да помните, че ние никога няма да продадем на руснаците нито лоша водка, нито лошо мезе, това трябва да е ясно“, заяви Лукашенко, цитиран от руската агенция. \r\nПревод и редакция:", "date": "2019.02.13", "title": "Лукашенко към Путин: Беларус никога няма да продаде на Русия лоша водка или мезе"}
{"url": "http://www.focus-news.net/news/2019/02/13/2623181/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки навсякъде са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътяа Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.02.13", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/02/13/2623179/dots-d-r-atanas-mangarov-potvardeni-sa-dva-sluchaya-na-zarazeni-s-morbili-v-sofiya-37-godishna-zhena-i-3-godishno-dete.html", "text": "Потвърдени са два случая на заразени с морбили в София, 37-годишна жена и 3-годишно дете. При 37-годишната жена е потвърдено с генетичен тест, а детето е с клиника на класическо морбили. Това съобщи в интервю за  Агенция „Фокус“  доц. д-р Атанас Мангъров, началник на Първо Детско отделение към Специализирана болница за активно лечение по инфекциозни и паразитни болести (СБАЛИПБ) „Проф. Ив. Киров” и доцент към Катедрата по инфекциозни болести, паразитология и тропическа медицина. По думите му жената е настанена в Инфекциозната болница в София, а детето е в Първо детско отделение към Специализирана болница за активно лечение по инфекциозни и паразитни болести. „Състоянието на 3-годишното дете, което е в нашата болница, е много добро“, отбеляза доц. Мангъров. „То не е тежко болно, а просто има морбили. То е от огромната маса, при които заболяването протича доброкачествено и благоприятно“, отбеляза лекарят, като допълни, че в момента всичко е под контрол.  \r\nПо думите му това е вид шарка или инфекциозно заболяване, протичащо с обрив, температура, общо неразположение, отпадналост, сълзящи и зачервени очи, хрема и кашлица. „Обривът е специфичен, тъй като се разпространява отгоре надолу, като започва зад ушите, след това по лицето и обхваща цялото тяло. Той изчезва за около седмица и след което на мястото му остават хиперпигментации, които са тъмни петна“, каза още той, като подчерта, че петната изчезват след около месец. \r\nИрина ИВАНОВА Пълния текст на интервюто четете по-късно в „Мнение”", "date": "2019.02.13", "title": "Доц. д-р Атанас Мангъров: Потвърдени са два случая на заразени с морбили в София, 37-годишна жена и 3-годишно дете"}
{"url": "http://www.focus-news.net/news/2019/02/13/2623182/dots-d-r-atanas-mangarov-po-danni-na-ministerstvoto-na-zdraveopazvaneto-vaksinalnoto-pokritie-v-balgariya-e-nad-95.html", "text": "По данни на Министерството на здравеопазването ваксиналното покритие в България е над 95%. Това каза в  интервю за   Агенция „Фокус“  доц. д-р Атанас Мангъров, началник на Първо Детско отделение към Специализирана болница за активно лечение по инфекциозни и паразитни болести (СБАЛИПБ) „Проф. Ив. Киров” и доцент към Катедрата по инфекциозни болести, паразитология и тропическа медицина. „У нас ваксината срещу морбили е задължителна, което ще рече и безплатна“, заяви доц. д-р Атанас Мангъров. Той обясни, че тя се прави на 13-месечна и на 11-годишна възраст. „През последните години се положиха много усилия всички да бъдат ваксинирани, защото ние имахме голяма епидемия от морбили през 2009-2010 година“, отбеляза лекарят. Според него въпреки големите усилия за превенция, все още има пропуски.  \r\n„За тази година имаме заразени с морбили в България само тези два случая до момента. Миналата година мисля, че бяха около 13, а за 2017 година бяха 167 случая, като тогава едно 10-годишно дете почина в Пловдив. След епидемията през 2009-2010 година Министерството на здравеопазването и нашите власти поеха огромни усиля да имунизират населението, но от тогава минаха близо 10 години и за съжаление се натрупва контингент от неимунизирани, четящи интернет или са твърде диви, за да бъдат ваксинирани“, каза още той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.02.13", "title": "Доц. д-р Атанас Мангъров: По данни на Министерството на здравеопазването ваксиналното покритие в България е над 95%"}
{"url": "http://www.focus-news.net/news/2019/02/13/2623184/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-kalotina-dunav-most-1-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, „Калотина“, „Дунав мост 1“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата с Македония и Гърция трафикът е нормален на всички гранични контролно-пропускателни пунктове.", "date": "2019.02.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Калотина“, „Дунав мост 1“ и „Дунав мост 2“"}
{"url": "http://www.focus-news.net/news/2019/02/13/2623186/dots-d-r-atanas-mangarov-smartnostta-pri-morbili-e-11000-ako-imame-vaksina-nyama-kak-da-se-razboleem.html", "text": "Смъртността при морбили е 1:1000. Ако имаме ваксина, няма как да се разболеем. Това каза в интервю за  Агенция „Фокус“  доц. д-р Атанас Мангъров, началник на Първо Детско отделение към Специализирана болница за активно лечение по инфекциозни и паразитни болести (СБАЛИПБ) „Проф. Ив. Киров” и доцент към Катедрата по инфекциозни болести, паразитология и тропическа медицина. „При морбили, в огромната част от случаите заболяването протича леко - с обрив, с кашлица, с температура, сълзящи очи и общо неразположение, за около една седмица и малко“, каза доц. Мангъров.  \r\nПо думите му това е заболяване, което въздейства върху имунната система, като я потиска и за това в някои случаи може да се получат усложнения от страна на дихателната система и на мозъка. „През изминалата епидемия, която беше 2009-2010 година, в старината се разболяха 24 хил. и няколко стотин човека и имаше 24 деца, които починаха“, подчерта лекарят, като допълни, че ако имаме ваксина, няма как да се разболеем. \r\nИрина ИВАНОВА Пълния текст на интервюто четете по-късно в „Мнение”", "date": "2019.02.13", "title": "Доц. д-р Атанас Мангъров: Смъртността при морбили е 1:1000 - ако имаме ваксина, няма как да се разболеем"}
{"url": "http://www.focus-news.net/news/2019/02/13/2623185/ministar-temenuzhka-petkova-sled-broeni-dni-predstoi-da-zapochne-prouchvatelniyat-sondazh-na-kompaniyata-shell-v-blok-han-kubrat-v-cherno-more.html", "text": "След броени дни предстои да започне проучвателният сондаж на компанията „Shell“ в блок „Хан Кубрат“ в Черно море. Това каза министърът на енергетиката Теменужка Петкова по време на посещението си на сондажния кораб Noble Globetrotter II в град Бургас, предаде репортер на  Радио „Фокус“-Бургас . „И друг път съм имала възможност да споделя, че диверсификацията на източниците и маршрути за доставка на енергийни ресурси е основен приоритет на нашето правителство по отношение на развитие на енергийния сектор. А каква по-голяма диверсификация на енергийните ресурси от това да е налице местен добив“, заяви министърът на енергетиката. По думите й българското правителство вече 4-та поредна година концентрира своите усилия в това да изгражда липсващата енергийна инфраструктура и да развива пазара на природен газ.  \r\n„В тази връзка е и концепцията, която заедно с Европейската комисия разработихме за реализация на газоразпределителния център на територията на България. Предното проучване, което беше извършено, показва, че един от възможните източници за доставка на природен газ за газоразпределителния център би могъл да бъде именно местният добив в дълбоката част на морето“, уточни министър Петкова и добави, че в края на миналата година е направена актуализация на Енергийната стратегия на България. „Една от основните посоки, по която вървим, е модернизирането на пазара на природен газ, както и създаването на борса за търговия на природен газ. Към настоящия момент е извършена регистрация на дружеството, което ще оперира в борсата, а нашата дългосрочна визия предвижда в бъдеще до 49% от собствеността на тази борса да бъде предоставена на частни инвеститори, на големи индустриални консуматори и на дружества в областта на природния газ. Успехът на проучването в дълбоко Черно море, което компанията предстои да стартира, би дал възможност за осигуряване на ликвидност на българската борса за търговия с природен газ и в тази връзка ние виждаме още една възможност за сътрудничество“, допълни мистър Теменужка Петкова \r\nДеница ДИМИТРОВА", "date": "2019.02.13", "title": "Министър Теменужка Петкова: След броени дни предстои да започне проучвателният сондаж на компанията „Shell“ в блок „Хан Кубрат“ в Черно море"}
{"url": "http://www.focus-news.net/news/2019/02/13/2623183/rtk-kosovo-tachi-i-amerikanskiya-poslanik-v-prishtina-se-saglasiha-che-e-vazhno-da-se-premahnat-prepyatstviyata-pred-dialoga-s-belgrad.html", "text": "На проведена в сряда среща с посланика на САЩ в Прищина Филип Коснет президентът на Косово Хашим Тачи е заявил, че приятелството между двете страни е вечно и решаващо за постигането на стратегическите цели на Косово и неговата интеграция в евроатлантическите структури, предава  държавната „Радио и телевизия Косово“ (RTK) . \r\n„Косово и САЩ споделят общи ценности, принципи и цели. Нашата обща цел е да постигнем устойчив мир и стабилност в Косово и региона, като предпоставка за развитието и просперитета на страната ни. Постигането на окончателно всеобхватно мирно споразумение между Сърбия и Косово е от решаващо значение за мира“, заяви Тачи. \r\nДържавният глава и Коснет са се съгласили, че е важно да бъдат премахнати пречките за продължаването на диалога със Сърбия и постигането на мирно споразумение. \r\n„Партньорството и приятелските отношения със САЩ са от решаващо значение за Косово. Косово постигна толкова много благодарение на цялостната подкрепа на Съединените щати“, добави Тачи. \r\nПревод и редакция:", "date": "2019.02.13", "title": "RTK (Косово): Тачи и американския посланик в Прищина се съгласиха, че е важно да се премахнат препятствията пред диалога с Белград"}
{"url": "http://www.focus-news.net/news/2019/02/13/2623187/pregled-na-mezhdunarodnite-novini-do-18-chasa-agentsiya-fokus.html", "text": "На проведена в сряда среща с посланика на САЩ в Прищина Филип Коснет президентът на Косово Хашим Тачи е заявил, че приятелството между двете страни е вечно и решаващо за постигането на стратегическите цели на Косово и неговата интеграция в евроатлантическите структури, предава  държавната „Радио и телевизия Косово“ (RTK) . \r\n„Косово и САЩ споделят общи ценности, принципи и цели. Нашата обща цел е да постигнем устойчив мир и стабилност в Косово и региона, като предпоставка за развитието и просперитета на страната ни. Постигането на окончателно всеобхватно мирно споразумение между Сърбия и Косово е от решаващо значение за мира“, заяви Тачи. \r\nДържавният глава и Коснет са се съгласили, че е важно да бъдат премахнати пречките за продължаването на диалога със Сърбия и постигането на мирно споразумение. \r\n„Партньорството и приятелските отношения със САЩ са от решаващо значение за Косово. Косово постигна толкова много благодарение на цялостната подкрепа на Съединените щати“, добави Тачи. \r\n***  Турция ще проведе най-големите военноморски учения в историята на Републиката, съобщава  електронното издание на вестник Yeni Safak . \r\nМаневрите „Синя родина“ ще се състоят от 27 февруари до 8 март едновременно в турските региони в Черно и Егейско море и Източното Средиземноморие. \r\nВ предстоящите учения ще участват бойни и спомагателни кораби на турските въоръжени сили (ТВС), кораби за противовъздушна отбрана, крайбрежни войски, екипи на SAT и SAS, заедно със сухопътните войски, военновъздушните сили (ВВС) и бреговата охрана. \r\nНовите оръжия и системи, интегрирани в ТВС, също ще направят своя дебют на маневрите, които имат за цел да оптимизират и развият оперативната съвместимост между различните родове войски, както и да повишат бойната готовност на участващите единици. \r\n*** Премиерът на Косово Рамуш Харадинай поиска разбиране от американските съюзници на страната, за това, че Прищина отказва да отмени митата върху сръбските стоки, като обясни, че Белград се подиграва на Косово и той иска да бъде постигната окончателно всеобхватно споразумение със Сърбия преди вносните ставки да бъдат вдигнати, пише  електронното издание на прищинското издание Gazeta Express . \r\nПремиерът Харадинай, няколко министри от неговия кабинет и президентът Хашим Тачи проведоха неформална среща в един от ресторантите в Прищина късно във вторник, обезпокоени от писмо, което трима високопоставени американски служители изпратиха на косовските лидери, в което критикуват Прищина за това, че игнорира на съветите на Вашингтон за отмяна на 100-процентовите мита. Министър-председателят който се обърна към медиите след срещата, каза, че коалиционните партньори и президентът Тачи са обсъдили последните събития в страната. \r\n„По-рано имах среща с посланика на САЩ Филип Коснет, когото смятам за изтъкнат дипломат, и той беше много конкретен с молба Косово да отмени митата и представи писмо, изпратено от американски служители до институционалните лидери на Косово. Имах възможност да обясня на посланика, че наложените такси нямат нищо общо със САЩ или продължаването на диалога със Сърбия. Изморени сме от 20-годишен замразен конфликт и искаме той да бъде разрешен. Искаме всеобхватно споразумение“, каза Харадинай. \r\n„Аз съм за отмяна на митата, но само след като Сърбия признае Косово. Призовавам факторите в САЩ да разберат нашата позиция, защото не можем да се подчиним на Сърбия и да позволим на Белград да ни се подиграва с отмяна на признания, да ни се подиграва, когато не успяваме да влезем в Интерпол заради тяхното лобиране срещу присъединяването им и атаките срещу членове на семействата на служители на Косовските сили за сигурност“, обясни премиерът. \r\nМинистър-председателят каза, че разбира правилно всяко послание, идващо от САЩ, като отбеляза, че Вашингтон иска само да стабилизира региона. „Но ние сме в беда, време е да постигнем всеобхватно споразумение за взаимно признаване, включително споразумение за свободна търговия и подкрепям такава сделка. Това, което казах днес, е това, което мога да представя от името на онези, които ме избраха. Митата не трябва да се отменят, докато Сърбия не признае Косово“, подчерта Харадинай. Също така той призова всички политически партии да се обединят и да не позволят отмяна на ставките, докато Сърбия не признае независимостта на Косово. \r\n***  Индия е изпратила заявка за закупуване на 21 изтребителя МиГ-29, съобщи пред  РИА Новости  източник от системата за военно-техническо сътрудничество. \r\n„В момента се обсъждат условията“, уточнява събеседникът на агенцията. \r\nРешението на Делхи може да е свързано с това, че на индийските Военновъздушни сили (ВВС) не им стигат самолети от този клас на фона на възможните проблеми с доставката на френските Rafale и тяхната висока цена, е предположил източникът. \r\nРуската агенция припомня, че Москва и Делхи са стари партньори в сферата на отбраната и страните имат няколко големи съвместни продукта, а освен това сътрудничат по повече от 20 междуправителствени споразумения. Индийските Военноморски сили са окомплектовани с руско оборудване на 80%, а ВВС – на 70%. \r\nМиГ-29 е съветски и руски изтребител от четвърто поколение. Предназначен е за унищожаване на всякакви типове въздушни цели в прости и сложни метеорологични условия. \r\nДнес, в зависимост от комплекта и модификацията, стойността на машината може да достига до 25 милиона долара. \r\n*** •\tКакто вътрешните газопроводи на ЕС, така и тези от държави извън ЕС вече ще бъдат обхванати от правото на ЕС, включително правилата за конкуренцията;  \r\n•\tЯсни процедури за предоставяне на изключения от новите правила;  \r\n•\tСпоразумение с държава извън ЕС не може да доведе до забавяне на прилагането на тази директива;  \r\nНови правила, определящи ясна регулаторна рамка за експлоатация на газопроводи в рамките на ЕС и от държави извън ЕС, бяха предварително договорени между евродепутатите и държавите членки, съобщава  пресслужбата на Европейския парламент . \r\nОбновяване на правилата на ЕС за пазара на газ бе неофициално договорено във вторник вечерта. Изменените правила ще обхващат както вътрешните газопроводи на ЕС, така и всички газопроводи от страни извън ЕС, влизащи в Съюза, създавайки правна яснота за съществуващата и новата газова инфраструктура.  \r\nПравилото, което постановява, че собствеността на газопреносната инфраструктура трябва да бъде отделена от тази на газа, вече се прилага за тръбопроводите в ЕС. С новото законодателство това би било приложимо за всички газопроводи в ЕС като общо правило, дори когато те произхождат от страни извън Европейския съюз, с възможност за дерогации за съществуващи газопроводи и изключения за нови.  \r\nНови газопроводи от страни извън ЕС  \r\nНовите правила дават изключителна компетентност на ЕС, когато става въпрос за споразумения за нови газопроводи от държави извън ЕС. Държавата членка, в която се намира първата входна точка на газопровода, се консултира със съответната страна извън ЕС, преди да вземе решение за освобождаване, основано на правилата на ЕС. Комисията взема обвързващото решение дали да предостави освобождаването. Ако оценката на държавата членка се различава от тази на Комисията, върховенство ще има оценката на Комисията.  \r\nКомисията може също така да разреши на държава членка да започне преговори с държава извън ЕС, освен ако не прецени, че това е в противоречие с правото на ЕС или в ущърб на конкуренцията и сигурността на доставките. Преди да подпише такова споразумение, държавата членка уведомява Комисията за текста на споразумението и получава разрешение да го подпише.  \r\nЕвропейският парламент също така включи в текста разпоредба, че при никакви обстоятелства споразумение между държава членка и държава извън ЕС не води до забавяне на прилагането на тази директива. Държавите членки ще разполагат с девет месеца, за да приведат своето национално законодателство в съответствие с нея.  \r\nСъществуващи газопроводи от страни извън ЕС  \r\nПо отношение на дерогации за съществуващи тръбопроводи (свързани с тръбопроводи на ЕС преди влизането в сила на настоящата директива) държавата членка, в която се намира първата входна точка на тръбопровода, може да се отклони новите правила, при условие че тази дерогация не е в ущърб на конкуренцията в ЕС. Държавите членки могат да вземат решение за дерогация в рамките на една година след влизането в сила на директивата. Ако тръбопроводът е разположен на територията на повече от една държава членка, то първата се консултира с останалите, преди да предостави такава дерогация.  \r\nЦитат  \r\nСлед като споразумението беше постигнато, докладчикът Йежи Бузек (ЕНП, Полша) заяви: „Много хора искаха тези преговори да се провалят, тъй като без това споразумение правилата на ЕС не биха били приложими за газопроводи от страни извън ЕС. С днешната сделка всички бъдещи газопроводи от страни извън ЕС, включително „Северен поток 2“, ще трябва да спазват правилата на ЕС. Това винаги е била основната цел на Европейския парламент и аз съм доволен, че днес това е потвърдено в споразумението със Съвета.“  \r\nСледващи стъпки  \r\nПостигнатото споразумение трябва да бъде одобрено от Комисията по промишленост, изследвания и енергетика и от пленарната зала на ЕП, а също така и от Съвета на ЕС. Директивата ще влезе в сила 20 дни след публикуването ѝ в Официалния вестник на ЕС. \r\n***  Първата табела с „Добре дошли в Република Северна Македония“ се появи на ГКПП „Богородица“ на границата с Гърция, съобщава електронното издание на скопския вестник  „Вечер“ , като допълва, че поставянето й е наблюдавано от голям брой както местни, така и гръцки журналисти. \r\nВъв вторник вечерта влезе в сила Окончателното споразумение за разрешаване на различията, описани в Резолюции на Съвета за сигурност на ООН 817 (1993) и 845 (1993), прекратяване на валидността на Временното споразумение от 1995 г. и установяване стратегическо партньорство между страните, след което името на югозападната ни съседка официално стана Република Северна Македония. \r\nОт редакцията подчертават, че още същия ден са внесени промени и на официалната интернет страница на правителството в Скопие. \r\n***  Депутатите в парламента в Мадрид отхвърлиха проектобюджета за 2019 г. на министър-председателя Педро Санчес (ИСРП), което може да го принуди да обяви провеждането на предсрочни избори, предава  AFP . \r\nОбщо 191 депутати в 350-местния орган гласуваха в подкрепа на измененията, които да блокират предложения от Санчес бюджет. Сред тях са и каталунските сепаратисти, които подкрепят правителството на малцинството на Санчес, но процесът срещу 12-те обвиняеми за ролята им обявяването на независимостта на североизточния испански регион обтегна отношенията им. \r\n***  Министърът на отбраната на Северна Македония Радмила Шекеринска призна, че е била изпълнена с гордост, след като заема място на масата на НАТО за първи път, съобщава електронното издание на гръцкия вестник  Kathimerini . \r\nГоворейки пред репортери на срещата на министрите на отбраната на НАТО, Шекеринска заяви, че Северна Македония „е показала, че промяната е възможна, ако имате правилното политическо ръководство\". \r\nСъюзниците на НАТО подписаха ключов текст този месец, който стартира процеса на членство в страната. Новото име на малката балканска страна влезе в сила във вторник. Тя ще бъде приета като пълноправен член на Алианса в края на тази година или в началото на 2020 г., след като парламентите на стртаните-членки на НАТО одобрят протокола. Дотогава тя може да участва в срещи на западния отбранителен съюз като гост. \r\nГърция блокираше членството на Македония в продължение на десетилетия заради спора за името, припомня изданието. \r\n***  Държавният дълг на САЩ надхвърли рекордните за всички времена 22 трл. долара, провокирайки нова серия от предупреждения, че страната върви по неустойчива финансова пътека, която може да застраши икономическата сигурност на всеки гражданин на страната, съобщава  USA Today , най-тиражираният американски вестник.  \r\nДанните, представени от Министерството на финансите, показват увеличение на дълга с повече от 30 млрд. долара само за един месец. Бързите темпове на нарастването му са станали тенденция след приемането на пакета на президента Доналд Тръмп за намаляване на данъците и от усилията на Конгреса за увеличаване на разходите за вътрешни и военни програми.  \r\nНарастващият дълг ще се превърне в проблем за американците, защото с течение на времето може да доведе до нужда от повишаване лихвените проценти за потребителите и бизнеса. Това означава по-големи ставки за ипотеки, корпоративни облигации и други видове потребителски и бизнес заеми, обясняват от редакцията. \r\n***  Проектът за платформа за преговорите за нормализиране на двустранните отношения със Сърбия ще бъде представен за обсъждане от управляващите и опозиционните партии в Косово, предава  RTK . \r\nФатмир Лимай, съпредседател на националната делегация на Косово за преговорите със Сърбия, поясни, че окончателното решение за платформата ще бъде взето след консултации с лидерите. След обсъждане на евентуални предложения, делегацията ще гласува по платформата и ще я предаде на парламента в Прищина. \r\n***  Скопие и Атина са изпратили съвместно писмо до генералния секретар на ООН Антониу Гутериш, с което го информират за влизането в сила на Окончателното споразумение за разрешаване на различията, описани в Резолюции на Съвета за сигурност на ООН 817 (1993) и 845 (1993), прекратяване на валидността на Временното споразумение от 1995 г. и установяване стратегическо партньорство между страните, предава скопската телевизия  „Канал 5“ . \r\nОт Министерството на външните работи в Скопие уверяват, че за промяната на името ще бъдат информирани възможно най-скоро Секретариата на ООН, държавите-членки, държавите-наблюдатели на ООН, както и всички други международни организации. \r\nСлед получаване на вербалната нота от Гърция за ратификацията на Преспанското споразумение и Протокола за членство в НАТО, правителството в Скопие обяви във вторник, че официално започва прилагането на новото конституционно име Република Северна Македония.", "date": "2019.02.13", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/02/13/2623190/kyustendil-reka-eleshnitsa-pri-selo-vaksevo-e-s-vodno-kolichestvo-okolo-praga-za-visoki-vodi.html", "text": "Водните количества на реките в Западнобеломорски басейн са около и под праговете за средни води, единствено река Кюстендил при село Ваксево е с водно количество около прага за високи води, сочи справка на сайта на  Националния институт по метеорология и хидрология . През последното денонощие нивата на наблюдаваните реки са останали без съществени изменения. Регистрираните изменения на речните нива за водосбора на река Струма са в границите от -9 см до +5 см, а за водосбора на река Места от -12 см до +10 см. Днес и през следващите три дни речните нива в басейна ще се понижават или ще останат без съществени изменения. Водните количества на реките ще бъдат под праговете за внимание.", "date": "2019.02.13", "title": "Кюстендил: Река Елешница при село Ваксево е с водно количество около прага за високи води"}
{"url": "http://www.focus-news.net/news/2019/02/13/2623191/vechernji-listharvatiya-intsidentat-s-vaterpolistite-na-tsarvena-zvezda-nakara-hotelierite-v-split-da-se-obyavyat-v-podkrepa-na-srabskite-turisti.html", "text": "Инцидентът с ватерполистите на \"Цървена звезда\" в Сплит накара местните хотелиери да се обявят в подкрепа на сръбските туристи, пише  хърватския вестник \"Vechernji List\" , като се позовава на официално изявление на Туристическия съвет на Сплитско-Далматинската област.  \r\nСпоред туристическите работници от Сплит и Далмация броят на гостите от Сърбия непрекъснато расте като през 2018 г. е достигнал 170 000 души и е отбелязал ръст от 12 % спрямо предходната. \r\nВ разгара на сезона, когато сръбските туристи са били най-многобройни, не са били регистрирани никакви националистически провокации, нито нападения, както в случая със \"Звездашите\". \r\nЙошко Стела, директор на туристическата организация, смята че в района на Сплит живеят десетки хиляди хървати, които намират препитание в туризма, като леглата в частните квартири отдавна са надхвърлили 180 000.   \r\n\"Ние имаме великолепни домакини, които всяка година отварят врати за туристи от целия свят, включително и за тези от Сърбия.\"- заявява Стела. \r\nДанните на организацията показват, че през изминалата 2018 г. сръбските туристи са регистрирали 217 000 нощувки в хотели и къмпинги и 332 нощувки в частни квартири, където са били в най-тесен контакт с местните жители.   \r\nЗа пореден сезон сърбите са показали най-голямо предпочитание към полуостров Истрия, където са почивали над 37 000 сръбски туристи. \r\nЙошко Стела припомня, че именно Истрия е първото туристическо място, към което сърбите са се върнали след края на войната за наследството на Югославия, повече известна в Хърватия като война за независимост (1991-1995)  \r\n\"Обикновено се случва да има отделни гости, които не са доволни от една или друга услуга или от цялостното качество на почивката, но никога досега не съм чувал за подобно нещо и за такъв инцидент.\" - смята Стела \r\nСпоред него нападението срещу ватерполистите в никакъв случай не е добър маркетинг на хърватския туризъм, но то трябва да се разглежда като изолиран случай и от него да не се правят обобщаващи изводи. \r\nМеждувременно стана ясно, че двама от хулиганите, нападнали сръбския отбор, са оставени в ареста, а третият е пуснат на свобода.", "date": "2019.02.13", "title": "\"Vechernji List\"(Хърватия): Инцидентът с ватерполистите на \"Цървена звезда\" накара хотелиерите в Сплит да се обявят в подкрепа на сръбските туристи"}
{"url": "http://www.focus-news.net/news/2019/02/13/2623192/predstoyashti-sabitiya-v-stranata-za-14-fevruari-agentsiya-fokus.html", "text": "***   \r\nВ 10.10 часа пред Община Сухиндол държавният глава Румен Радев ще приеме строя на почетния караул, след което ще проведе среща с кмета инж. Пламен Чернев.  \r\nВ 11.00 часа на централния площад президентът ще поздрави гражданите по повод празника на града и празника на лозарите и винопроизводителите.  \r\nПо-късно през деня Румен Радев ще вземе участие и в традиционния ритуал по зарязване на лозята в местността Димчански завой. \r\n*** \r\nОт 09.00 часа ще започне пленарното заседание в Народното събрание. \r\n***   \r\nОт 09.00 часа в София Хотел Балкан българският комисар по цифрова икономика и цифрово общество Мария Габриел ще открие 14-ата Национална конференция по е-здравеопазване, на която ще представи действия на Европейската комисия, включително последното предложение за създаването на общ формат на медицинските досиета за целия ЕС. От 10.00 часа в София Тех парк Габриел ще даде началото на конференцията Cybersec 2019.  \r\n*** \r\nОт 09.30 часа V състав на Специализирания наказателен съд ще гледа делото за образуване и ръководене на организирана престъпна група спрямо Хованес М., Пламен Т., Мариян М., Пламен М., Димитър М., Андон С., Димитър К., Милен В., Олег К., Лиляна Р., Стефан Г., Павлина Г., Димитър А., Иван И., Божидар С., Тошко Т., Красимир П., Йордан П. \r\n*** \r\nОт 09.30 часа II състав на Софийски градски съд ще гледа делото срещу лекарите Явор Л., Елена В., Антоний Ф., Александър Ч., Владислав Х., Христо Ц., обвинени за смъртта на родилката Деяна Георгиева.  \r\n*** \r\nОт 10.00 часа ще започне заседанието на Столичния общински съвет. \r\n*** \r\nОт 10.00 часа XII състав на Специализирания наказателен съд ще гледа делото спрямо Павел М. за престъпление по служба. \r\n*** \r\nОт 10.00 часа VI състав на Специализирания наказателен съд ще гледа делото спрямо Петър Б., Дойчин Г., Станислав Ч. за образуване и ръководене на организирана престъпна група.   \r\n***   \r\nОт 10.00 часа на пазар „Сребърна“ в кв. „Лозенец“ ще се състои Празник на любовта и виното.  \r\n*** \r\nОт 10.30 часа в Интер експо център министърът на туризма Николина Ангелкова ще открие изложението Ваканция & Спа Експо. \r\n***   \r\nОт 11.00 часа в шатрата на социалната кухня на омбудсмана Мая Манолова, разположена в двора на софийския храм „Св. св. Кирил и Методий“, лекари от няколко столични болници ще извършат безплатно профилактични прегледи на социално слаби хора.  \r\n*** \r\nОт 11.00 часа Х състав на Специализирания наказателен съд ще гледа делото спрямо Цветелин Ц., Тихомир В., Пламен А., Емил И., Венцислав Г., Соня Х., Цветелина Д., Цецка Д. за образуване и ръководене на организирана престъпна група.   \r\n*** \r\nОт 11.00 часа XVII състав на Специализирания наказателен съд спрямо Гриша Г., Илия Т., Ангел Г. и Диляна Р. за образуване и ръководене на организирана престъпна група.   \r\n***   \r\nОт 11.00 часа в Националния пресклуб на БТА ще се състои пресконференция на Общност „Ново начало“ за глобален призив на ООН за действие относно световния проблем с наркотиците.  \r\n***   \r\nОт 11.30 часа в аула „Проф. Янко Добрев“ II-ра хирургия, УМБАЛ „Александровска“ ще се проведе експертна среща на тема: „Бариатричната хирургия – нов живот за хората със свръхтегло“. \r\n***   \r\nОт 14.00 до 18.00 часа в градинката пред Народния театър доброволци и младежи от БМЧК ще проведат информационна кампания как да се обичаме безопасно по повод Деня на влюбените. \r\n***   \r\nОт 14.30 часа в зала 456 в сградата на парламента на пл. „Княз Александър I“ 1 ще се проведе заседание на Комисията по политиките за българите в чужбина, на което ще бъдат обсъдени проблемите и предизвикателствата пред българската общност във Великобритания. \r\n***   \r\nОт 14.30 часа в сградата на 51 СУ „Елисавета Багряна“ управляващият орган на Оперативна програма \"Развитие на човешките ресурси\" организира Литературен конкурс под надслов \"Думи за обич\" в подкрепа на децата от социалните услуги. \r\n***   \r\nОт 17.00 часа в Американския център на Столична библиотека (пл. „Славейков“ 4А) започва нова лектория под надслов „Светът на физиката на живо“. \r\n***   \r\nОт 17.30 часа в зала „Панорама“ на Интер Експо Център ще се проведе презентация на Паралия Катерини като туристическа дестинация. \r\n***   \r\nОт 18.30 часа в Театър Азарян ще се играе „Кралят Елен” – трaгикомична театрална приказка в три действия по Карло Гоци. \r\n***   \r\nОт 18.30 часа в ОКИ „Красно село“ ще се играе спектакълът „Греховната любов на Зографа Захарий“.  \r\n***   \r\nОт 19.00 часа на сцената на кино „Люмиер Лидл“ ще се играе българска стендъп комедия с артистите от Комеди Клуб. \r\n***   \r\nОт 19.30 часа в Първо студио на БНР ще се проведе концертът „Големите гласове на България“.  \r\n***   \r\nОт 20.00 часа в Литературен клуб „Перото“ ще се проведе  \r\nс концерта: „P.I.F акустично. Малък концерт за големи влюбени и техните деца“. \r\n*** \r\nОт 11.00 до 13.00 часа в центъра на града ще бъде разположен мобилен кабинет за изследване за СПИН. \r\n***   \r\nВ 18.00 часа в Градската художествена галерия ще бъде подредена тематична изложба по повод Трифон Зарезан и Св. Валентин. \r\n***   \r\nОт 11.00 часа в зала „Петя Дубарова“ на културен център „Морско казино“ ще се проведе пресконференция на ръководството на ПП „Средна европейска класа“, коалиционен партньор на „Обединени патриоти“.  \r\n***   \r\nОт 18.30 часа в зала „Петя Дубарова“ на Културен център „Морско казино“ ще бъде представен филмът „Момичета с морски мечти“.  \r\n***   \r\nОт 09.30 часа в катедралния храм „Успение Богородично“ ще бъде отслужена света литургия по повод честването на 1150 г. от Успението на св. Кирил Славянобългарски. От 10.30 часа ще бъде отслужен тържествен благодарствен молебен, оглавен от Негово Светейшество Българският Патриарх и Софийски Митрополит Неофит. \r\n*** \r\nОт 11.00 часа в Зоопарка във Варна ще се проведе празник по повод Деня на влюбените. Всеки посетител ще получи малък подарък и ще чуе беседа за поведението на различните видове животни по време на размножителния им период. Гостите ще имат възможност лично да нахранят някои от бебетата, да присъстват на демонстрационно хранене на малките дългоноси мечета. \r\n*** \r\nОт 14.00 часа до 16.00 часа в офиса на ПП ГЕРБ на ул. „Георги Бенковски” №1 общинският съветник Пейчо Бюлбюлев ще приема граждани. \r\n***  \r\nОт 13.30 часа пред община Велико Търново ще се проведе информационна кампания на Градски ученически парламент и партньори за Деня на влюбените.  \r\n***  \r\nОт 16.30 часа пред МДТ „Константин Кисимов“ ще се проведе благотворителен базар за Деня на влюбените, организиран от БМЧК.  \r\n***  \r\nОт 18.00 часа в Изложбени зали „Рафаел в Михайлов“ ще бъде открита,,Арт Розалиада - живописен пир на виното 2019\" – международна изложба на преподаватели и студенти от висшите училища по изкуствата в България.  \r\n***  \r\nОт 18.00 часа в Клуб 7 ще се проведат Бързи сватби, “Вечер на желанията“ и парти с хитовете на Майкъл Джексън за Деня на влюбените, организатори – ГУП и Клуб 7. \r\n***  \r\nОт 19.00 часа в Клуб „Роял“ ще има тематично парти „Любов ли е“, организирано от БМЧК.    \r\n***  \r\nОт 19.00 часа от Панорамната  площадка на улица „Никола Пиколо“ ще може да се наблюдава промоционално излъчване на аудио-визуалния спектакъл „Царевград Търнов – звук и светлина“.  \r\n***   \r\nОт 11.00 часа на пл. „Николай Гяуров“ всички присъстващи и преминаващи ще бъдат почерпени с „любовни“ сладкиши и сгрявани с чаша червено вино. От 17.00 часа в голямата зала на Общински детски комплекс ще се състои благотворителен концерт за приятелството. \r\n***   \r\nОт 11.30 часа в лозовия масив между селата Гомотарци и Кошава кметът на Община Видин Огнян Ценков ще присъства на празника Трифон Зарезан. От 18.00 ч. ще бъде гост на тържеството за Деня на лозарите в с. Антимово.  \r\n***   \r\nОт 17.00 ч. в залата на Симфониета-Видин ще се проведе традиционният концерт-конкурс \"Песен на Свети Валентин\". Поздравление към участниците ще отправи заместник-кметът на Община Видин Венци Пасков. \r\n***   \r\nОт 11.00 часа в Кафе клуб КДК ще се проведе поетичен рецитал „Любов и вино“. \r\n***   \r\nОт 12.00 часа в двора на Етнографско-възрожденския комплекс „Свети Софроний Врачански” ще се чества празника Трифон Зарезан. Ще бъде представена и изложба на ритуални пити за празника, приготвени от самодейци на читалищата в общината. \r\n***   \r\nОт 17.00 часа в Голяма зала на ХГ „Иван Фунев“ ще бъде открита изложба живопис по повод 80 години от рождението на Петър Яков. \r\n***   \r\nОт 18.00 часа в Градската концертна зала ще се проведе музикалния спектакъл „That’s Amore“. \r\n***   \r\nОт 19.00 часа в Камерната зала на ДКТ ще се играе постановката „Гергьовден“ от Стеван Сремац. \r\n*** \r\nОт 11.00 часа в  НЧ „Пробуда-1904“ в кв. „Калтинец“ под надслов „Нека да е берекет“ ще се чества Трифон Зарезан. \r\n***  \r\nОт 14.00 часа в НЧ „Напредък-1869“ ще се проведе „Любов в думи“ – хиляда писма с послания –  организира Сдружение „Горнооряховски младежки парламент.  \r\n*** \r\nОт 11.00 часа в АЕМО „Старият Добрич“ ще бъдат обявени победителите в конкурса за най-добро домашно вино реколта 2018 година.  \r\n***   \r\nОт 11.00 часа в АЕМО „Стария Добрич“ с ритуала „Зарязване на лозата“ в града ще бъде отбелязан Трифон Зарезан. \r\n***   \r\nОт 11.00 часа до 13.00 часа пред офиса на ГЕРБ на бул. „25 септември“ №3 по повод Деня на влюбените Свети Валентин структурата на Младежи ГЕРБ-Добрич организира празнична фотосесия. \r\n*** \r\nОт 12.00 часа в НЧ „Христо Козлев-1883“ ще се състои възстановка на стари традиции по резитба и фолклорна програма- „Трифон шета по лозята“. \r\n*** \r\nОт 10.30 часа в село Грънчарово ще се проведе празник, посветен на Трифон Зарезан. \r\n*** \r\nОт 18.00 часа в заседателната зала на общината ще се проведе музикално-поетичен рецитал „Вино и Любов“. \r\n***   \r\nОт 11.00 часа в двора на музейния комплекс ще се проведе обичаят „зарязване на лоза“. Организатори на тържеството са община Каварна и Етнографският комплекс в града.  \r\n***   \r\nВ 14.30 часа в сладкарница в града ще се проведе инициативата „Безопасна любов и сладко изкушение“. \r\n***   \r\nОт 17.00 часа пред Дома на културата ще се проведе общоградски празник- Ден на винаря „Трифон Зарезан”.  \r\n***   \r\nОт 11.00 часа в читалище „Пробуда” ще се проведе традиционният конкурс за домашно вино „Трифон Зарезан”.  \r\n*** \r\nВ Исторически музей – Петрич ще бъде открита изложбата   „Съкровищата на Хераклея Синтика“. \r\n*** \r\nПразник на виното ще се проведе в местността „Хановете“ край село Ръждак. \r\n***   \r\nОт 14.30 часа в Двор на Кирилицата ще бъде отбелязан денят на Успението на  Равноапостолен Свети Кирил Славянобългарски – Покровителя на Европа.  \r\n*** \r\nОт 09.00 часа в Зала 1 на Апелативен съд ще се гледа делото на 45- годишния подсъдим с инициали Г. Г. Той обжалва присъда от 30 години лишаване от свобода заради убийството на съпругата му,  като деянието е извършено по особено мъчителен начин и с особена жестокост.   \r\n*** \r\nОт 09.30 часа в Зала 10 на Окръжен съд ще се гледа делото на подсъдимия Илия Ст. Срещу него са повдигнати обвинения за умишлено убийство на 71- годишния пенсионер, работил като научен сътрудник в Институт по растителни генетични ресурси гр. Садово. Убийството е извършено по особено мъчителен начин за убития и с особена жестокост. Подсъдимият е обвинен и в кражба на стойност 747,50 лева. \r\n*** \r\nОт 10.30 часа в междублоковото пространство на бул.”България” №41-43 кметът на район„Северен“ инж.Ральо Ралев ще открие новоизграден паркинг. \r\n*** \r\nОт 12.00 часа в Клиниката по детска хирургия на УМБАЛ „Свети Георги“ ще бъдат дарени пет високотехнологични апарати за вливане на разтвори. \r\n*** \r\nОт 16.30 до 18.00 часа в търговски център на ул. „Георги Странски“ №3 ще се проведе информационно-развлекателна кампания по повод  АНТИСПИН кампанията, организирана от БМЧК-Пловдив. \r\n***   \r\nОт 18.00 часа в читалище „Просвета 1888“ ще се проведе камерен концерт на Иван Петров и Джихе Лий - първа изява на дуото на българска сцена. \r\n***   \r\nОт 16.00 часа в ОУ „Христо Ботев“ в село Бата ще се проведе публично събитие  \r\nпо проект “Създаване на центрове за социално включване на маргинализирани общности на територията на Община Поморие”. \r\n***   \r\nОт 18.00 ч. в зала „Княз Александър I“ на Историческия музей ще бъде открита изложбата „Кремък, керамика, метал. Археологическите проучвания на Русенския музей“.  \r\n***   \r\nОт 12.30 до 14.30 часа РЗИ Сливен организира безплатно и анонимно консултиране и изследване на граждани за ХИВ с мобилен кабинет на бул. ”Цар Освободител”. \r\n***   \r\nОт 8.30 до 17.30 часа в РИМ –Стара Загора ще се проведе Музейно - образователна програма „Заветите на Апостола“ - специализирана беседа и занимателни игри. \r\n***   \r\nОт 10.30 до 13.30 часа в НЧ „Св. Климент Охридски – 1858“ ще се проведе музикално – танцов спектакъл „Вила се лоза винена“. \r\n***   \r\nОт 10.30 часа в IX ОУ „Веселин Ханчев” в 1 а клас ще се състои мултимедийна презентация „Кой е Левски“. Ще има и викторина и оцветяване на рисунки със сцени от живота на Дякона. \r\n***   \r\nОт 12.00 до 13.30 часа на пешеходната зона от южна страна на сградата на общината ще се проведе антиспин кампания под надслов „Моето здраве е мое право“. От 19.30 часа в Младежки дом ще бъде представена пиесата „Грабни любовта”. \r\n***   \r\nОт 16.30 часа в залата на ГПЧЕ ”Ромен Ролан” кметът Живко Тодоров и местният омбудсман Надежда Чакърова организират съвместна среща-разговор с младите хора на тема „От ученическия чин до днес“ \r\n***   \r\nОт 19.00 часа в Оперния театър ще се състои „Турандот“- опера от Джакомо Пучини. \r\n***   \r\nОт 11.00 часа кметът Любомир Христов е поканен да участва в ритуала по зарязване на лозята по случай празника Трифон Зарезан на лозята на Цанко Станчев.", "date": "2019.02.13", "title": "Предстоящи събития в страната за 14 февруари (Агенция „Фокус“)"}
{"url": "http://www.focus-news.net/news/2019/02/13/2623193/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nТемпературите са в интервала от – 5° до + 10°. \r\nВремето над страната е облачно. \r\nСлаб до умерен вятър духа в цялата страна. \r\nСлаб сняг вали в област Кърджали, както и в района на Картела /обл. Пазарджик/, Студенец /обл. Пловдив/, проход „Петрохан“. \r\nПътните настилки са предимно сухи, по усойните и планински райони частично заледени, обработени и проходими при зимни условия. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.05.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nДвижението по АМ \"Хемус\" в тунел \"Топли дол\" посока София се осъществява в една лента поради ремонтни дейности по пожароизвестяването на тунела. Затворена е активната лента. Движението се извършва в изпреварващата лента. Срок 14.02.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nДвижението по път I-8 Калотина – Драгоман от км 1+000 до км 14+000 се осъществява с повишено внимание поради измерване и сондиране. Срок до 14.02.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър-Ахелой от км 207+000 до км 212+000 се осъществява с повишено внимание поради ремонтни на асфалтовата настилка средната разделителна ивица. Участъкът е сигнализиран с пътни знаци. Скоростта е ограничена до 30 км. в час в зоната на асфалтирането. Срок до 25.02.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява с повишено внимание поради подмяна на ограничителни системи /мантинели/. Участъкът е сигнализиран с пътни знаци. Срок до 15.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nПът III-623: Движението по път III-623 Дупница – Бобов дол от км 0+000 до км 11+400 се осъществява с повишено внимание поради ремонти дейности на асфалтовата настилка. Срок до 15.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 15.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.13", "title": "Актуална пътна обстановка"}
{"url": "http://www.focus-news.net/news/2019/02/13/2623188/oblastniyat-upravitel-na-plovdiv-zdravko-dimitrov-neseriozno-e-da-se-govori-che-shte-premestim-tsiganite-ot-voyvodinovo-v-apartamenti-v-tsentara-na-plovdiv.html", "text": "Несериозно е да се говори, че ще преместим циганите от Войводиново в апартаменти в центъра на Пловдив. Това каза за  Радио „Фокус”-Пловдив  областният управител на Пловдив Здравко Димитров. По думите му това няма как да се случи, без да са спазени реда и закона, които са валидни за всички граждани. \r\nЗдравко Димитров обаче отбеляза, че действително в квартал „Столипиново” има много свободни общински апартаменти, тъй като никой от крайно нуждаещите се не иска да отиде да живее там. Жилищата са собственост на Община Пловдив. \r\nПрез следващата седмица на специална среща с институциите, която ще се проведе в Областната администрация, ще се обсъжда какво да бъде направено с хората във Войводиново, чиито незаконни къщи са съборени. „Те също са хора, нали”, заяви Димитров. „Ще ги събера, ще чуя и техните искания”, добави той. \r\nПовод за този коментар стана твърдение на Николай Бареков, че циганите от Войводиново ще бъдат преместени тихомълком от държавата в 50 безплатни апартамента в центъра на Пловдив. \r\nЦветана ТОНЧЕВА", "date": "2019.02.13", "title": "Областният управител на Пловдив Здравко Димитров: Несериозно е да се говори, че ще преместим циганите от Войводиново в апартаменти в центъра на Пловдив"}
{"url": "http://www.focus-news.net/news/2019/02/13/2623196/desislava-gogova-obshtina-petrich-prirodnata-zabelezhitelnost-chetirinadeset-chinara-se-namira-v-zemlishteto-na-selo-mendovo-na-plosht-3-dka.html", "text": "Природната забележителност „Четиринадесет чинара“ се намира в землището на село Мендово на площ 3 дка. Това каза за  Радио „Фокус“-Пирин  Десислава Гогова, експерт в отдел „Туризъм“ към Община Петрич. „Това са дървета с история и освен че работят безотказно като белите дробове на района, пазят спомени за отминали времена, съответни случки и герои. Тези дървета са толкова стари, че сигурно помнят и освобождението на Петрич и Петричкия инцидент, както Първата и Втората световни войни и Балканската война“, подчерта тя.  \r\nГогова допълни, че дърветата са обявени за природна забележителност на 22 декември 1983 година, с цел тяхното опазване. Тя уточни, че те са със средна височина 25 метра, среден диаметър 1,3 метра и са на възраст 400 години. По думите й на територията на природната забележителност се забраняват всякакви дейности като нараняване на стеблото, кастрене, чупене на клони и други, които биха довели до повреждане или унищожаване на вековните дървета. \r\nНатали СТЕФАНОВА", "date": "2019.02.13", "title": "Десислава Гогова, Община Петрич: Природната забележителност „Четиринадесет чинара“ се намира в землището на село Мендово на площ 3 дка"}
{"url": "http://www.focus-news.net/news/2019/02/13/2623197/kyustendil-trima-sa-kandidatite-za-podmyana-na-vodoprovoda-v-selo-samoranovo.html", "text": "Трима са кандидатите за подмяна на водопровода в село Самораново. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му общо трима кандидати са подали документи за участие в процедурата по избор на изпълнител за подмяна водопровода в село Самораново. В открито заседание днес, комисията с председател зам.-кметът на Община Дупница Олга Китанова е отворила предложенията на участниците. Фирмите-участници в трите обединения участват в надпреварата и за подмяна на водопровода в село Бистрица. Прогнозната стойност е 1 641 000 лева без ДДС. Селото регистрира 71% загуби на водата заради отдавна остарелия водопровод и средно 4,95 аварии на километър годишно. Прогнозния обхват на подмяната включва 4,05 километра. Комисията продължава работа и ще обяви на следващ етап второто си открито заседание, на което ще бъдат отворени ценовите оферти на кандидатите. \r\nВенцеслав ИЛЧЕВ", "date": "2019.02.13", "title": "Кюстендил: Трима са кандидатите за подмяна на водопровода в село Самораново"}
{"url": "http://www.focus-news.net/news/2019/02/13/2623199/veliko-tarnovo-predimno-mokri-sa-nastilkite-v-oblastta-trafikat-v-kraya-na-denya-e-intenziven.html", "text": "Свлачище затвори едната лента в участък от пътя между Твърдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 31 май, съобщиха за  Радио „Фокус“ – Велико Търново  от Областно пътно управление.  От там съветват водачите да карат внимателно и със съобразена скорост. Условията за пътуване в региона са нормални за сезона. Времето е предимно облачно. Настилките в града са предимно мокри, има и хлъзгави участъци. Трафикът в края на работния ден е интензивен. Допълнително въведени ограничения и нови затворени участъци в областта няма. Времето навсякъде е облачно. Отворен за движение на всички видове МПС е Проходът на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец - Средни колиби - Елена. Обходният  маршрут е през Дебелец - В.Търново - Лясковски кантон - Миндя - Елена и обратно. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма  -Сливовица - Горско Ново село - Джулюница - Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.02.13", "title": "Велико Търново: Предимно мокри са настилките в Областта, трафикът в края на деня е интензивен"}
{"url": "http://www.focus-news.net/news/2019/02/13/2623202/pazardzhik-30-semeyni-dvoyki-ot-peshtera-otpraznuvaha-zlatna-svatba-s-praznichno-tarzhestvo.html", "text": "30 семейни двойки, които през 2019 година ще отбележат Златна сватба, отпразнуваха половинвековния брачен юбилей заедно, на тържествен обяд в Пещера, съобщи за  Радио „Фокус“ – Пазарджик  Стоян Йовчев, експерт в Община Пещера. Общо 43 са златните семейства в общината през тази година и за тях в навечерието на 14-ти февруари Община Пещера и читалище „Развитие“ организираха традиционния празничен обяд. „Всяка двойка мина тържествено под звуците на Менделсоновия сватбен марш и цветна арка, образувана от танцьори от  „Славейче“. Семействата бяха поздравени от кмета на Община Пещера Николай Зайчев, който им пожела да бъдат заедно и на Диамантената си сватба. На дамите градоначалника подари по една роза, а кавалерите получиха златно сърце, което да им напомня за днешния ден и за причината, която ги е извела до златната сватба“, уточни Йовчев. Той допълни, че музикална наздравица за златните семейства вдигна и Христо Кидиков със специален празничен репертоар от незабравими песни. \r\nАлбена ЖИЛЕКОВА", "date": "2019.02.13", "title": "Пазарджик: 30 семейни двойки от Пещера отпразнуваха Златна сватба с празнично тържество"}
{"url": "http://www.focus-news.net/news/2019/02/13/2623201/d-r-kristiyan-kirilov-obshtinski-savet-svishtov-vsichki-meditsinski-ekipi-v-grada-shte-imat-panik-buton-s-koyto-da-signalizirat-pri-eventualni-problemi-ili-napadeniya.html", "text": "Всички медицински екипи в Свищов ще имат паник бутон, с който да сигнализират при евентуални проблеми или нападения. Решение за това е взето по време на среща за подобряване охраната в болничното заведение в града, съобщи за  Радио „Фокус“ – Велико  Търново д-р Кристиян Кирилов, председател на  Общински съвет (ОбС) – Свищов. Инициатор на работното заседание е била Окръжна прокуратура – Велико Търново. Целта е била да се обсъдят и набележат превантивни мерки за осигуряване безопасността на медицинския и немедицинския персонал. „Решихме всички медицински екипи да бъдат оборудвани с паник бутони, с които да могат във всеки един момент да сигнализират при някакъв проблем. Говоря за медицинския екип, за линейката и разбира се за Центъра, който е в болницата. Предвижда се и изграждане на допълнително видеонаблюдение, което ще допринесе за намаление, а защо не и за ликвидиране на инцидентите“, поясни д-р Кирилов. Той уточни, че в Свищов такива нападения са регистрирани в годините назад, но подчерта, че те са единични и не са били сериозни. На срещата е решено, че ще се работи и за предотвратяването на неконтролиран достъп на граждани до болничното заведение през входа на Спешна помощ. \r\nЛуиза ТРАНЧЕВА", "date": "2019.02.13", "title": "Д-р Кристиян Кирилов, Общински съвет – Свищов: Всички медицински екипи в града ще имат паник бутон, с който да сигнализират при евентуални проблеми или нападения"}
{"url": "http://www.focus-news.net/news/2019/02/13/2623195/insp-dimitar-nikolov-patna-politsiya-blagoevgrad-34-tezhki-patnotransportni-proizshestviya-sa-vazniknali-na-teritoriyata-na-oblastta-ot-nachaloto-na-2019-g.html", "text": "34 тежки пътнотранспортни произшествия са възникнали на територията на област Благоевград от началото на 2019 година. Това каза на брифинг инсп. Димитър Николов, началник на сектор „Пътна полиция“ при ОДМВР – Благоевград, предаде репортер на  Радио „Фокус“ – Пирин . По думите му при тях са загинали 3 души, а 51 са били ранени. „Запазва се тенденцията през зимните месеци обстановката да е по-тежка“, посочи инсп. Николов. По отношение на това колко са екипите на „Пътна полиция“, които работят на територията на Благоевград, той коментира, че за съжаление към момента от „Пътна полиция“ не разполагат с капацитета, който им се иска. „Градът се обслужва от 1 екип на „Пътна полиция“, в извънредни случаи - от 2“, подчерта инсп. Николов. Той отбеляза, че за мащаба на Благоевград този брой на екипите не е достатъчен, но все пак се прави всичко възможно с наличния ресурс. „Тъй като през последните години пътната безопасност е приоритет, за съжаление, заради броя на жертвите по пътя, надявам се, че това ще доведе до прецизиране на капацитета“, заяви инсп. Николов. \r\nЛивия НИНОВА", "date": "2019.02.13", "title": "Инсп. Димитър Николов, „Пътна полиция“ – Благоевград: 34 тежки пътнотранспортни произшествия са възникнали на територията на областта от началото на 2019 г."}
{"url": "http://www.focus-news.net/news/2019/02/13/2623198/telma-makedoniya-nato-pozhela-dobre-doshla-na-makedoniya-na-ministerskata-sreshta-v-bryuksel.html", "text": "Македония зае своето място в НАТО, но без право на глас, засега. Министърът на отбраната на страната Радмила Шекеринска в сряда за първи път представляваше страната на министерската среща на Алианса, където се присъедини към 29-те си колеги от страните-членки, предава  скопският телевизионен канал „Телма“ . \r\n„Позволете ми да започна като пожелая добре дошла на министъра на отбраната Радмила Шекеринска от Република Северна Македония. Наистина е голямо удоволствие, че сте тук и участвате за първи път като поканени на срещата на министрите на отбраната на НАТО. Добре дошли“, заяви генералният секретар на Алианса Столтенберг. \r\nВ рамките на министерската среща, Шекеринска и Столтенберг проведоха двустранни разговори, след която той каза, че му е приятно, че вече не трябва да се обръща към Македония с термина „вашата страна“. \r\n„Хубаво е да се знае, че повече няма да се обръщам с „вашата страна“, заради дългият и труден спор за името, а ще се обръщам с Република Северна Македония. Това е голям момент за всички нас“, подчерта генералният секретар на НАТО. \r\nТой отдаде заслуженото и на македонското правителство за направения прогрес и показаното лидерство, което е довело до поканата от НАТО за участие в министерската среща. \r\n„Видях как вчера се издига знамето на НАТО пред сградата на правителството в Северна Македония. Наистина очаквам деня, в който и ние ще направим същото, ще издигнем вашето знаме пред НАТО заедно с другите 29 знамена на страните-членки“, добави Столтенберг. \r\nШекеринска, от своя страна, благодари на генералния секретар за подкрепата му и помощта, която НАТО постоянно е оказвал на страната. \r\n„Това е доказателство, че политическата смелост се изплаща, че промени са възможни дори на Балканите, дори в такива времена. Също така доказва, че няма замразени проблеми, а само замразени решения. Показахме, че сме способни да намерим истинско решение и това е наградата, не само за мен, но и за моето правителство и нашия народ“, заяви политикът. \r\nПред Столтенберг тя е уверила, че страната твърдо ще продължи с действия и мерки за общата стабилност. За Шекеринска, премиерът на Македония е показал, че политиката на отворени врати на НАТО не са само думи. \r\nПревод и редакция:", "date": "2019.02.13", "title": "„Телма“ (Македония): НАТО пожела „добре дошла“ на Македония на министерската среща в Брюксел"}
{"url": "http://www.focus-news.net/news/2019/02/13/2623203/violeta-savova-profesionalna-gimnaziya-hranitelno-vkusovi-i-himichni-tehnologii-dupnitsa-23-vazpitanitsi-na-gimnaziyata-se-obuchavat-v-dualna-forma-na-obuchenie.html", "text": "23 възпитаници на Професионална гимназия „Хранително-вкусови и химични технологии“ – Дупница се обучават в дуална форма на обучение и то в една паралелка в училището. Това каза за  Радио „Фокус“ – Пирин  Виолета Савова, директор на училището.  По думите й от тази учебна година е съставена паралелката от този тип. „В паралелката учениците се обучават за професия „Лаборант“, посочи Виолета Савова. Директорът на гимназията отбеляза, че още на първо класиране желаещите са се записали и не е имало движение на ученици, както се случва често след първия етап. „Паралелката не е пълна, но според мен 23 деца са добре за един клас, за да може да се осъществява нормално учебния процес“, коментира Виолета Савова. Тя допълни, че дуалната форма на обучение може да бъде сравнена с формата на обучение още преди  15 – 20 години. „Дори аз самата и моите връстници сме ходили на практика в самите предприятия, което всъщност е важността на формата“, заяви тя и съобщи също, че по време на практиката в последните две години от обучението си учениците ще получават заплащане. „Този начин на обучение е изпробван и смятам, че ще бъде добър както за учениците, така и за работодателите“, уточни Виолета Савова. \r\nТя коментира, че по новия закон обучението е разделено на два етапа и уточни, че първият етап е до 10 клас включително, а вторият етап се осъществя през 11 и 12 клас. „След първия етап учениците, които са в дуална форма на обучение ще провеждат практиките си в реална работна среда“, допълни Виолета Савова. Директорът каза още, че това ще се случва в самите предприятия, а за тази практика учениците ще получават задължително възнаграждение. „За целта ще бъдат подписани договори между самите ученици и работодателите“, заяви Виолета Савова. По думите й възнаграждението ще бъде не по-малко от минималната работна заплата за страната. „Ако самите предприятия имат възможност, ще могат да предложат и по-високо заплащане на тези ученици“, коментира Виолета Савова. Тя уточни, че след три години ще се види как се случват нещата практиките при учениците, които са избрали дуалната форма на обучение. \r\nДенис НИКИФОРОВ", "date": "2019.02.13", "title": "Виолета Савова, Професионална гимназия „Хранително-вкусови и химични технологии“ – Дупница: 23 възпитаници на гимназията се обучават в дуална форма на обучение"}
{"url": "http://www.focus-news.net/news/2019/02/13/2623200/komisiyata-po-vatreshen-red-i-obshtestvena-sigurnost-othvarli-vetoto-na-prezidenta-varhu-zakona-za-lichnite-danni.html", "text": "Парламентарната комисия по вътрешен ред и обществена сигурност отхвърли ветото на президента Румен Радев върху ЗИД на Закона за личните данни, предаде репортер на  Агенция „Фокус“ . \r\nПо време на дискусията председателят на комисията и председател на ПГ на ГЕРБ Цветан Цветанов коментира, че Народното събрание не разглежда ветото на държавния глава като начин за конфронтация между институциите. \"Всички промени са направени осъзнато и с достатъчно добре информирани мотиви от всички членове на цялата работна група. Защитата на личните данни е ценност на демократичните общества така, както и свободата на словото\", посочи Цветанов. Той заяви още, че демократичните общества трябват да търсят баланс, а не нарушаването му, защото липсата на баланс може да създаде опасни прецеденти. \r\nЦветилена СИМЕОНОВА", "date": "2019.02.13", "title": "Комисията по вътрешен ред и обществена сигурност отхвърли ветото на президента върху Закона за личните данни"}
{"url": "http://www.focus-news.net/news/2019/02/13/2623206/varna-praznik-na-vinarite-lozarite-i-krachmarite-organizirat-vav-vetrino-na-14-fevruari.html", "text": "Празник на винарите, лозарите и кръчмарите за Трифон Зарезан ще се проведе на 14 февруари във Ветрино. Това съобщиха за  Радио „Фокус“ – Варна  от Общината. Празникът ще започне от 12 часа в пенсионерския клуб в селото. Той се организира съвместно с Народно читалище „Просвета – 1905“ и местна земеделска кооперация. В програмата са предвидени музика на живо и традиционни конкурси за най-добро домашно вино. \r\nДиана СТОЕВА", "date": "2019.02.13", "title": "Варна: Празник на винарите, лозарите и кръчмарите организират във Ветрино на 14 февруари"}
{"url": "http://www.focus-news.net/news/2019/02/13/2623208/shumen-predstavitelyat-na-darzhavata-v-zasedanieto-na-asotsiatsiyata-po-vik-othvarli-vsichki-predvideni-v-dnevniya-red-tochki.html", "text": "По трите точки от дневния ред на извънредното Общо събрание на Асоциацията по ВиК в област Шумен представящият позицията на държавата гласува с „не“, предаде репортер на  Радио „Фокус“ - Шумен . При гласуването на доклада от временната работна група, изготвила анализ и предложение за промени на договора за стопанисване, поддържане и експлоатация на ВиК системите и съоръженията и предоставяне на ВиК услуги, присъстващите представители на седем от десетте общини в региона гласуваха със „за“, докато областният управител проф. Стефан Желев обяви, че мандадът, който е получил от Министерството на регионалното развитие и благоустройството (МРРБ) в качеството си на председател на асоциацията да представи позицията на държавата е за неприемане на доклада. Аргументите на министерството са непълнота на предоставените материали от дневния ред, в това число подкрепяща становището на работната група документация относно изготвения анализ по договора между асоциация и Вик, както и на изпълнението на инвестиционната програма към него.  \r\nПроф. Желев обясни, че даденият му мандат не съвпада с личното му решение. „Общините са съгласни с анализа, а моята позиция е солидарна с мнението на общините“, заяви той. Държавата обаче притежава 35%, с което на практика има блокираща квота. С против, пак според мандата, даден от МРРБ гласува проф. Желев  по втора точка от дневния ред - за изпращане на предложение до Министерството на регионалното развитие и благоустройството за изменение на клаузи по договора за стопанисване, поддържане и експлоатация на ВиК системите и съоръженията и предоставяне на ВиК услуги и по трета точка - за изпращане на предложение до КЕВР за изменение на цената за услугата доставяне вода на потребителите. Мотивите на министерството относно искането за намаляване на цената на водата, са непредоставена, подкрепяща материалите от точка трета документация, представляваща обосновани доказателства, налагащи изготвяне на проект на предложение за намаляване на цената на услугата доставяне на вода. Областният управител Стефан Желев заяви, че въпреки всичко ще изпрати докладът, заедно с протокола от заседанието и позицията на кметовете на 10-те общини в региона, до МРРБ. \r\nИвелина ИВАНОВА", "date": "2019.02.13", "title": "Шумен: Представителят на държавата в заседанието на Асоциацията по ВиК отхвърли всички предвидени в дневния ред точки"}
{"url": "http://www.focus-news.net/news/2019/02/13/2623189/glavniyat-prokuror-sotir-tsatsarov-preporachvam-zakrivane-na-dabch-tay-kato-v-tozi-si-vid-generira-koruptsiya.html", "text": "Препоръчвам закриване на Държавната агенция за българите в чужбина (ДАБЧ), тъй като в този си вид тя генерира корупция. Това каза пред журналисти главният прокурор Сотир Цацаров след заседание на Временна анкетна комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани, предаде репортер на  Агенция „Фокус“ . \r\n„Разговаряхме основно по отношение на правната уредба, свързана с ДАБЧ и най-вече процедурите за издаване на удостоверение за произход, което се оказва и ключовият документ, който е в основата на самото разследване. Т.е. обсъдено бе самото разследване и на базата на информацията от него бяха посочени конкретни пропуски в правната уредба и бяха направени предложения от наша страна“, заяви Цацаров. Главният прокурор посочи, че според него уредбата на удостоверението за произход сама по себе си - услужливо фрагментарна и доразвита само с вътрешни актове, е основна предпоставка и генератор за корупция.  \r\n„Коментирахме и доколко българско гражданство е възможно да са получили лица, които имат криминални регистрации или регистрация в Интерпол и пр. Разпоредена е проверка от премиера Бойко Борисов на МВР и ДАНС, която е за пет години назад и обхваща не по-малко от 40 хил. деца. Тя ще изяснява дали съществуват случаи, при които българско гражданство е дадено на лица, които имат криминално минало“, посочи Цацаров. „Но ДАБЧ в този си вид и така конструирана генерира корупция. Тоест, това, което се е случило сега, ще се повтори при всички случаи. Дали ще се премахне или модифицира, това ще решат политиците. Дали тази агенция някому трябва чисто политически – пак ще решат те. Моето мнение е, че тази агенция в този вид е подобна на една друга агенция – „Автомобилна администрация“, която нереформирана през 6 месеца създава едни и същи проблеми. Ако аз трябва да решавам, бих предписал следната рецепта – закриване на ДАБЧ и създаване на изпълнителна агенция, която да е примерно към МВнР и която да има функция свързани само с културата, образованието и поддържане на българските общности в чужбина. Иначе се оказва, че човек с български произход, който има всички права да получи българско гражданство, трябва да премине през цялото стъпало, наречено ДАБЧ, и ако не влезе в схемата за плащания, да чака поне година, докато получи съответното свидетелство“, коментира Цацаров. \r\nЦветилена СИМЕОНОВА", "date": "2019.02.13", "title": "Главният прокурор Сотир Цацаров: Препоръчвам закриване на ДАБЧ, тъй като в този си вид генерира корупция"}
{"url": "http://www.focus-news.net/news/2019/02/13/2623209/blagoevgrad-prodalzhava-kulturnata-programa-na-obshtina-bansko-prez-mesets-fevruari.html", "text": "Продължава културната програма на Община Банско през месец февруари. Това съобщиха за  Радио „Фокус“-Пирин  от отдел „Култура“ към Община Банско. На 14 февруари в Посетителския информационен център ще бъде организирана музикално-поетична вечер „Огън от любов“. Началото е 17.30 часа.  \r\nНа 19 февруари в Музеен комплекс-Банско ще бъде отбелязана 146-ата годишнина от обесването на Васил Левски, а след това в 11.30 часа в Читалище „Никола Вапцаров“ се организира литературно четене с ученици от пети до осми клас от Средно училище „Неофит Рилски“ под надслов „Левски в българската литература“.  \r\nОт 21 до 23 февруари в Посетителски информационен център ще се проведе Зимна киномания „Snow cinema“, в която ще бъдат представени 10 филма за ски и сноуборд от Канада, Исландия, Австрия, Япония, Италия, Швейцария и Германия.  \r\nНа 26 февруари ще бъде поставен и краят на културната програма за месеца с една гостуваща постановка на Драматичен театър „Никола Вапцаров“-Благоевград, а именно „Момче и вятър“. Постановката ще бъде представена в 10.30 и 16.00 часа. \r\nНатали СТЕФАНОВА", "date": "2019.02.13", "title": "Благоевград: Продължава културната програма на Община Банско през месец февруари"}
{"url": "http://www.focus-news.net/news/2019/02/13/2623210/montana-edin-metar-snyag-e-natrupal-na-prohoda-petrohan.html", "text": "Един метър сняг е натрупал на прохода Петрохан, предаде репортер на  Агенция „Фокус“ . Температурата там достига до минус 10 градуса.", "date": "2019.02.13", "title": "Монтана: Един метър сняг е натрупал на прохода Петрохан"}
{"url": "http://www.focus-news.net/news/2019/02/13/2623212/gabrovo-patnite-nastilki-v-oblastta-sa-mokri-po-usoynite-i-planinski-rayoni-chastichno-zaledeni-no-obraboteni-i-prohodimi-pri-zimni-usloviya.html", "text": "Частично мокра, но обработена е пътната настилка в района на прохода Шипка. Снежната покривка е около 10 см. Това съобщи за  Радио „Фокус“ – Велико Търново  дежурният в Областно пътно – управление – Габрово. Там остава в сила забраната за товарни автомобили над 12 тона. Други въведени ограничения в областта няма. Времето е предимно облачно, без валежи. Пътните настилки са мокри, по усойните и планински райони – частично заледени, но обработени и проходими при зимни условия.  \r\nРемонтни дейности се извършват по пътя между Севлиево и село Драгановци в участъка от км 0+000 до км 14+600. Срокът за приключване на преасфалтирането в региона е 22 юни 2019 година. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да шофират с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.02.13", "title": "Габрово: Пътните настилки в областта са мокри, по усойните и планински райони – частично заледени, но обработени и проходими при зимни условия"}
{"url": "http://www.focus-news.net/news/2019/02/13/2623213/aktsenti-v-sutreshniya-blok-dobro-utro-balgariya-po-radio-fokus-na-14-fevruari.html", "text": "На 14 февруари е създаден Съюзът на артистите в България. За неговата дейност, за творчеството и любовта ще разговаряме в сутрешния блок  „Добро утро, България“  с Христо Мутафчиев, председател на организацията, актьор и общественик.  \r\nВ Парламентарната правна комисия дебатираха начина на приемане на промените в Изборния кодекс на второ четене. Комисията прие предложението на Анна Александрова от ГЕРБ и отхвърли тези на лидера на БСП Корнелия Нинова и група народни представители за публичен регистър на избирателите и актуализация на избирателните списъци, както и предложенията на ДПС за секциите извън страната - какви са аргументите, както и за другите решения на комисията, очаквайте коментара на Анна Александрова, депутат от ГЕРБ.  \r\nС мнозинство беше приет бюджетът на Община Каварна, повече подробности ще ни каже кметът Нина Ставрева. Тя ще ни информира и за предстоящата културна програма на Общината.  \r\nСъбитията, посветени на 146 години от гибелта на Васил Левски в Карлово, които се провеждат под патронажа на вицепрезидента Илияна Йотова, започнаха още на 11 февруари. Какво предстои, ще чуем от репортаж на колегата Мария Русева от  Радио „Фокус“-Пловдив . Тези и още теми - в сутрешния блок „Добро утро, България“ на   от 06.00 до 10.00 часа на 14 февруари , с водещ Елеонора Чолакова.", "date": "2019.02.13", "title": "Акценти в сутрешния блок „Добро утро, България“ по Радио „Фокус“ на 14 февруари"}
{"url": "http://www.focus-news.net/news/2019/02/13/2623214/burgas-dvizhenieto-v-oblastta-se-izvarshva-normalno.html", "text": "Движението в област Бургас се извършва нормално. Това съобщи за  Радио „Фокус“ – Бургас  дежурният в Областно пътно управление. Пътните настилки са сухи, освен в района на Малко Търново. \r\nИнтензивен е трафикът по централните улици на Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“. Такова е движението и по бургаските булеварди – „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.02.13", "title": "Бургас: Движението в областта се извършва нормално"}
{"url": "http://www.focus-news.net/news/2019/02/13/2623215/stara-zagora-damski-klub-organizira-blagotvoritelna-kampaniya-v-kazanlak-v-podkrepa-na-semeystva-s-reproduktivni-problemi.html", "text": "За трета поредна година Инър Уийл клуб организира благотворителна кампания „Дари живот! Помогни да затупти детско сърце“, в подкрепа на семейства от Казанлък с репродуктивни проблеми, каза за  Радио „Фокус”  Нели Колева, президент на клуба, мандат 208/2020 година. Тя поясни, че идеята за благотворителната инициатива е на акушер – гинеколога д-р Мария Георгиева, член на клуба, като целта е да бъде даден втори шанс на млади двойки от града да станат родители, подпомагайки Фонд „Инвитро“ към Община Казанлък. \r\nПървата кампания стартира през 2017 година. Тя е подкрепена от кмета Галина Стоянова. Събитието е подкрепено от институции, представители на бизнеса и граждани на Казанлък. „В резултат на събраните благотворителни средства до момента три от подкрепените от клуба семейства вече са станали родители на 4 здрави и прекрасни дечица. Част от сумите са в процес на планирано усвояване от избраните двойки и се надяваме през тази година да се поздравим с раждането на още деца”, каза Нели Колева.  \r\nСлавяна ГАЙДАРОВА", "date": "2019.02.13", "title": "Стара Загора: Дамски клуб организира благотворителна кампания в Казанлък в подкрепа на семейства с репродуктивни проблеми"}
{"url": "http://www.focus-news.net/news/2019/02/13/2623217/vidin-13-profilirani-i-18-profesionalni-paralelki-se-predvizhdat-za-uchebnata-2019-2020-g-v-oblastta.html", "text": "13 профилирани пи 18 професионални паралелки се предвиждат за учебната 2019-2020 г. във Видинска област. Това стана ясно на 85-то заседание на Комисията по заетостта към Областния съвет за развитие във Видин, на което бе представен, обсъдеб и съгласуван предложеният държавен план-прием за следващата учебна година, предаде репортер на  Радио „Фокус“ – Видин . Предложението е на Регионално управление на образованието – Видин за план-прием след завършено основно образование „Нова професия се предвижда в Професионална гимназия по туризъм „Михалаки Георгиев” гр. Видин – половин паралелка специалност „Производство на облекло от текстил“, а в Професионална гимназия по селско стопанство „Г. М. Димитров” гр. Дунавци, се предлага нова специалност „Производство на хляб и хлебни изделия“ в 2 паралелки – 1 дневна и 1 задочна форма на обучение“, запозна присъстващите Веселка Асенова, началник на Регинално управление на образованието. Според областният управител Албена Георгиева  представения план-прием е балансиран и съобразен с броя на учениците завършващи 7-ми клас „План приемът  е израз на добро сътрудничество между директорите на училищата от областта и заинтересованите институции. Постигнат е един разумен вариант на държавен план-прием“, каза Албена Георгиева. \r\nПо време на днешното заседание на Комисията по заетост се дискутираха също въпроси относно провеждането на предстоящото проучване на потребностите на работодателите от работна сила по Закона за насърчаване на заетостта, разработването на Областната и общинските стратегии за подкрепа на личностното развитие на децата и учениците от областта, както и на Областният и общинските планове за младежта. \r\nАнна ЛОЗАНОВА", "date": "2019.02.13", "title": "Видин: 13 профилирани  и 18 професионални паралелки се предвиждат за учебната 2019-2020 г. в областта"}
{"url": "http://www.focus-news.net/news/2019/02/13/2623211/aleksandar-vuchich-na-stranite-v-regiona-im-prechi-tova-che-sarbiya-e-po-silna.html", "text": "Президентът Александър Вучич заяви в сряда, че на страните в региона им пречи това, че Сърбия е по-силна, предава  електронното издание на македонския ежедневник „Вечер“ . \r\n„Защо те (медиите в региона) се радват на пропадането на Александър Вучич, защо съм им проблем? Какво съм направил против тях? Пречи им това, че Сърбия е по-силна“, подчерта сръбският държавен глава пред местната телевизия „Пинк“. \r\nТой заяви, че следи регионалните и световните медии и е забелязал, че откакто са започнали протестите в Белград, най-голяма подкрепа е дошла от Загреб, хърватските, прищинските и босненските медии. \r\nВ коментар за интервюто на бившия външен министър на Сърбия и председател на „Сръбската народна партия“ (СНП) Вук Йеремич пред „ТВ БиХ“, Вучич заяви, че е гледал малка част и тя е била „отвратителна за страната“. \r\n„Важно е, че от един лъжепатриот чуваме, че Сърбия е виновна за всички конфликти. Откакто съм тук, ние не сме имали никакви конфликти. Това е лична омраза и съжаление, че не може да бъде на мое място“, подчерта държавният глава. \r\nНа думите на Йеремич във въпросното интервю, че Вучич е по-лош от Слободан Милошевич, но не разполага със същата военна сила, иначе „сега би било още по-лошо“, сръбският президент припомни, че от военна гледна точка, в момента армията е двойно по-голяма от тогава. \r\n„Но аз просто искам да запазя мира и стабилността“, заключи Вучич. \r\nПревод и редакция:", "date": "2019.02.13", "title": "Александър Вучич: На страните в региона им пречи това, че Сърбия е по-силна"}
{"url": "http://www.focus-news.net/news/2019/02/13/2623194/zam-glavniyat-prokuror-ivan-geshev-kam-momenta-nyama-danni-politicheski-sili-da-sa-svarzani-s-protsesa-na-koruptsiya-v-dabch.html", "text": "Към момента няма доказателства за привличане на нови лица към наказателна отговорност в разследването на  Държавната агенция за българите в чужбина (ДАБЧ). Това каза пред журналисти зам. главният прокурор Иван след заседание на Временна анкетна комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани, предаде репортер на  Агенция „Фокус“ . „Това, което мога да кажа, е, че разследването е към финалната си фаза, има още няколко неща, които трябва да се свършат. Единственото затруднение, което обясних и на народните представители, е чисто от технически характер. Предвид огромния обем от веществени доказателствени средства, които трябва да се изготвят, и предвид многото случаи, по които работи ДАТО, която ги изготвя, има чисто техническо забавяне, без което не може да приключи делото“, обясни Гешев. Той посочи, че към момента няма данни политически сили да са свързани с процеса на корупция в ДАБЧ.  \r\nЦветилена СИМЕОНОВА", "date": "2019.02.13", "title": "Зам. главният прокурор Иван Гешев: Към момента няма данни политически сили да са свързани с процеса на корупция в ДАБЧ"}
{"url": "http://www.focus-news.net/news/2019/02/13/2623218/pazardzhik-natovaren-e-trafikat-po-glavnite-patishta-v-oblastta.html", "text": "Натоварен е трафикът по главните пътища в област Пазарджик, предаде репортер на  Радио „Фокус“ – Пазарджик . Полицейски патрул следи за спазване ограниченията на скоростта на ханче Септември на главен път Белово-Пазарджик-Пловдив. По пътя Пазарджик-Пловдив движението също е интензивно като полицейски патрул е разположен на изхода на областния град в посока Пловдив. Струпване на автомобили и колони се образуват в района на кръговите кръстовища на моста на река Марица. \r\nВаня НИКОЛОВА", "date": "2019.02.13", "title": "Пазарджик: Натоварен е трафикът по главните пътища в областта"}
{"url": "http://www.focus-news.net/news/2019/02/13/2623219/nimh-utre-v-planinskite-rayoni-shte-ima-slabi-valezhi-ot-snyag-maksimalnite-temperaturi-shte-da-mezhdu-4-i-9.html", "text": "През нощта и утре до обяд облачността ще е разкъсана, над много райони през нощта до ясно, преди обяд до слънчево. След обяд облачността ще се увеличава и вплътнява, но чак привечер на отделни места, главно в планинските райони, ще има слаби валежи от сняг. Атмосферното налягане след обяд ще се понижава, но ще остане по-високо от средното за месеца. Ще духа до умерен вятър от северозапад, в Източна България временно силен от север-североизток. Минималните температури ще са предимно между минус 4° и 1°, на места в котловините на Западна България – малко по-ниски; максималните ще са от 4° до 9°. Това съобщи за Агенция „Фокус“ дежурният синоптик  Евгения Егова в  Националния институт по метеорология и хидрология (НИМХ) .   \r\nПо Черноморието преди обяд ще има слънчеви часове, но по-късно през деня облачността ще се увеличава и вплътнява. Едва привечер на отделни места, главно по Северното Черноморие, ще превали слабо. Ще остане ветровито с умерен до силен вятър от север-североизток. Максималните температури ще са 6°-8°. Температурата на морската вода е 6°-7°. Вълнението на морето ще е 2-3 бала, в крайните южни райони до 4. \r\nНад планините преди обяд ще е предимно слънчево, но след обяд облачността ще се увеличава и вплътнява. Едва привечер, на отделни места, ще има слаби валежи от сняг. Ще духа силен вятър от север-североизток. Максималната температура на височина 1200 метра ще е около минус 2°, на 2000 метра – около минус 7°. \r\nВ петък в Източна България ще се задържи ветровито. Облачността ще бъде предимно значителна. Ще има и превалявания, предимно от сняг, повече в планините и планинските райони, но значителни количества не се очакват. Минималните температури ще са малко по-високи, дневните – слабо ще се понижат. През почивните дни вятърът и в източните райони ще отслабне. Ще придобие западна компонента, ще бъде предимно слаб. Облачността ще е разкъсана, в неделя ще намалее до предимно слънчево. Минималните температури ще са предимно между минус 4° и 1°, дневните - ще се повишават и в неделя максималните ще са между 7° и 12°.", "date": "2019.02.13", "title": "НИМХ: Утре в планинските райони, ще има слаби валежи от сняг, максималните температури ще да между 4° и 9°"}
{"url": "http://www.focus-news.net/news/2019/02/13/2623205/dimitar-lazarov-gerb-60-mln-evro-ima-v-smetkata-na-balgarski-advokat-prevedeni-ot-venetsuela.html", "text": "В момента, в сметката на български адвокат има 60 млн. евро, преведени от Венецуела. Това заяви в ефира на „Лице в лице” по  бТВ  председателят на Комисията за контрол над службите за сигурност Димитър Лазаров. Той коментира последната информация по случая, минути след края на закритото заседание на управляваната от него комисия, на която са били изслушани ръководителите на ДАНС, МВР, прокуратурата, разузнаването и военна информация. \r\n„В момента, в наличност са около 60 млн. евро, постъпили са в доверителна сметка на адвокат. Името не е споменато, не е необходимо. Не сме се интересували за името, защото разследването е в начален етап”, каза Лазаров и допълни, че лицето, което е получило парите има освен българско и чуждо гражданство. \r\nПо думите на Лазаров, банката е българска, оказано е съдействие от БНБ. „От Нова година насам няма движение. Доверителните сметки на адвокати и адвокатски дружества, обикновено са пари на клиенти, които стоят там и при необходимост се превеждат. Тепърва ДАНС ще установява какво е било движението на тези пари”, посочи председателят на Комисията за контрол над службите за сигурност. \r\n„Смущаващо е, че сумата е голяма. Като казваме постъпили са тук, това не означава, че са били предназначени да бъдат похарчени тук. Вероятно е било предназначено по някакъв начин да бъдат връщани обратно във Венецуела. Сигналът е дошъл по дипломатически път от партньорските служби”, заяви Лазаров. Той посочи, че основанието за превод е било закупуване на храна за хуманитарни нужди. „Вероятно тази сметка е една пощенска кутия, откъдето тези пари са били превеждани извън България”, допълни председателят на комисията. \r\nДимитър Лазаров коментира фактите и връзката между случаите „Гебрев” и „Скрипал”. „Април месец беше изяснено, че при вечеря на г-н Гебрев с негови чуждестранни партньори – поляци, беларуси, се почувствал недобре, започнал е да повръща и е закаран във ВМА. Първите съмнения са били за сърдечен проблем, след което е установено, че се касае за отравяне. Веднага е образувано дело, разпитан е г-н Гебрев, още докато е бил на легло. Разследващите са направили претърсване на мястото на вечерята, домът и офисът му. От експертизата стана ясно, че това вещество се разгражда много бързо – няколко часа, то не е с бавно действие, но ако не се установи до няколко дни, би имало летален край с признаци на сърдечен проблем”, каза Лазаров. \r\nПредседателят на Комисията за контрол над службите за сигурност каза още, че в кафето, намерено в жилището на Емилян Гебрев, са намерени проби от същото вещество, с което е бил отровен бизнесменът. Той допълни обаче, че количеството, което е било открито не би трябвало да предизвика тази реакция. „Публично известно е, че синът му след няколко дни има същите признаци с повръщане, управителят на фирмата също постъпва във ВМА. Когато изписват сина му и г-н Гебрев отива да го вземе дрехите от ВМА, той отново се е почувствал зле”, допълни Лазаров. \r\nЕкспертизата, назначена във Финландия и платена от Емилиян Гебрев, потвърждава химичния състав на едното вещество, другото е неидентифицирано. Това е и причината да има европейска заповед за разследване. \r\n„Новичок е изолиран в Англия заради случая „Скрипал”. Заключението на финландската лаборатория е, че откритото от тях вещество не попада в забранителния списък на силно отровни вещества”, допълни Лазаров.", "date": "2019.02.13", "title": "Димитър Лазаров, ГЕРБ: 60 млн. евро има в сметката на български адвокат, преведени от Венецуела"}
{"url": "http://www.focus-news.net/news/2019/02/13/2623220/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския граничен пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Не са въведени ограничения за движението на моторни превозни средства. \r\nВенцеслав ИЛЧЕВ", "date": "2019.02.13", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/02/13/2623207/ekspert-rusiya-pekin-se-dogovarya-s-huan-guaydo.html", "text": "Китайците решиха да се презастраховат и да защитят своите многомилиардни инвестиции във Венецуела, пише електронното издание на официозното руско списание   в материал, представен без редакторска намеса. \r\nКитай се тревожи за бъдещето на съвместните петролни проекти с Венецуела и за близо 20 милиарда долара, които Каракас му дължи. Резултат от тези тревоги станаха преговорите, които китайски дипломати водят с венецуелската опозиция във Вашингтон. \r\n„Китай признава увеличаващия се риск от смяна на режима и не иска да се окаже от грешната страна“, привежда Wall Street Journal коментара на Еван Елис, експерт във Военния колеж на армията на САЩ за отношенията между Китай и Латинска Америка. „В Пекин предпочитат стабилност, но разбират, че трябва да сложат яйца и в другата кошница“. \r\nОт Министерството на външните работи на Китай са съобщили на WSJ за проведените консултации и за желанието на Пекин неговите интереси да бъдат уважавани от двете страни в конфликта. По думите на представителя на външнополитическото ведомство на Китай Ген Шуан, „Пекин общува тясно с всички страни във Венецуела по най-разнообразни начини“. \r\n„Независимо от това, как ще се развият събитията“, подчерта той – „китайско-венецуелското сътрудничество остава неизменно“. \r\nХуан Гуайдо публично протегна маслинова клонка към Китай, като заяви, че Венецуела трябва да запази връзките си с най-големия в света вносител на нефт – Китай. \r\nНо не всичко в отношенията между венецуелската опозиция и Пекин е така гладко. През последните 12 години Венецуела е получила от Китай 50 милиарда долара под формата на кредити и трябва да ги изплаща чрез своето главно богатство – петрола. Според изчисленията на Министерството на търговията на Китай, в момента Каракас дължи на Пекин около 20 милиарда долара. \r\nЕстествено, в Китай искат да минимизират загубите по тези кредити. В момента страните водят преговори за удължаване на сроковете за връщане на парите, за да може временното правителство на Венецуела да има поне малко време да повдигне духа си. \r\nОще едно препятствие е това, че венецуелските законодатели не за първи път се опитват да направят прозрачни условията по китайските кредити, но не намират разбиране в Пекин. \r\nКакто и Китай, Москва публично подкрепи Николас Мадуро, но не изяви особено желание да помогне на неговото правителство с нови кредити. Прави впечатление и обстоятелството, че през последните години, докато над Венецуела се събираха облаците, нито Русия, нито Китай дадоха на Каракас големи кредити. \r\nНаскоро прессекретарят на Кремъл Дмитрий Песков заяви, че Москва е открита за диалог с Хуан Гуайдо. МВнР на Русия също нееднократно подчерта, че Москва се надява да запази сътрудничеството с Каракас независимо от това, как ще се развият събитията в латиноамериканската страна. \r\nВ момента Венецуела, отрязана чрез санкции от американските рафинерии, търси нови купувачи за венецуелския нефт. Като най-перспективен изглежда Индия. Според данните на WSJ, арабската компания за танкери Bahri е изпратила един от своите кораби във Венецуела, където той ще бъде натоварен с петрол, който трябва да достави в Индия. \r\nНа 11 февруари министърът на петролната промишленост на Венецуела Мануел Кеведо замина за Делхи, където преговаря за увеличаване на доставиките на нефт в Индия. Но ще му бъде трудно да постигне желания резултат, защото индийските власти са недоволни от това как работи Каракас и, конкретно, от това, че той вече няколко години отлага връщането на половин милиард долара, които Венецуела дължи на държавната нефтена компания ONGC Videsh Ltd. \r\nПроблеми за венецуелското правителство се появиха и с индийските фармацевтични компании, които по-рано бяха основните производители на лекарства за тази страна. Заради влошаването на икономическите и социалните условия, индийските фармацевти започнаха да прехвърлят производството в други държави. \r\nПревод и редакция:", "date": "2019.02.13", "title": "„Експерт“ (Русия): Пекин се договаря с Хуан Гуайдо"}
{"url": "http://www.focus-news.net/news/2019/02/13/2623222/ep-evrodeputatite-izrazyavat-zagrizhenost-za-otstaplenieto-po-otnoshenie-na-pravata-na-zhenite-v-nyakoi-darzhavi-chlenki.html", "text": "•\tЗагриженост относно нарастващото насилие, основано на пола в ЕС  \r\n•\tЗдравето и репродуктивните права на жените са се влошили в някои държави членки  \r\n•\tОрганизациите за правата на жените трябва да получат достъп до финансиране  \r\n•\tЕвродепутатите са обезпокоени от засилването на сексисткия и ЛГБТИ-фобски език на омразата в последно време  \r\nПарламентът изрази загрижеността си във връзка с нарушенията на правата на жените и равенството на половете в някои държави членки, в резолюция приета в сряда, съобщава  пресслужбата на Европейския парламент . \r\nВ настоящото десетилетие сме свидетели на видими и организирани нарушения срещу равенството на половете и правата на жените, включително в ЕС и особено в някои държави членки, гласи незаконодателната резолюция приета с 395 гласа „за“ срещу 157 гласа „против“ и 62 „въздържал се“.  \r\nЕвродепутатите отбелязват, че по своето естество, интензивност и въздействие враждебните реакции срещу правата на жените се различават сред държавите членки като в някои случаи остават на равнището на реториката, а в други се изразяват в конкретни мерки.  \r\nЕвродепутатите изразяват загриженост по отношение на много области като:  \r\n•\tНасилие, основано на пола, и домашно насилие: евродепутатите подчертават нарастващия брой на жените жертви на домашно насилие в ЕС и призовават Съвета изцяло да приложи Истанбулската конвенция и да подкрепи нейното ратифициране от държавите членки;  \r\n•\tДостъп до правосъдие: евродепутатите отбелязват, че жертвите на насилие, основано на пола, често имат органичен достъп до правосъдие и подходяща защита. Те призовават държавите членки да гарантират, че всички жертви ще получат правна помощ, отчитаща аспектите на пола, с цел да се сложи край на безнаказаността и да се подобри сигнализирането на подобни престъпления; \r\n•\tЗдраве и репродуктивни права на жените: евродепутатите изразяват загриженост от това, че противниците на репродуктивните права и самостоятелността на жените имат значително влияние върху националното законодателство и политики, като се стремят да налагат ограничения върху правата на жените и достъпа им до контрацепция и аборт. Те призовават Комисията да включи насърчаването и подобряването на сексуалното и репродуктивно здраве и права в следващата Стратегия за обществено здраве;  \r\n•\tДостъп до финансиране: Евродепутатите изразяват безпокойство относно намаляването на ресурсите, с които разполагат организациите за правата на жените и приютите за жени в много от държавите членки. Те призовават държавите членки да предоставят достатъчни финансови ресурси и настояват достъпът до тези средства да включва по-малко бюрокрация и да не бъде дискриминационен по отношение на целите и дейностите на организациите; \r\n•\tНПО: Евродепутатите посочват тенденцията в някои държави членки паралелно да се създават неправителствени организации, състоящи се от проправителствени лица. Те подчертават важността на наличието на критична, разнообразна и неправителствена среда за организациите за правата на жените и равенството между половете; и  \r\n•\tРеч на омразата: Парламентът изразява загриженост, че в последно време се засилва тази форма на насилие и особено сексистката и ЛГБТИ-фобската реч. Призовава членовете си да дадат пример като демонстрират политика на нетърпимост към подбуждащи към омраза сексистки изказвания по време на пленарните сесии, посредством изменение на Правилника за дейност на ЕП, който трябва да съдържа забрана за подобни изказвания.  \r\nВ заключение, по време на дебата във вторник евродепутатите отправиха въпрос към Комисията с искане за устен отговор и призоваха за развитието на кохерентен и всеобхватен план за постигането на равенство на половете и защита на равните права за жените, включително премахването на всички форми на насилие срещу жените.", "date": "2019.02.13", "title": "ЕП: Евродепутатите изразяват загриженост за отстъплението по отношение на правата на жените в някои държави членки"}
{"url": "http://www.focus-news.net/news/2019/02/13/2623221/montana-patishtata-v-oblastta-sa-prohodimi-pri-zimni-usloviya.html", "text": "Пътищата в областта са проходими при зимни условия. Това съобщиха за  Агенция „Фокус“   от пресцентъра на Агенция „Пътна инфраструктура“. До този момент няма затворени пътища. Пътищата се обработват и опесъчават. Проходими са при зимни условия. До момента няма информация за голяма снежна покривка.  \r\nТеодора ПАТРОНОВА", "date": "2019.02.13", "title": "Монтана: Пътищата в областта са проходими при зимни условия"}
{"url": "http://www.focus-news.net/news/2019/02/13/2623223/blagoevgrad-vremenno-e-ogranicheno-dvizhenieto-po-tretoklasen-pat-108-avtomagistrala-struma-selo-ribnik-za-mps-nad-12-t-poradi-remontni-deynosti.html", "text": "Временно е ограничено движението по третокласен път 108 автомагистрала „Струма“ – село Рибник за МПС над 12 т поради ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци за срок до 31 юли. В региона няма въведени други забрани за движение на леки и товарни автомобили. Повишена е опасността от падащи камъни има в Кресненското дефиле и в района на прохода Предел. Няма регистрирани сигнали за инциденти или за паднала скална маса на пътното платно. Няма новорегистрирани свлачища. Трафикът по автомагистрала „Струма“, главен път Е-79 и второкласен път –19 Симитли – Гоце Делчев е нормално натоварен. \r\nЛивия НИНОВА", "date": "2019.02.13", "title": "Благоевград: Временно е ограничено движението по третокласен път 108 автомагистрала „Струма“ – село Рибник за МПС над 12 т поради ремонтни дейности"}
{"url": "http://www.focus-news.net/news/2019/02/13/2623216/doklad-na-evropeyskiya-parlament-reshenieto-za-kosovo-e-po-dalech-ot-vsyakoga.html", "text": "В доклад за отношенията между Сърбия и Косово Европейският парламент оценява, че решението на сложните политически предизвикателства изглежда по-далеч от всякога, а противоположните възгледи остават силни. Документът на аналитичния отдел на Европейския парламент на тема „Отношения между Сърбия и Косово: конфронтация или нормализация“ гласи, че повече от 100 държави, включително 23 държави-членки на ЕС, са признали независимостта на Косово, но че \"пълно признаване\" в Косово и членството в повечето международни организации все още е далеч, предава  скопското електронно издание „Плюс инфо“ . \r\nКакто се казва в доклада, и Сърбия, и Косово искат да бъдат членове на ЕС, а Съюзът настоява Сърбия да нормализира отношенията си с Косово, преди да се присъедини. \r\nОт 2011 г., с посредничеството на ЕС, двете страни решиха някои технически проблеми, но недоразуменията възпрепятстваха нормалното ежедневно взаимодействие между тях в области като търговията, енергийните доставки и трансграничните пътувания, се казва в доклада. \r\nВ началните етапи на организираните от ЕС преговори между Сърбия и Косово, които започнаха през 2011 г., преговарящите се съсредоточиха върху практическите проблеми с надеждата за успех в решаването на тези проблеми, за да се изгради доверие и да се създадат условия за разрешаване на други трудни политически въпроси, като например автономията на косовските сърби. \r\nВ един момент изглеждаше, че този подход работи и бяха изготвени редица договорки, които завършиха с Брюкселското споразумение от 2013 г., а по-късно и със споразумението от 2015 г. за Общността на сръбските общини, се казва в доклада. \r\nОттогава обаче процесът е спрян, се казва в доклада, което подсказва, че страните са против дори когато става въпрос за технически въпроси като електропреносната мрежа или регистрационните номера на превозните средства. \r\n„Решението на сложните политически предизвикателства изглежда по-далеч от всякога, нито една от страните не е готова да направи отстъпки дори в замяна на членство в ЕС“, се казва в документа. \r\nОтбелязва се, че вариантът за корекция на границите, споменат през 2018 г., временно е създал надежди за евентуален напредък, но противопоставянето на вътрешната и международната опозиция на тази идея изглежда непреодолимо. \r\n„Въпреки че и Косово, и сръбските лидери признават, че трябва да продължат да говорят, няма признаци за готовност за компромис“, се оценява в доклада и се добавя още, че „въпреки увеличения натиск върху двете страни най-накрая да постигнат споразумение, което може отключи вратата за членство в ЕС, отношенията все още са напрегнати и в момента напредъка към нормализация е в застой“. \r\nАвторът на доклада посочва, че през 2015 г. Сърбия и Косово представиха четирите споразумения, сключени по време на преговорите с ЕС, като поражение за другата страна. Тогава премиерът Хашим Тачи каза, че Прищина всъщност е принудила Сърбия да признае Косово за независима държава, докато сръбският пратеник Марко Джурич отбеляза, че това е победа с 5:0 за Белград. \r\nПодобен извод бе направен и когато сръбският вътрешен министър Небойша Стефанович приветства отказа на Интерпол да приеме Косово през 2018 г., както и продължаващите преговори за евентуално признаване или непризнаване на Косово от трети страни. \r\n„Както Тачи, така и американската администрация са убедени, че през 2019 г. може да бъде постигнато всеобхватно споразумение. Въпреки това силните противоположни възгледи все още са налице и компромисите, необходими за постигането на споразумението, изглеждат малко вероятни“, заключва авторът на доклада. \r\nПревод и редакция:", "date": "2019.02.13", "title": "Доклад на Европейския парламент: Решението за Косово е по-далеч от всякога"}
{"url": "http://www.focus-news.net/news/2019/02/13/2623225/faktor-makedoniya-novi-kritichni-sluchai-s-morbili-natsionalnata-sistema-za-elektronno-nablyudenie-na-zdraveopazvaneto-e-na-stend-bay-rezhim.html", "text": "Три деца, заразени от морбили, са в критично състояние, информират здравните власти, предава  македонското електронно издание „Фактор“ . Министър Венко Филипче, цитиран от медията каза, че едно дете с церебрална парализа има тежко възпаление на белите дробове и се намира в Клиниката за инфекциозни болести. Други две деца, които се считат за критични, са хоспитализирани в Детската клиника. \r\nЧетири до пет случая на инфекция се получават ежедневно. Засега, с изключение на ускорената ваксинация, не се предлагат други мерки. \r\n„Над 6000 деца вече са ваксинирани. Надявам се, че същата динамика ще продължи и в следващия период ще имаме повече ваксинирани деца. Това е една от възможностите тази епидемия да приключи възможно най-скоро. Всички деца, които са неваксинирани, са изложени на изключително висок риск от болест на морбили“, казва Филипче. \r\nМеждувременно, поради разширяването на епидемията, всички прегледи, извършване за ранно здравно наблюдение се забавят.", "date": "2019.02.13", "title": "„Фактор“ (Македония): Нови критични случаи с морбили. Националната система за електронно наблюдение на здравеопазването е на  „стенд бай“ режим"}
{"url": "http://www.focus-news.net/news/2019/02/13/2623226/slavka-chakarova-kmet-prilaganeto-na-merkite-v-ozdravitelniya-plan-na-obshtina-chepelare-dovedoha-do-trayno-uvelichavane-na-sabaremostta-na-sobstvenite-prihodi-prez-poslednite-tri-godini.html", "text": "Кметът на Чепеларе представи отчет за дейността на общината за трите години от встъпването й в длъжност като кмет, предаде репортер на  Радио „Фокус“ – Смолян . Пред гражданите на общината, представители на местната администрация и журналисти тя заяви, че още при встъпването й в длъжност през ноември 2015 г е декларирала пред гражданите, че иска да управлява прозрачно и всичко, което се случва в общината да бъде достъпно за жителите й. „Още в началото на манадата направих първата пресконференция, на която ви запознах с финансовото състояние на Общината към 31 октомври 2015, което не беше никак добро. Сега нещата не са се променили кой знае колко много. Благодаря на целия екип на Общината, защото без тяхната помощ нямаше да може да се случат всички неща в община Чепеларе през 2016, 2017 и 2018 г.“, посочи Чакърова. \r\nТя започна отчета с предоставяне на информация за финансовото състояние на община Чепеларе. „Финансовата политика на общината се реализира чрез годишния бюджет, резултат от работата на Общинския съвет и общинската администрация. Икономическите показатели, които характеризират бюджета през 2016 и 2017 г. рефлектират в бюджета за 2018 г. Негативните показатели продължават. През 2018 общината беше изправена пред много предизвикателства като нарастващите потребности и очаквания на гражданите, като за реализацията им нарастват текущите разходи. Предоставят се по-качествени услуги, за които е необходимо финансиране“, отбеляза Чакърова. Тя припомни, че през 2016 г, с влизането в сила на промяната за публичните финанси, има шест показателя и при три нарушени показатели, общините влизат в оздравителен план. Още тогава община Чепеларе бе с такъв план. „Прилагането на мерките в оздравителния план доведоха да трайно увеличаване на събираемостта на собствените приходи през последните три години. Това бе едно от предизвикателствата и всички положиха усилия“, обясни Чакоръва. Тя отбеляза, че е имало много задължения към фирми, изпаднали в несъстояние и ликвидация или такива, които нямат имущество или пък имат дългове към държавата. „Тези фирми плащат дългове първо към държавата и в резултат на това за три години се трупат и лихви. Към 31 декември 2018 г просрочените вземания са 3 736 000 лв. въпреки усилията, които полагаме“, добави кметът на Чепеларе. \r\nЧакърова допълни, че през последните три години се увеличават приходите от туристическия данък в община Чепеларе, както и събираемостта на дължим данък от предходни години. Увеличава се и броят на нощувките през последните три години в Чепеларе, като според Чакърова, това се дължи на факта, че Общината участва във всички туристически борси и отделя, макар и скромни, средства за реклама. През последните години община Чепеларе е участвала и в Международни туристически борси в Москва и Истанбул. По думите на Чакърова, увеличеният брой на нощувките в общината се дължи и на факта, че от три години има богата културна програма, която също привлича туристи. \r\nНели ГЕРГЬОВСКА", "date": "2019.02.13", "title": "Славка Чакърова, кмет: Прилагането на мерките в оздравителния план на община Чепеларе доведоха до трайно увеличаване на събаремостта на собствените приходи през последните три години"}
{"url": "http://www.focus-news.net/news/2019/02/13/2623224/valeri-simeonov-obedineni-patrioti-gebrev-izmesti-rusiya-v-dostavkite-na-orazhie-v-nyakoi-darzhavi.html", "text": "Моят интерес по случая \"Гебрев\" датира от 2017 г., когато в качеството си на вицепремиер бях предприел действия, с които съм се показал като човек, който мисли за бизнеса в България. Това заяви в студиото на \"Още от деня\" по  БНТ  Валери Симеонов от \"Обединени патриоти\". \r\nСпоред Валери Симеонов проблемите на Гебрев датират още от времето, когато е пожелал да купи завод \"Дунарит\", тогава е извършено и отравянето срещу него. По думите му това е дружество, което е имало задължения от 90 млн. лв. спрямо КТБ. \r\nСпоред него с течение на годините случаят се усложнява, тъй като Гебрев измества руските доставки на боеприпаси в определени държави. Валери Симеонов даде Индия като конкретен пример за това. Именно тогава Емилиян Гебрев е потърсил контакт с Валери Симеонов. Причините, които посочи Симеонов - проблемите със замразяването на лицензите, с прокуратура и т.н. \r\n\"Първо дойде при мене. Това е нещо, което не е публично известно. Тогава той ми представи целия случай с неговите фирми. Той твърдеше, че има репресия на държавата спрямо него, не без известно основание. И най-вече поиска съдействие от мене, за да може една пратка - боеприпаси, предназначени за Индия и която беше на бургаското пристанище, да бъде размразена и да бъде изпратена, съгласно договора\", коментира Симеонов.", "date": "2019.02.13", "title": "Валери Симеонов, \"Обединени патриоти\": Гебрев измести Русия в доставките на оръжие в някои държави"}
{"url": "http://www.focus-news.net/news/2019/02/13/2623227/albena-ralcheva-ritualna-zala-varna-10-dvoyki-shte-se-venchayat-v-grada-na-praznika-na-vlyubenite-14-fevruari.html", "text": "10 двойки ще се венчаят във Варна на Празника на влюбените - 14 февруари. Това каза в интервю за  Радио „Фокус“ – Варна  Албена Ралчева, организатор на венчавки в Ритуална зала - Варна. Тя допълни, че от началото на 2019 година са се провели много повече сватбени ритуали в сравнение с миналата 2018 година. Стана ясно, че по повод утрешния празничен ден церемониите ще бъдат по-тържествени с музикален фон. „През седмицата най-предпочитани са по-кратките сватбени ритуали. През уикенда влюбените могат да избират между битов ритуал, който е по-пищен, по шумен и увличащ с фолклорни песни и танци и класически ритуал, с изпълнение на живо на трио, звучи Менделсон  и по-съвременни мелодии  като фон на цялото събитие“, заяви Албена Ралчева.  \r\nТя допълни, че има възможност и влюбените да се венчаят под украсена арка с изнесен ритуал в двора на Ритуална зала-Варна. Този сватбен ритуал  позволява присъствието на неограничен брой гости. „Бум на сватбите се очаква на 19 септември 2019 г. Този ден е предпочитан заради повтаряемостта на числата“, допълни Албена Ралчева. Стана ясно, че друга дата, на която се очаква да се венчаят много влюбени е 8 август 2019 г. „Вече има записани двойки за сватбени ритуали за тези дати през 2019 г., но има и влюбени, които искат непланирана сватба“, посочи Албена Ралчева. Тя допълни,че в Ритуална зала- Варна идват двойки, който желаят да се омъжат на момента, но за съжаление няма как да стане. „Когато си приготвят необходимите задължителни документи, при първа възможност ще бъдат оженени“, поясни организаторът на венчавки. Тя посочи, че всяка  една двойка е уникална, но по-запомнящи се са тези със смесен произход. „Все по-често организираме смесени бракове с представители на различни държави. Интересните двойки тепърва предстоят със старта на сватбен сезон 2019 г.“, каза още Албена Ралчева. \r\nСияна БУХЛАРСКА", "date": "2019.02.13", "title": "Албена Ралчева, Ритуална зала - Варна: 10 двойки ще се венчаят в града на Празника на влюбените - 14 февруари"}
{"url": "http://www.focus-news.net/news/2019/02/13/2623228/sitel-makedoniya-zoran-zaev-i-ali-ahmeti-shte-pregovaryat-za-konsensusen-kandidat-na-prezidentskite-izbori.html", "text": "На срещата между лидерите на коалиционните партньори Социалдемократическия съюз на Македония (СДСМ) и „Демократичния съюз за интеграция“ (ДСИ) Зоран Заев и Али Ахмети в близките дни трябва да се реши дали двете партии ще излязат с общ (консенсусен) кандидат на президентските избори. Това е решено на заседанието на Централния съвет на социалдемократическата партия във вторник вечерта, когато делегатите са преценили, че консенсусният кандидат е най-добрия вариант за вота на 21 април, предава  скопският телевизионен канал „Сител“ . \r\nКакто посочва медията, идеята е приемлива за ДСИ, от където разкриват, че Заев и Ахмети са се срещали и миналата седмица, но все още не са разговаряли за конкретни имена. \r\nСДСМ, освен от най-голямата албанска партия, ще търси подкрепа за консенсусен кандидат и от опозицията. \r\nКато резервен вариант, в случай, че не се постигне договорка, остава вътрешнопартийния процес за избиране на кандидати, който трябва да бъде финализиран на конгреса на социалдемократите на 3 март, отбелязва „Сител“. \r\nСлед двуседмично отлагане, във вторник СДСМ реши да не се провеждат предсрочни избори, както искаше ВМРО-ДПМНЕ. Ръководството на партията прецени, че не бива да рискува държавните интереси и реформите, с които се надява да получи дата за преговори за присъединяване към ЕС. \r\nЗа опозицията това е само оправдание за лошия рейтинг, който има управляващата партия. \r\nВъв ВМРО-ДПМНЕ са сигурни, че ще победят и на президентските избори. \r\nПревод и редакция:", "date": "2019.02.13", "title": "„Сител“ (Македония): Зоран Заев и Али Ахмети ще преговарят за консенсусен кандидат на президентските избори"}
{"url": "http://www.focus-news.net/news/2019/02/13/2623229/dots-d-r-vladimir-avramov-kurator-art-produktite-ot-staklo-sa-osnoven-aktsent-v-tazgodishnoto-izdanie-na-izlozhbata-art-rozaliada-2019-vav-veliko-tarnovo.html", "text": "Арт продуктите от стъкло са основен акцент в тазгодишното издание на изложбата „Арт Розалиада 2019“ във Велико Търново. Това каза в предаването „Царевргад Търнов – славата и величието на България“ на  Радио „Фокус“  един от кураторите на експозицията доц. д-р Владимир Аврамов. Той уточни, че това, което обединява всички над 130 творби, е изкуството. Освен това припомни и, че изложбата е свързана директно и индиректно с Празника на любовта и виното – 14 февруари. Целта й е да отключи личната емоционалност както на художниците, така и на посетителите.  \r\n„Това, което през тази година ни направи впечатление, е присъствието на арт продукти от стъкло.  Използвани са основно техниките „горещо стъкло“ и „витраж“. Всъщност, разсъждавайки върху особения аспект на представянето през тази година, отчитаме, че стъклото по някакъв начин имплицитно много добре се свързва с темата. То е релевантно както на понятието любов, така и на културния. Стъклото е дълбоко семантично и символично, свързано с любовта. Самата му същност е крехка и изящна. А от друга страна, то е и формалният носител и спътник на виното. От него се консумира, но и в него се съхранява. То е пазителя на духа, както се казва“, допълни доц. Владимир Аврамов. Освен това уточни и, че голяма част от творбите, които ще бъдат представени утре са от стъкло. Те са дело основно на български и румънски автори. \r\nЛуиза ТРАНЧЕВА", "date": "2019.02.13", "title": "Доц. д-р Владимир Аврамов, куратор: Арт продуктите от стъкло са основен акцент в тазгодишното издание на изложбата „Арт Розалиада 2019“ във Велико Търново"}
{"url": "http://www.focus-news.net/news/2019/02/13/2623230/varna-keniyski-i-ekvadorski-rozi-na-tsena-ot-3-do-5-lv-se-predlagat-za-14-fevruari-v-grada.html", "text": "Кенийски и еквадорски рози на цена от 3 до 5 лв. се предлагат за 14 февруари във Варна, показа репортерска проверка на  Радио „Фокус“ – Варна . Традиционно най-голямо търсене за празника има за червените рози, като цената варира според големината на чашката и дължината на дръжката. По-дребните рози от Кения могат да бъдат открити и на цена от 2-3 лв., еквадорските до 4 лв., а тези с най-голяма чашка могат да достигнат и цена от 5 лв. В някои цветарски магазини се предлагат и рози със специална украса под формата на боя, брокат и други, като тяхната цена достига 8 лв. за брой. Пролетните цветя също присъстват по цветарските магазини и щандове във Варна. Лалетата, които са доставени от Холандия, могат да бъдат закупени на цени от 1.50 до 2 лв.   \r\nЗа влюбените, които предпочитат саксийните цветя се предлагат и лалета с 5 броя луковици на цена от 5 лв. за саксия. Цената на зюмбюлите варира между 2.20 и 5 лв., минзухарите и ирисите са около 3 лв., а нарцисите в саксия също са 3 лв. Според търговците, хората продължават да търсят и саксийни цветя като азалии, бегонии и циклами, тъй като няма да ги притеснява дали цветето ще остане свежо докато бъде подарено, а и ще остане да запомня за празника за по-дълго време. Специалистите в цветарски магазин във Варна казаха, че от гледна точка на големината на букета, клиентите търсят богато аранжирани букети, една единствена роза или предпочитат дори само цветята на розата, за да ги използват като изненада. Търговци коментират, че са започнали подготовка за Деня на влюбените преди няколко дни, като вече имат аранжирани букети, саксии със сърчица, както и хартия специално за случая.  Много хора вече са посетили цветарските магазини с търсене на идеалното цвете за празника като сред клиентите са, както младежи, така и възрастни хора, казват варненските търговци. \r\nБояна АТАНАСОВА", "date": "2019.02.13", "title": "Варна: Кенийски и еквадорски рози на цена от 3 до 5 лв. се предлагат за 14 февруари в града"}
{"url": "http://www.focus-news.net/news/2019/02/13/2623231/predstoyashti-mezhdunarodni-sabitiya-za-14-fevruari-agentsiya-fokus.html", "text": "*** Тристранна среща на върха между Русия, Турция и Иран \r\n*** Търговски преговори между Китай и САЩ, на които ще участват американският търговски представител Робърт Лайтизър, министърът на финансите Стивън Мнучин и китайският вицепремиер Лиу Хе \r\n*** Конференция за Близкия Изток \r\n*** Очаква се британският парламент да гласува за стратегията на страната в случай на Брекзит без сделка \r\n***", "date": "2019.02.13", "title": "Предстоящи международни събития за 14 февруари ( Агенция „Фокус“ )"}
{"url": "http://www.focus-news.net/news/2019/02/13/2623232/veliko-tarnovo-dvanadesetgodishnata-preslava-petkova-ot-svishtov-vleze-v-kluba-na-uspelite-detsa-na-balgariya.html", "text": "Дванадесет годишната от Свищов Преслава Петкова е номинирана за „Успелите деца на България“ от СУ „Димитър Благоев“, съобщават от пресцентъра на  Община Свищов . Нейната сфера на изява е поп и рок пеене, а музикален ръководител ѝ е вокалният педагог Антоанета Георгиева от клуб за млади поп и рок изпълнители „Естрада“ – Свищов. \r\nПреслава е номинирана с пет от най-високите си постижения за 2018 година, като в предложението е подчертано, че тя участва с голям успех в олимпиади по математика, български език и литература, и английски език на общинско и областно ниво. \r\nЗаедно с други деца от клуб за млади поп и рок изпълнители „Естрада“ се включва в редица културни мероприятия, организирани от Община Свищов.", "date": "2019.02.13", "title": "Велико Търново: Дванадесетгодишната Преслава Петкова от Свищов влезе в Клуба на успелите деца на България"}
{"url": "http://www.focus-news.net/news/2019/02/13/2623234/slavka-chakarova-kmet-ot-2016-g-dosega-obshtina-chepelare-ne-e-poemala-novi-zadalzheniya.html", "text": "За трите години от 2016 досега, от встъпването ми в длъжност като кмет, община Чепеларе не е поемала нови задължения. Това заяви по време на отчета за дейността на общината през последните три години кметът на Чепеларе, Славка Чакърова, предаде репортер на  Радио „Фокус“ – Смолян . „Погашения по дългосрочни кредити на общината за този период са 862 000 лв. Ние бележим ръст на приходите, но плащаме задължения. Положили сме огромни усилия да вдигнем събираемостта и приходите, да накараме некоректните платци да платят и да им обясним, че не може да са така винаги, сключваме споразумения, търсим и принудителни начини за събиране“, поясни Чакърова. Тя допълни, че общо 461 са окомплектованите преписки на дела към частни и държавни съдебни изпълнители, като заведени 350 дела на стойност 577 538 лв. \r\nЧакърова изказа своята благодарност към Министерството на финансите за това, че е удължило срока за погасяване на временния безлихвен заем на общината. „Кредитът е взет в края на 2014 години и от близо 1,7 млн. лв. и със срок 1 година. Общински съвет одобри това и четири години рефинансираме кредита, но възможностите вече са изчерпани. От 2019 г общината няма да може да предоговори този кредит. Целевите средства за капиталови разходи които за 2019 г са 450 000 лв., ще бъдат удържани и прихващани за погасяване на кредита. За четири години общината ще бъде лишавана от целевите средства за капиталови разходи, за да се погаси този кредит“, обясни Чакърова. \r\nТя допълни, че през последните години са получили и средства от Междуведомствената комисия за възстановяване и подпомагане към МС. Получени са за реализиране на подпорни стени в Богутево, Чепеларе, Орехово, както и средства за възстановянане на мост в Павелско, разрушен от дъждове през 2012 г. \r\nЧакърова припомни, че през 2018 г. три пъти общината е обявила частично бедствено положение за село Забърдо заради свлачище и едно бедствено положение за община Чепеларе в края на юни. „Най-голямата щета от проливните дъждове беше изнасянето на общински горски път в района на долна лифтова станция. През зимата той е туристическа писта. Там се наложи много сериозно да погледнем на проблема, беше необходимо да отчетем размера на щетите, да поискаме оферти от фирми за възстановяване на щетите и да се предприемат аварийните дейности в кратко време. В резултат на много усилия и нерви бяха реализирани аварийни дейности в размер на около 117 000 лв. Благодарим  на министъра на вътрешните работи, че прие присърце проблема на общината и за 1 седмица средствата ни бяха одобрени като разходи за аварийни дейности и се разплатихме с фирмата в края на 2018 г.“, допълни Чакърова. \r\nТя обясни детайлно какви проекти и ремонти са реализирани във всяко населено място в община Чепеларе за последните три години. Сред тях са извършени ремонти на улици, водопроводи, подпорни стени, ремонти на училища и детски градини, направа на детски площадки и др. Чакърова припомни и проектите в Чепеларе в различни сфери. Сред тях са социалните проекти като топъл обяд в общината, в който са включени 485 потребители от всички насели места , проектът за личен асистент със 72 потребители, проектът „Шанс за по-добър живот в община Чепеларе“, по който са назначени на работа 36 трайно безработни хора, с ТЕЛК-ови решения и инвалиди. Чакърова припомни и за останалите проекти реализирани в общината през последната година, както и наградите, които общината е получила през годината основно в областта на туризма и приноса й в различни културни събития. \r\nНели ГЕРГЬОВСКА", "date": "2019.02.13", "title": "Славка Чакърова, кмет: От 2016 г досега община Чепеларе не е поемала нови задължения"}
{"url": "http://www.focus-news.net/news/2019/02/13/2623204/evgeniya-baneva-ostava-v-aresta.html", "text": "Евгения Банева остава в ареста. Това реши  Специализирания наказателен съд, предаде  Нова телевизия . Преди да започне заседанието Евгения Банева се оплака от потресаващи условия в килията й. „Условията в т.нар. „луксозен арест” на „Г.М. Димитров” са потресаващи и може да се получи интересно, ако ми позволят да си водя кампанията за евроизборите от килията, за да може да види обществеността в какви условия лежат арестантите в Р България, горд член на Европейския съюз\", каза Банева. \r\nТя коментира информацията, че е водела контакти с близки от килията. „Това е поредното нещо, което аз отнасям към предварително обявена за виновна. Защото на 28 декември при акция по намиране на телефона на моя съпруг, подобна акция наречена на арестантски жаргон „пълен тараш“ беше извършена и в моята килия. Нищо не беше открито. Пълният тараш беше последван от още два други пълни тараша няколко дни по-късно. По разпореждане на прокуратурата бях преместена в нова килия, където също бях подложена на около четири нови пълни тараша, някои, от които в стил „Рамбо“, заяви Банева. \r\nТя обясни, че при при обиска в килията ѝ нахълтали 6-7 души с метални детектори за откриване на непозволени предмети. По време на акцията се изважда всичко от помещението – дрехи, храни, „обзавеждане“. „Ако е имало нещо, което е трябвало да бъде намерено, да е било намерено. Иначе всички останали внушения намирам за абсолютна лъжа“, категорична бе съпругата на Николай Банев. \r\nПрокурорът Мария Дойчева заяви, че съгласно Наказателно-процесуалния кодекс обвиняемите лица нямат задължение да говорят истината и Банева се възползва от това. „Съдебно-компютърната експертиза е безусловен факт, нейните съобщенията с мъжа й също, разговорите с децата също, разговорите с представителите на руската страна също“, заяви Дойчева. Тя добави още, че искането на Банева за промяна на мярката й е поискана по общия ред, а не по здравословни причини. Прокурорът обясни още, че ако Банева поиска да води кампанията си от килията ще й бъде осигурен достъп и прокуратурата няма да й пречи. \r\nЗаседанието на Специализирания съд беше отложено с 1 час, заради искане на Банева и адвокатите ѝ да се запознаят с документацията по делото. Съдийският състав трябва да реши дали да измени мярката й от задържане под стража в по-лека.  \r\nОт 6 декември 2018 г., Евгения Банева и съпругът й Николай Банев, са в ареста по обвинение за участие в организирана престъпна група за данъчни и длъжностни престъпления и пране на пари. Банев вече поиска да излезе на свобода, но и първоинстанционният Наказателен съд, и Апелативният специализиран съд му отказаха. \r\nМеждувременно стана ясно, че Инициативен комитет е решил да издигне кандидатурата на Евгения Банева на евровота през май.", "date": "2019.02.13", "title": "Евгения Банева остава в ареста"}
{"url": "http://www.focus-news.net/news/2019/02/13/2623235/strana-ukrayna-shoumenat-vladimir-zelenskiy-prodalzhava-da-nabira-populyarnost-predi-prezidentskite-izbori-v-ukrayna.html", "text": "Кандидатът за президентът на Украйна, актьор и шоумен Владимир Зеленский се отдалечи още повече от конкурентите в предизборната гонка. Сред украинците, които са решили за кого ще гласуват, шоуменът получава 26,9%, съобщава  украинският портал Strana.ua , като се позовава на данни от изследването на Киевския международен институт по социология, провел анкета от 31 януари до 10 февруари с въпроса „Мнение и възгледи на населението на Украйна“. \r\nСлед него идва Петро Порошенко, със 17,7%, който изпреварва с малко Юлия Тимошенко (15,8%). Юрий Бойко се ползва с предпочитанията на 9,8%, Олег Ляшко на 6,6%, а Анатолий Гриценко на 6,1%. \r\nУкраинците обясняват симпатиите си към Зеленский с това, че той е човек извън действащата система и ново лице в политиката. Подобна гледна точка споделят 54,5% от неговите потенциални избиратели. \r\nОсвен това привържениците на шоумена харесват програмата му (политическата, а не телевизионната), в която е ключов пункт е идеята за народовластие чрез референдуми. \r\nНакрая, близо 30% вярват в честността на Зеленский и в неговата независимост от олигарсите. „Страна“ отбелязва, че, вероятно, до тях не са стигнали настойчивите слухове за връзките на Владимир с олигарха Игор Коломойски, а ако са стигнали, то те не са повярвали. \r\nПревод и редакция:", "date": "2019.02.13", "title": "„Страна“ (Украйна): Шоуменът Владимир Зеленский продължава да набира популярност преди президентските избори в Украйна"}
{"url": "http://www.focus-news.net/news/2019/02/13/2623237/stara-zagora-izlozhba-partnyorski-proekt-na-komisiyata-po-dosietata-i-darzhavna-agentsiya-arhivi-be-otkrita-v-kazanlak.html", "text": "Изложбата „Десталинизацията – дилемата на едно противоречиво десетилетие (1953-1964)” бе открита в Литературно-художествен музей „Чудомир” в Казанлък, предаде кореспондент на  Радио „Фокус” . В нея са показани малкоизвестни и неизползвани досега исторически документи. Чрез визуално и документално представяне на събитията от 50-те и 60-те години на 20 век са проследени вътрешните и международните аспекти на процеса, популярен с термина „десталинизация” не само в България, но и в страните от Източна Европа. \r\nВ изложбата са използвани документи и фотографии, съхранявани в Държавна агенция „Архиви” и Комисията по досиетата, кинокадри от Българската национална филмотека, сайта „Изгубената България”, както и от частни архиви на семействата Пауновски и Акьови, архивите на Радой Ралин, Веселин Байчев, Владимир Люцканов, Антоанета Бочурова и др. \r\nИзложбата е партньорски проект на Комисията по досиетата и Държавна агенция „Архиви”. \r\nСлавяна ГАЙДАРОВА", "date": "2019.02.13", "title": "Стара Загора: Изложба - партньорски проект на Комисията по досиетата и Държавна агенция „Архиви”, бе открита в Казанлък"}
{"url": "http://www.focus-news.net/news/2019/02/13/2623239/shumen-danachnata-kampaniya-v-obshtinata-startira-na-13-fevruari.html", "text": "Данъчната кампания по събиране на местните данъци и такси за 2019 г. започна от днес, 13 февруари. Това съобщиха от  Община Шумен . До 1 март собствениците на недвижими имоти ще получат по пощата съобщения за дължимите от тях суми за данък сгради, такса битови отпадъци и данък върху моторните превозни средства. Съобщенията ще бъдат разпратени до всяко данъчно задължено лице с размера на данъка за 2019 г. Начините за плащане, банковите сметки и телефони също ще бъдат посочени тях. Съгласно Закона за местните данъци и такси данъкът върху недвижимите имоти, таксата за битови отпадъци и данъкът върху моторните превозни средства се събират на две вноски. Първата – до 30 юни  и втората – до 31 октомври. Всички данъчнозадължени лица могат да платят своите задължения с 5 % отстъпка, ако внесат пълния размер в срок до 30 април. Проверка на задълженията може да се направи на интернет страницата на местната администрация чрез КИН /клиентски идентификационен номер/. Услугата за издаване на КИН е безплатна и се предоставя от общинската данъчна служба. През тази година има промяна на ставките за облагане на МПС поради изискванията на Закона за местните данъци и такси. За община Шумен не се налага предеклариране на моторните превозни средства, тъй като общинската администрация е извършила промените по служебен път. Въпреки това от данъчната служба препоръчват на собствениците на МПС да носят големия талон за справка при необходимост преди заплащане на задължението. Плащанията в брой стават на касите в отдел „Местни данъци и такси“ в сградата на общинската администрация на бул. „Славянски“ №17. Работното време е от 8.30 ч. до 18.30 ч. без прекъсване. За улеснение Община Шумен предлага и други начини за плащане, от които гражданите могат да се възползват: \r\n1.\tЧрез ПОС-терминал на касите на Общинската данъчна служба; \r\n2.\tВ брой на обособени пунктове на „Фаст Пей ХД” АД \r\n– гр. Шумен, бул. „Славянски” №17, етаж 1 в Центъра за информация и услуги, \r\n– обособени пунктове за обслужване на гражданите в цялата страна на „Фаст Пей ХД” АД – по градове с адрес и работно време на сайта на „Фаст Пей ХД” АД – fastpay.bg; \r\n3.\tВ брой в офисите на „Изипей” АД за обслужване на гражданите в цялата страна – по градове с адрес и работно време на сайта на www.easypay.bg; \r\n4.\t4. По Интернет чрез ePay.bg от регистрирани клиенти на „Изипей” АД с дебитни и кредитни карти – VISA и MasterCard; \r\n5.\t5. Чрез Интернешънъл Асет Банк АД – в офисите на банката и чрез сайта на банката  iabank.bg; \r\n6.\t6. Чрез клоновете на Български пощи ЕАД; \r\n7.\tЧрез банков превод по банковата сметка на Община Шумен в Интернешънъл Асет Банк АД София, клон Шумен BIC:IABGBGSF, БАНКОВА СМЕТКА:BG 85 IABG 7477 8400 5867 00.", "date": "2019.02.13", "title": "Шумен: Данъчната кампания в общината стартира на 13 февруари"}
{"url": "http://www.focus-news.net/news/2019/02/13/2623241/ivan-petrov-im-petrich-izlozhbata-sakrovishtata-na-herakleya-sintika-shte-pokazhe-na-posetitelite-che-sakrovishtata-ne-sa-samo-predmeti-izraboteni-ot-zlato-srebro-ili-skapotsenni-kamani.html", "text": "Изложбата „Съкровищата на Хераклея Синтика“ ще покаже на посетителите, че „съкровищата“ не са само предмети, изработени от злато, сребро или скъпоценни камъни. Това каза за  Радио „Фокус“ – Пирин  Иван Петров, уредник в Исторически музей – Петрич. По думите му с 12-те постера, които ще бъдат представени в музея по повод Деня на българският археолог, който се отбелязва на 14 февруари, на зрителя ще бъде показано, че съкровищата могат да бъдат и друг вид, а именно изящните архитектурни паметници. „Така например е прекрасната късноримска гражданска базилика, в която между другото е експонирана и откритата миналата година статуя на магистрат, раннохристиянска базилика, която е и най-старият сигурно датиран християнски храм на територията на цяла Югозападна България; разкритият през 2018 година форум на Хераклея Синтика и откритите на място финни коринтски капители, и водостоци със скулптурирани лъвски глави“, каза още Петров. Той добави, че в постерите са представени ѝ уникални теракотени маски от II-III век използвани от актьорите по време на игра на сцената на театъра; много интересни глинени лампи с човешки изображения, повлияни от местните производители на теракотени маски и фигури; скулптурната пластика, където най-силно е застъпен култът към Артемида и Херакъл; откритите през миналата година статуя на Тиберий Клавдий Бакхий от 1-2 век както и женска глава на статуя, вероятно синхронна на мъжката статуя. „Включени са и интересни екземпляри от монетната циркулация в Хераклея Синтика, като акцент е откритата бронзова монета, която е сечена от собствена монетарница в града. Не на последно място е и откритата през 2017 година римска златна верижка от 4 век, която най-вероятно е дело на майстори работили в самия Рим. Като цяло посланието към гостите и посетителите на изложбата е, че не всички съкровища са изработени от благороден метал“, подчерта Петров. \r\nЛивия НИНОВА", "date": "2019.02.13", "title": "Иван Петров, ИМ – Петрич: Изложбата „Съкровищата на Хераклея Синтика“ ще покаже на посетителите, че „съкровищата“ не са само предмети, изработени от злато, сребро или скъпоценни камъни"}
{"url": "http://www.focus-news.net/news/2019/02/13/2623236/dans-proveryava-balgarski-bankovi-smetki-s-parichni-prevodi-ot-darzhavnata-petrolna-kompaniya-na-venetsuela-obzor.html", "text": "Големи по размер парични преводи от Държавната петролна компания на Венецуела са минавали през банкови сметки в България и част от средствата са напускали страната ни с вероятно неистински основания. Това стана ясно след среща в Министерския съвет между премиера Бойко Борисов, главния прокурор Сотир Цацаров, началника на ДАНС Димитър Георгиев и американския посланик Ерик Рубин. \r\nГлавният прокурор Сотир Цацаров коментира, че информацията за това е получена от САЩ. „По първоначални данни става дума за сметки, които са открити по редовен път в тази банка – т.е. подозренията не са свързани със самата банка. Но в банката се извършва пълен мониторинг и пълна проверка от страна на ДАНС“, заяви Цацаров и посочи, че има пълно съдействие и от БНБ. В резултат от проверките у нас ще започне досъдебно производство за пране на пари. ДАНС работи по случая. Агенцията започва пълен мониторинг и пълна проверка на банката. „Взети са мерки остатъчните средства, които не са в малък размер, да се поставят под пълен контрол. Преводи от сметките няма да се допускат”, подчерта Цацаров. От своя страна, директорът на ДАНС Димитър Георгиев съобщи, че става дума за преводи в размер на милиони евро. \r\nГлавният прокурор посочи, че титулярът на сметката е лице с много гражданства, включително и българско. „Лицето е регистрирано и като адвокат, а по реда на закона за адвокатурата адвокатът има право да открива доверителни сметки, в които се съхраняват сметки за негови клиенти. В конкретния случай е използвана точно така сметка, за да бъдат открити доверителни сметки, по които да постъпват пари от Венецуела и от тях да бъдат правени преводи на различни основания, нямащи нищо общо с адвокатската дейност към банки на други страни. ДАНС работи в момента и по това да бъде извършена проверка в мащабите на цялата банкова система по отношение на това, извършвани ли са и други преводи, тъй като информацията, която е получена от САЩ, в конкретния случай касае конкретната банка. Но сме задължени да проверим и всички останали банки за преводи от Венецуела и след това за преводи от български банки отвън“, обясни Цацаров. Той посочи, че най-вероятно става дума за целенасочен механизъм за изнасяне на парични средства.  \r\nВсичко това потвърждава разкритията на венецуелския опозиционен депутат Карлос Папарони от преди няколко дни, според който България е участвала в схема за изнасяне на държавни активи от Венецуела. \r\nАмериканският посланик в България Ерик Рубин обясни, че американското правителство работи в сътрудничество със страни от ЕС, за да гарантира, че богатството на народа на Венецуела няма да бъде откраднато. \r\nМинистърът на вътрешните работи Младен Маринов заяви на изслушване на заседание на парламентарната комисия по вътрешна сигурност и обществен ред, че до момента няма обявени за издирване лица по случая с паричните преводи от Венецуела, тъй като проверката продължава. „Намерената голяма сума пари от Венецуела от една страна представлява банкова тайна, а от друга ДАНС и прокуратурата работят по изясняване на движението на тези пари. Затова можем да кажем само, че е създаден екип, който да провери информацията и да прецени дали има извършване на престъпление“, заяви Маринов. Той посочи, че не може да разкрие коя е банката или какви суми са преминали през сметката. „Всичко, което касае проверката, ще бъде оповестено в момента, в който има достатъчно информация. До момента няма обявени лица за издирване, тъй като тече проверка по отношение на парите“, посочи вътрешният министър. \r\nВ телевизионно предаване председателят на Комисията за контрол над службите за сигурност Димитър Лазаров посочи, че в момента, в сметката на български адвокат има 60 млн. евро, преведени от Венецуела. По думите на Лазаров, банката е българска, оказано е съдействие от БНБ. „От Нова година насам няма движение. Доверителните сметки на адвокати и адвокатски дружества, обикновено са пари на клиенти, които стоят там и при необходимост се превеждат. Тепърва ДАНС ще установява какво е било движението на тези пари”, заяви той. Според него вероятно е било предназначено по някакъв начин да бъдат връщани обратно във Венецуела. Лазаров уточни, че сигналът е дошъл по дипломатически път от партньорските служби. Той посочи, че основанието за превод е било закупуване на храна за хуманитарни нужди. Според него вероятно тази сметка е една пощенска кутия, откъдето тези пари са били превеждани извън България. \r\nЦветилена СИМЕОНОВА", "date": "2019.02.13", "title": "ДАНС проверява български банкови сметки с парични преводи от Държавната петролна компания на Венецуела (ОБЗОР)"}
{"url": "http://www.focus-news.net/news/2019/02/13/2623244/pazardzhik-velingrad-shte-otbelezhi-denya-na-lyubovta-i-vinoto-s-interesni-initsiativi.html", "text": "Велинград ще отбележи Деня на любовта и виното, съобщи за  Радио „Фокус“ – Пазарджик  Бояна Кирилова от общинската администрация. Тя обясни, че на 14 февруари от 11.00 часа на площад „Николай Гяуров” всички присъстващи и преминаващи ще бъдат почерпени с „любовни“ сладкиши и сгрявани с чаша червено вино. „Ако сте влюбени, ще получите валентинки с любовни послания, а ако сте почитатели на празника на виното, можете да си кажете „Наздраве!“ с глътка вино. От 17.00 часа в голямата зала на Общински детски комплекс ще се състои благотворителен концерт за приятелството. Любителите на музиката, танца и стиховете ще могат да се насладят на таланта на децата, възпитаници на Центъра за подкрепа за личностно развитие – Обединен детски комплекс и техните приятели от различните  школи в града“, обясни Кирилова. \r\nВаня НИКОЛОВА", "date": "2019.02.13", "title": "Пазарджик: Велинград ще отбележи Деня на любовта и виното с интересни инициативи"}
{"url": "http://www.focus-news.net/news/2019/02/13/2623240/sv-sinod-vse-oshte-ne-e-razgledal-natsionalnata-strategiya-za-deteto-i-nyama-stanovishte-po-teksta-obzor.html", "text": "Св. Синод все още не е разгледал Националната стратегия за детето и няма становище по текста. Това обяви Патриарх Неофит във Варна, където Негово светейшество е по повод тържественото отбелязване на 50-годишния юбилей на Варненския и Великопреславски митрополит Йоан. Патрирах Неофит коментира, че Светият синод на Българската православна църква ще излезе със специално становище по въпроса, след като бъде обсъден.  По думите му въпросът за прилагането на насилие при възпитанието на децата е труден и трябва много да се внимава. Що се отнася до публикуваната преди дни позиция по темата, той заяви, че това е било нещо като първоначално становище, което не е било съгласувано предварително на заседание на Светия Синод.  \r\nТемата коментира и Ловчанският митрополит Гавриил. „В България родителите възпитават децата си, а не ги тормозят, искаме и двете страни да имат права. Не може всеки един родител да бъде подозиран за тормоз над децата си и всеки съсед да може да се обади и да му вземат децата. Това искахме да се избегне с позицията на Синода“, заяви той.  Митрополит Гавриил каза още, че в България родителите обичат и възпитават децата си, и не ги тормозят. Когато обаче има изключение, ситуацията е друга, но тогава насилието трябва да се докаже. Той отново обясни, че тъй като крайният срок за качване на становище по стратегията на сайта на Министерския съвет е бил много кратък, в старанието си да го спазят, от Синода са пуснали предизвикалия полемики текст, без да е имало обсъждане. По думите му заседание по документа се планира в края на февруари и на него със сигурност ще бъде обсъден нов текст. „Инициативата е моя все пак Светият синод да има позиция. Не става въпрос да има шамари, а да не се стигне до другата крайност, както в някои страни децата се вземат от родителите за щяло и нещяло, както е в Норвегия например. А там дори не се доказва. Знаете ли, че има училища в чужбина, в които се призовава: „Ако родителите ви се карат, обадете се на този телефон“ и така децата плашат родителите си. Ние сме против това“, обясни той. Според владиката и у нас нещата могат да тръгнат натам, а ролята на Църквата е да не го позволява. „Искаме децата да имат права, но и родителите да имат права. Изключения са родителите у нас, които проявяват насилие“, каза още той. Ловчанският митрополит Гавриил заяви, че църквата е против абортите и отбеляза, че макар да не може да ги забрани, може да напомни, че това е смъртен грях.  „Фокус“ припомня:   Във вторник – 12 февруари, Св. Синод свали от сайта си становището за Националната стратегия за детето. Документът беше публикуван няколко дни по-рано на 8 февруари, когато изтичаше крайният срок за подаване на становища по стратегията, и предизвика силна обществена реакция. В него Св. Синод призова Министерския съвет за цялостно преразглеждане, коригиране и допълване на стратегията. В становището се посочваше, че забраната на физическите наказания на децата ще доведе до тотално непослушание на детето спрямо родителите му и безконтролно развитие на детската личност, а родителите не бива да бъдат ограничавани във възпитателните си методи. В текста освен това се отричаше правото на жената на аборт и се залагаше на религиозното обучение за сметка на сексуалното. \r\nОт изявление на Ловчанския митрополит Гавриил стана ясно, че проектът документът е изработен от главния редактор на сайта на Св. Синод  Десислава Панайотова и е публикуван, без да е гласуван от Синода. Ловчанският митрополит обясни, че дни преди изтичането на крайния срок за даване на становище по стратегията в сайта на Министерски съвет се е оказало, никой не е имало готовност да предложи текст по въпроса. Затова Панайотова, която преди това е работила по темата, е написа Проекто-текст на становището. Митрополит Гавриил допълва, че след прочитане на текста са дадени насоки за съкращаване и редакции, но в крайна сметка се оказало, че тя не е спазила указанията и е оставила текста почти без промени. Ловчанският митрополит отбеляза, че не е имал време да прочете последната редакция на текста, който впоследствие е разпратен до всички митрополити от Св. Синод на БПЦ. Той обаче уточнява, че никой от владиците не е отговорил, че е против, нито е имало предложения за коригиране на текста. По думите му двама митрополити са предложили Проекто-становището да се пусне в сайта на Министерски съвет, за да се спази срока, а после то трябва да се доусъвършенства. \r\nНационалната стратегия за детето беше представена на 19 декември 2018 г. на заседание на Националния съвет за закрила на детето от вицепремиера по икономическата и демографската политика Марияна Николова. Сред стратегическите цели на документа са  \r\nгарантиране на майчиното и детско здраве и насърчаване на здравословния начин на живот и здравната култура, гарантиране на достъпа на всяко дете до качествено образование и грижи на всеки етап от жизнения цикъл и придобиване на умения и компетентности за пълноценно включване в обществото. Задачи на документа са подобряване на стандарта на живот на всяко дете и гарантиране на правото му да живее в подкрепяща развитието му семейна или близка до семейната среда.  \r\nДруги цели на документа са гарантиране на правото на всяко дете да живее в сигурна среда; превенция и защита от насилие и от други вредни действия; ефективен достъп до правосъдие; осигуряване на възможности за участие на детето във вземането на решения по въпроси, които го засягат, както и достъп до игра, спорт, културни и други дейности, които подкрепят развитието му и формират граждански компетентности.", "date": "2019.02.13", "title": "Св. Синод все още не е разгледал Националната стратегия за детето и няма становище по текста (ОБЗОР)"}
{"url": "http://www.focus-news.net/news/2019/02/13/2623238/donald-tramp-nikolas-maduro-pravi-uzhasna-greshka-kato-blokira-humanitarnata-pomosht.html", "text": "Президентът на САЩ Доналд Тръмп заяви в сряда, че президентът на Венецеула Николас Мадуро „прави ужасна грешка“ като блокира американската хуманитарна помощ, предава  AFP . \r\nДържавният глава отбеляза, че е „тъжен“ от това, че богатата на петрол южноамериканска страна е в „смут“ и посочи, че Вашингтон все още не е изключил варианта да изпрати въоръжените си сили в региона. \r\nПревод и редакция:", "date": "2019.02.13", "title": "Доналд Тръмп: Николас Мадуро прави ужасна грешка като блокира хуманитарната помощ"}
{"url": "http://www.focus-news.net/news/2019/02/13/2623262/plovdiv-mobilni-ekipi-na-politsiyata-shte-osashtestvyavat-sreshti-i-priem-na-zhiteli-utre-v-selata-na-obshtina-stamboliyski.html", "text": "Мобилни екипи на полицията ще осъществяват срещи и прием на жители утре – 14 февруари в селата Златитрап, Оризари, Кадиево, Йоаким Груево, Ново село и село Триводици, на територията на  РУ – Стамболийски. Това съобщи за  Радио „Фокус”- Пловдив  говорителят на ОДМВР Пловдив. \r\nСрещите в населените места в Пловдивска област от служители на отдел „Охранителна полиция“ и секторите „Икономическа полиция“ и „Криминална полиция“ продължават и на 19 февруари на територията на РУ – Хисар – в селата  Мътеница, Черничево, Старо Железаре, Иван Вазово,  Горна махала и Черноземен. \r\nНа 21 февруари екипите ще бъдат на територията на РУ – Първомай – селата Градина,   Крушево, Добри дол, Виница, Татарево и Караджалово. \r\nНа 26 февруари срещи ще се проведат на територията на  РУ – Раковски – в село Зелениково,  Чехларе, Розовец,  Отец Кирилово,  Дрангово и Златосел, а на 28.02.2019 г. на територията на РУ – Труд – селата  Бенковски,  Радиново, Костиево, Церетелево, Царимир,  Неделево. \r\nЦелта е превенция на престъпността  в малките населени места. \r\nЦветана ТОНЧЕВА", "date": "2019.02.13", "title": "Пловдив: Мобилни екипи на полицията ще осъществяват срещи и прием на жители утре в селата на община Стамболийски"}
{"url": "http://www.focus-news.net/news/2019/02/13/2623263/vidin-arheolozi-iznesoha-nauchno-populyarni-lektsii-po-praistoriya-v-belogradchik.html", "text": "Научно-популярни лекции по праистория  бяха изнесени днес пред ученици и граждани в Белоградчик, каза за  Радио „Фокус“ – Видин  археологът Ваня Ставрева. Тя посочи, че със своя лекция е участвал и археологът Ивайло Крумов от Белоградчик. „Събитието се състоя в навечерието на Деня на археолога – 14 февруари, по покана на Община Белоградчик и местната комисия за борба с противообществени прояви. Лекторията бе от две части – за деца и ученици до IV клас и за големи ученици и възрастни“, каза Ваня Ставрева. Ивайло Крумов, който е специалист по палеолит и участник в международни археологически експедиции, представи археологическите обекти в Белоградчишко и запозна аудиторията с най-ранното човешко присъствие в региона. „В моята лекция разказах за  пътя на първите земеделски племена от Близкия Изток към Балканите и за възникването на раннонеолитните селища в българските земи“, допълни Ваня Ставрева. \r\nАнна ЛОЗАНОВА", "date": "2019.02.13", "title": "Видин: Археолози изнесоха научно-популярни лекции по праистория в Белоградчик"}
{"url": "http://www.focus-news.net/news/2019/02/13/2623245/sitel-makedoniya-nad-20-raneni-i-5-6-zaginali-pri-preobrashtane-na-avtobus-v-makedoniya.html", "text": "Над 20 души са откарани в болница, а неофициално се съобщава за 5-6 загинали, при преобръщане на автобус с 50-тина пътници на излизане от Скопие, Македония, в сряда вечерта, съобщава  скопският телевизионен канал „Сител“ . \r\nСпоред информацията на медията, хората са загинали на място, когато автобусът на компания Дурмо – Турс, пътувайки по маршрута Скопие-Гостивар, е излетял от пътя край село Ласкарци и се е преобърнал върху покрива си. \r\nПет от ранените бяха отведени в Центъра за спешна помощ и според изявлението на д-р Хасани за Сител, има опасност за живота им и спешно се нуждаят от хирургическа намеса. \r\nСред ранените има една бременна жена, а останалите са възрастни. Поради сериозността на нараняванията, целият медицински персонал на спешния център е мобилизиран и всички оперативни зали са освободени, каза д-р Хасани \r\nНараняванията са главно на крайниците и корема. \r\nНа мястото на инцидента са пристигнали 13 автомобила на Бърза помощ от Скопие, Тетови и Куманово, а 9 линейки от Скопие са се върнали два пъти, за да транспортират тежко ранените в болници. \r\nПревод и редакция:", "date": "2019.02.13", "title": "„Сител“ (Македония): Над 20 ранени и 5-6 загинали при преобръщане на автобус в Македония"}
{"url": "http://www.focus-news.net/news/2019/02/13/2623243/prof-aleksandar-marinov-po-sluchaya-gebrev-i-kazusat-s-prevedenite-pari-ot-venetsuela-balgarskite-institutsii-tichat-pred-vyatara.html", "text": "По случая „Гебрев“ и казуса с преведените пари от Венецуела българските институции тичат пред вятъра. Това каза за обзорното предаване „Това е България“ на  Радио „Фокус“  политологът проф. Александър Маринов. По думите му институциите са създали впечатление, че се опитват да угодят на някого извън България, отколкото да изработят и защитят позиция, която да отговаря на националните ни интереси. Той определи като странно бързото свикване на срещи от страна на премиера Бойко Борисов с американския посланик Ерик Рубин и посланика на Великобритания Ема Хопкинкс по двата казуса.  \"Това създава впечатление, че някой е гузен и иска някому нещо да показва, да доказва и да се оневинява. Защо ? От къде на къде ще викаме посланици на Великобритания или на САЩ преди нещата да се изяснени. Тези неща трябва да си ги решават българските институции. Пример – как беше свикано заседанието на Комисията за контрол на специалните служби ? Цветан Цветанов обяви дневния ред и проблемите, които ще се обсъждат, преди да са уведомени членовете на Комисията“, обясни професорът. Според проф. Маринов България има много неизяснени проблеми, но те не са в сферата на шпионските скандали.  \r\nЦоня СЪБЧЕВА", "date": "2019.02.13", "title": "Проф. Александър Маринов: По случая „Гебрев“ и казусът с преведените пари от Венецуела българските институции тичат пред вятъра"}
{"url": "http://www.focus-news.net/news/2019/02/13/2623233/korneliya-ninova-bsp-borisov-reshava-ednolichno-kak-da-izharchi-nashite-pari-za-sobstveni-partiyni-tseli.html", "text": "Вчера кметовете на БСП напуснаха УС на Сдружението на общините. ГЕРБ веднага задвижиха машината за фалшивите новини срещу нас. Представям ви фактите и числата. Всички си плащаме данъците, но Борисов решава еднолично - как да изхарчи нашите пари за собствени партийни цели. Няма закон за бюджета, няма критерии за избор, няма правила. Диктатура в действие. Това е написала в профила си в социалната мрежа  „Фейсбук“  лидерът на БСП Корнелия Нинова.  \r\nНинова е публикувала информация за отпуснатите средства на общините с решения на МС за 2017-2018 година: Постановление 153/28.07г.2017г. – 36 615 876лв. за 58 общини: \r\n- 14 от ГЕРБ – 10 038 000лв; \r\n- 31 от ДПС – 20 089 000лв; \r\n- 7 други/ МК, ИК и други партии/ – 3 800 000лв; \r\n- 2 от БСП – 1 340 000лв; \r\nПостановление 260/24.11.2017г. – 69 875 304лв. за 91 общини: \r\n- 36 от ГЕРБ – 33 447 088лв; \r\n- 31 от ДПС – 20 908 812лв; \r\n- 19 други – 13 433 721лв; \r\n- 5 от БСП – 2 085 699лв; \r\nПостановление 309/20.12.2017 г. – 20 596 000лв. за 22 общини: \r\n- 14 от ГЕРБ – 14 444 000лв; \r\n- 7 други – 5 602 000лв; \r\n- 1 от БСП - 550 000лв; \r\nПостановление 165/7.08.2018г. – 110 243 293лв. за 99 общини: \r\n- 43 от ГЕРБ – 72 729 181лв; \r\n- 34 от ДПС – 27 610 112лв; \r\n- 17 други – 7 930 000лв; \r\n- 5 от БСП – 2 490 000лв; \r\nПостановление 315/19.12.2018 г. – 145 690 676 лв. за 142 общини: \r\n- 79 от ГЕРБ – 98 043 498 лв. \r\n- 33 от ДПС – 25 378 794 лв. \r\n- 25 други – 17 864 574 лв. \r\n- 5 от БСП – 4 403 810 лв. \r\nЗа този период, с други постановления на МС, отделни общини са получили още 166 624 735 лв., разпределени както следва: \r\n- 14 от ГЕРБ – 166 354 735лв; /основно Варна, София, Пловдив/; \r\n- 1 от ДПС – 200 000лв; /Кърджали/; \r\n- 1 от НС – 70 000лв; /Белово/ \r\n„Общата сума, отпусната с постановления на МС, за периода юли 2017 – декември 2018г. е 547 812 988лв., е разпределена в 177 общини, като общините, управлявани от ГЕРБ, са получили 394 056 466лв., от ДПС - 94 186 718лв., от други партии, МК и ИК - 48 700 295лв., от БСП – 10 869 509лв.“, пише Нинова. \r\nПо думите ѝ до края на 2018 г. 88 общини с население 1 300 000 жители не са получили нито един лев допълнително финансиране за ремонт и изграждане на общинска инфратсруктура – пътища, водопроводи, училища, читалища, храмове.", "date": "2019.02.13", "title": "Корнелия Нинова, БСП: Борисов решава еднолично как да изхарчи нашите пари за собствени партийни цели"}
{"url": "http://www.focus-news.net/news/2019/02/13/2623265/nimh-nay-znachitelnoto-kolichestvo-na-valezhi-ot-snyag-e-2-lkvm-vav-vratsa-montana-oryahovo-varhovete-murgash-i-botev-i-ahtopol.html", "text": "Най-значителното количество на валеж от сняг е 2 л/кв.м във Враца, Монтана, Оряхово, връх Мургаш, връх Ботев, Ахтопол. Това казаха за  Агенция „Фокус“  дежурният синоптик от НИМХ. В цялата страна валежите от сняг са спрели.  В момента обстановката е спокойна. Температурите са от минус един до 3-4 градуса по морето. Най-хладно е във Видин, Враца, Кнежа, Разград, Драгоман – минус 1 градус.  \r\nТеодора ПАТРОНОВА", "date": "2019.02.13", "title": "НИМХ: Най-значителното количество на валежи от сняг е 2 л/кв.м във Враца, Монтана, Оряхово, върховете Мургаш и Ботев и Ахтопол"}
{"url": "http://www.focus-news.net/news/2019/02/13/2623242/kathimerini-gartsiya-sega-siriza-i-nova-demokratsiya-tryabva-da-se-boryat-opredelenieto-severna-da-se-upotrebyava.html", "text": "Спорът за името между Гърция и Македония навлезе във финалната си фаза. След преговорите между Атина и Скопие, изготвянето и подписването на Преспанския договор, и ратификацията на договора от парламентите на двете страни, сега трябва да се фокусираме върху прилагането му. Следващата стъпка е договореното сложно име с географски определител „Република Северна Македония“ да бъде използвано от всички страни и за всички цели, пише  електронното издание на вестник Kathimerini  в материал, представен без редакторска намеса. \r\nЧовек би си помислил, че дори тези в Гърция, които са гласували против споразумението на основание на законни опасения, биха предпочели „Северна Македония“ вместо просто „Македония“. В светлината на това всеки трябва да канализира усилията си в една и съща посока, като всеки използва своя достъп до сестрински европейски партии и институции, гръцката диаспора в САЩ и други страни, мозъчни тръстове и международните медии. \r\nГръцката опозиция - в частност „Нова Демокрация“ (НД) - също може да помогне за преследването на тази национална кауза. Не би било непоследователно, ако лидерът на консерваторите Кириакос Мицотакис открито поиска от чуждестранни лидери и други служители да използват името „Северна Македония“ в писмени документи, както и когато говорят. Въпреки противопоставянето си на Преспанското споразумение, той със сигурност също би предпочел, ако позоваването на северната съседка на Гърция като „Македония“ се превърне в минало. \r\nНищо не спира НД да не е съгласна с аспектите на споразумението. Консерваторите все още могат да посочат, че смятат, че е погрешно да се наричат „македонци“ гражданите на балканската страна – легитимно искане - и настояват, че здравият разум диктува те да се наричат „северномакедонци“. Всъщност, те могат също да отбележат, че дори според самия Преспански договор, хората от бившата югославска република могат да се нарекат „граждани на Северна Македония“. \r\nБи било разумно да се приеме подобна политика. Това ще позволи на НД да се придържа към основната си позиция и същевременно да се разграничи от правителството на СИРИЗА. Така опозицията ще хвърли тежестта си върху позитивните аспекти на сделката, като все пак се опитва да ограничи щетите, причинени от негативните. \r\nДругата страна на същата монета е свързана с поведението на правителството. Би било изключително безотговорно, ако се стремят да използват национално отговорното отношение от страна на НД - ако последната наистина го приеме - и отново се опита да сее разделение в рамките на консерваторите поради политическа целесъобразност, като твърди, че сега подкрепят споразумение, срещу което са гласували. \r\nСега, когато сделката неизбежно влиза в сила, се надяваме, че двете основни партии в Гърция няма да формират политиката си на базата на теснопартийни цели, а по-скоро ще действат съобразно националния интере, който, според някои от нас, трябва да бъде основната им движеща сила. \r\nПревод и редакция:", "date": "2019.02.13", "title": "Kathimerini (Гърция): Сега СИРИЗА и „Нова Демокрация“ трябва да се борят определението „Северна“ да се употребява"}
{"url": "http://www.focus-news.net/news/2019/02/13/2623266/direktsiya-byuro-po-truda-kyustendil-provezhda-protseduri-za-kandidatstvane-na-rabotodateli-za-preferentsii-po-programi-i-nasarchitelni-merki-za-zaetost-i-obuchenie-na-bezrabotni-litsa.html", "text": "Дирекция “Бюро по труда” - Кюстендил провежда процедури за кандидатстване на работодатели за преференции по програми и насърчителни мерки за заетост и обучение на безработни лица. Това съобщиха за  Радио „Фокус” – Кюстендил  от Дирекция „Бюро по труда” – Кюстендил. Дирекцията отговаря за общините Кюстендил, Невестино и Трекляно. Най- много средства са предвидени за разкриване на работни места са продължително безработни лица и безработни с трайни увреждания, по над 12 хиляди лева. Работодателите могат да подават заявки за свободните работни места до 15 февруари, включително. Извън този срок работодателите могат да кандидатстват за преференции и за работни места, на които ще наемат на работа безработни на „зелени работни места“, по схемата за обучение на безработни лица, по заявка на работодател, „Помощ за пенсиониране” и „Заетост и обучение на хора с трайни увреждания”. \r\nВенцеслав ИЛЧЕВ", "date": "2019.02.13", "title": "Дирекция “Бюро по труда” - Кюстендил провежда процедури за кандидатстване на работодатели за преференции по програми и насърчителни мерки за заетост и обучение на безработни лица"}
{"url": "http://www.focus-news.net/news/2019/02/13/2623268/plovdiv-dobrovoltsite-na-bmchk-shte-provedat-anti-spin-kampaniya-na-14-fevruari.html", "text": "Доброволците на БМЧК – Пловдив ще проведат своята анти-спин кампания на 14 февруари, съобщиха за  Радио „Фокус“- Пловдив  от БЧК- Пловдив. Кампанията ще се проведе в голям търговски център. Там младежите ще дават възможност на всеки желаещ да се снима в атрактивна рамка под формата на сърце и да получи ръчно изработена картичка, както и информационна брошура по темата. Участниците ще могат също така да напишат свое послание за празника и да вземат друго, подготвено от предходен човек. \r\nПосетителите на събитието ще получат презервативи и ще участват в кратка анкета по темата „Сексуално предавани инфекции“. \r\nВсяка година по повод 14 февруари доброволците на Български младежки Червен кръст в цялата страна организират анти-спин кампания, с която информират хората за темите „Превенция на ХИВ/СПИН“, „Сексуално предавани инфекции и сексуално рисково поведение“.  И тази година доброволците младежи са подготвили атрактивни информационни материали и забавни игри, за да привлекат вниманието на хората към важните теми. \r\nНационалната кампания на БМЧК по повод 14.02.2019 г. протича под мотото „Бъдете влюбени – безопасно“.", "date": "2019.02.13", "title": "Пловдив: Доброволците на БМЧК ще проведат анти-спин кампания на 14 февруари"}
{"url": "http://www.focus-news.net/news/2019/02/13/2623270/veliko-tarnovo-s-nov-kardiograf-shte-se-sdobie-otdelenieto-po-akusherstvo-i-ginekologiya-pri-velikotarnovskata-bolnitsa.html", "text": "С нов кардиограф ще се сдобие Отделението по акушерство и гинекология при великотърновската болница. Парите за него са дарени от младежите от „Ротаракт – Велико Търново“, които ги събраха по време на благотворителен бал за 16-я си рожден ден,  припомнят за  Радио „Фокус“ – Велико Търново  от МОБАЛ „Д-р Стефан Черкезов“. Сумата е в размер на  1700 лева и с нея ще бъде купен  нов кардиограф, който  необходим в ежедневната работа на всяко едно родилно отделение, тъй като с него се следи сърдечният статус на бъдещите майки. Парите бяха официално връчени на 13 февруари на директора на областната болница д-р Стефан Филев, който приветства и благодари на младите хора. Освен младежите от Велико Търново, в дарението са участвали и  Сателитен клуб – Павликени – Бяла черква, както и още няколко български Ротаракт клуба. \r\nЛуиза ТРАНЧЕВА", "date": "2019.02.13", "title": "Велико Търново: С нов кардиограф ще се сдобие Отделението по акушерство и гинекология при великотърновската болница"}
{"url": "http://www.focus-news.net/news/2019/02/13/2623267/makedoniya-ofitsialno-zhertvite-pri-avtobusnata-katastrofa-v-makedoniya-sa-13-obzor-na-makedonskite-medii-ii.html", "text": "13 пътници са загинали при инцидент по трасето Скопие-Тетово, когато пътнически автобус на фирма \"Дърмо Турс\" с 50 души на борда излетя около 17 часа в сряда и се обърна край село Ласкарци, движейки се по новия път за с. Бояне, предават  македонските медии . Македонският „Фокус“   цитира министъра на здравеопазването на Македония Венко Филипче, който официално потвърди, че жертвите от катастрофата в прохода Карпалак, северозападно от Скопие, са 13. Телевизия „Телма“   съобщава, че 7 души са починали на място, а пет в скопската болница „8-ми септември“. Очевидци са заявили пред медията, че ситуацията около мястото на трагедията е страшна и че преди пристигането на екипите на бърза помощ, местното население е оказало помощ на пострадалите.  Електронното издание „Нова“   посочва, че в същата болница са приети 25 пациенти, като 22 от тях са хоспитализирани, а трима, с по-леки травми, вече са изписани и отбелязва, че 4 от тях са в интензивното отделение, а 2 са за хирургическа интервенция. Агенция „Макфакс“   пък информира за 35 приети пациенти в болница „8 септември“, като 5 от тях са приети в интензивното отделение. Медията цитира думите на министър Филипче, който е потвърдил, че шофьорът е жив и в относително стабилно състояние. Градоначалникът е разговарял със семействата на пострадалите за това дали им трябва помощ и е посочил, че се взимат всички мерки, пациентите да са в по-добро състояние утре.  „ТВ 21“   съобщава, че Главната прокуратура на Македония е поискала да се направи анализ на кръвта и урината на водача на автобуса. За да определи причините за произшествието, прокурорът ще издаде заповеди за аутопсия на починалите лица, както и за извънредна техническа проверка на превозното средство. През нощта мястото на инцидента ще бъде отцепено, а инспекцията и извличането на автобуса ще продължи утре.Според първоначалната информация от инспекцията, инцидентът се е случил следобед, когато автобус на фирмата \"Дърмо Турс\" с регистрационни номера на Гостивар е пресякъл защитната ограда от противоположната страна на магистралата, след което се е отклонил от пътя и се е преобърнал край село Ласкарци. \r\nМалко след това  електронното издание „Прес 24“   предава официална позиция на македонското вътрешно министерство, според която около 16:45 автобус, движещ се към Тетово, е излетял от пътя през противоположната страна на магистралата и се е превъртял. Албаноезичният ТВ канал „Алсат –М“   съобщава, че повечето от пътниците са били от Гостивар. Според медията те работят в Скопие и са се връщали към своите домове. Според очевидци, автобусът спукал гума, в резултат от което шофьорът загубил контрол над превозното средство и то излетяло от пътя и се превъртяло.  Агенция „Фокус“ припомня:  Село Ласкарци, край което се случи катастрофата тази вечер в 18.00 часа българско време, се намира на територията на община Сарай, в западния край на скопското поле до магистралата Скопие-Тетово. Населението на селото е предимно албанско, а в близост се намира проходът Карпалак, където по време на Гражданската война на 8 август 2001 г. бяха убити 10 запасняци от Битоля при нападение на албански партизани.  \r\n Редакция:", "date": "2019.02.13", "title": "Македония: Официално: Жертвите при автобусната катастрофа в Македония са 13 (Обзор на македонските медии II)"}
{"url": "http://www.focus-news.net/news/2019/02/13/2623273/afp-samoubiystvena-ataka-sreshtu-avtobus-na-iranskata-revolyutsionna-gvardiya.html", "text": "Самоубийствена атака срещу автобус на Иранската Революционна гвардия уби 27 войници, докато се връщаха от мисия на границата, се казва в изявление на елитната част. \r\n„При тази терористична атака бяха убити 27 смели ирански бойци, а 13 бяха ранени,“ се посочва в изявлението на Революционната гвардия, обвинявайки „световното господство и ционистките разузнавателни служби“ в подкрепа на нападателите. \r\nПо-рано новинарската агенция на Ислямската република (IRNA) съобщи за поне 20 убити при атаката в югоизточен Иран. Превод и редакция : Калоян Пенков", "date": "2019.02.13", "title": "AFP: Самоубийствена атака срещу автобус на Иранската Революционна гвардия"}
{"url": "http://www.focus-news.net/news/2019/02/13/2623264/ultimatumat-na-vitsepremiera-krasimir-karakachanov-za-kontseptsiyata-mu-za-tsiganskata-integratsiya-otekna-v-kuloarite-na-narodnoto-sabranie-obzor.html", "text": "Ултиматумът на вицепремиера Красимир Каракачанов, че ако не бъде приета Концепцията му за циганската интеграция, ще подаде оставка,  бе водеща тема на политическата сцена от вторник. Той предизвика коментари сред управляващи, коалиционни партньори и опозиция.  Председателят на ПГ на ГЕРБ Цветан Цветанов   заяви, че ГЕРБ подкрепя текстовете на Концепцията на Красимир Каракачанов в някои от случаите, но по думите му някои текстове трябва да бъдат доста обрани. Цветанов отбеляза, че има опити темата да се използва в предизборен период. „Смятам, че трябва да търсим консенсус и да бъдем достатъчно отговорни, когато дискутираме тази тема. Надявам се, че всички заедно ще допринесем за повече резултати в тази посока“, допълни председателят на ПГ на ГЕРБ. Според Цветанов  липсата на заседание на коалиционния съвет не означава, че партньорите не си говорят и не обсъждат темите от политическия дневен ред.  \r\nОт малката коалиция също направиха свои коментари по темата.  Лидерът на НФСБ Валери Симеонов  заяви, че не би подкрепил концепцията в този й вид. Според него тя трябва да бъде доизкусурена.  Той  посочи, че не приема много сериозно ултиматумът на Каракачанов. Симеонов заяви, че засега не се очертава свикването на Коалиционен съвет по темата. „Не мисля, че това е повод за коалиционен съвет“, коментира още той.  Заместник-председателят на ВМРО Искрен Веселинов  коментира, че концепцията не е „свещена крава“ и може да претърпи промени. Той коментира ултиматума на Каракачанов така: „Не смятам, че има отговорен политик, който би стоял в управление, ако не може да реализира своите базисни идеи. В това отношение изявлението на г-н Каракачанов е абсолютно логично\". По думите му това не е знак на изнудване и извиване на ръце към партньорите.  \r\nОпозицията в лицето на БСП коментира темата във вторник на редовната си пресконференция в централата на партията.  Заместник-председателят на партията Кирил Добрев  заяви, че след всеки семеен трус в малкото или в голямото семейство някой поема някаква сметка и всичко е мир и любов до следващия огладнял партньор. „Както сме казвали десетки пъти, там не ги свързва нищо друго освен финансов ресурс и пари“, каза той и отчете, че колкото по-рано си отиде това правителство, толкова по-добре за България. Според него е късно за ултиматуми от страна на Красимир Каракачанов и е точно навреме за избори. По думите на Добрев Каракачанов иска да приведе с любимата циганска карта привържениците си в действие.  \r\nДеница КИТАНОВА", "date": "2019.02.13", "title": "Ултиматумът на вицепремиера Красимир Каракачанов за Концепцията му за циганската интеграция отекна в кулоарите на Народното събрание (ОБЗОР)"}
{"url": "http://www.focus-news.net/news/2019/02/13/2623246/vitseadmiral-plamen-manushev-sazdavaneto-na-evropeyska-armiya-nyama-da-e-v-protivoves-na-nato.html", "text": "Създаването на европейска армия няма да е в противовес на НАТО. Това каза за обзорното предаване „Това е България“ на  Радио „Фокус“  заместник-председателят на Парламентарната асамблея на НАТО Пламен Манушев. Той обясни, че малко от държавите членки могат да си позволят да имат армия за ЕС и отделна за НАТО. Според него подписването на договорът от Аахен е свързан и с Брекзит, тъй като една от най-мощните армии на ЕС е тази на Великобритания. Той е и продължение на програмата, приета от ЕС през 2017г. за сътрудничество ПЕСКО, каза още той. „За мен основната система за сигурност е НАТО. Това, което ще бъде изградено в Европа, само ще допълва сигурността и мощта на НАТО. Предвидена е доста сериозна програма в ПЕСКО, в нея сме се включили и ние. В България има три проекта. Военно морските сили имат спечелен проект. Двата съюза, чрез системата за сигурност на ЕС и като част от тази на НАТО само ще засилят сигурността и  мощта на военният съюз“, каза той. Пламен Манушев обясни, че геополитическата обстановка в света е такава, че се налага да има разговори на европейските лидери по тази тема. Едно от нещата, които провокира тези разговори, са подмятанията на президента на САЩ Доналд Тръмп за напускане на НАТО, което според вицеадмирала няма да се случи. „Трябва да се отделят средства за въоръжение, ако искаме да сме спокойни“, каза още той и добави, че не одобрява разделянето на Европа, особено след Брекзит. В изминалите години не са отделяни достатъчно средства за въоръжение и отбрана и това трябва да се навакса, каза вицеадмиралът. \r\nЦоня СЪБЧЕВА", "date": "2019.02.13", "title": "Вицеадмирал Пламен Манушев: Създаването на европейска армия няма да е в противовес на НАТО"}
{"url": "http://www.focus-news.net/news/2019/02/13/2623272/b92-bryuksel-ili-burundii-burundi-e-po-hubavo-tam-ni-haresvat.html", "text": "Запазването и защитата на териториалната цялост, интеграцията в ЕС и по-доброто сътрудничество със страните по света са основните цели на външната политика на Сърбия. \r\nТова заяви в Белград първият вицепремиер и външен министър Ивица Дачич и посочи, че Сърбия е засилила позицията си на международната сцена, съобщава белградското радио  B92 . \r\nНа заседанието на комисията по външни работи към сръбското народно събрание Дачич възрази с доклад за работата на своето министерство за периода от май миналата година до 1 февруари, заявявайки, че прави големи усилия за намаляване на броя на страните, които признават Косово, обявявайки нови оттегляния на признаване. \r\nГоворейки за неотдавнашната сесия на Съвета за сигурност на ООН, който обсъди доклада на генералния секретар на ООН по Косово и Метохия, Дачич заяви, че е имало голяма борба за провеждане на тази сесия изобщо и, че е съществувала опасност това да не се случи, и припомни, че тази година беше договорено да се проведат три сесии от този тип и две през следващата година. \r\n„С това приключихме темата, въпросът вече няма да бъде дали тези срещи ще се проведат или не. Косово беше изненадано, че сесията се проведе изобщо“, заяви Дачич и добави, че срещата в Ню Йорк е била много положителна за сръбските интереси. \r\nДачич каза още, че Сърбия трябва да поддържа и установява контакти с по-малки и по-малко влиятелни страни в света за да гарантира, че те гласуват в полза на Сърбия на международни форуми. \r\n„Много служители биха предпочели да отидат в Брюксел, отколкото в Бурунди, но, повярвайте ми, по-хубаво e в Бурунди, защото там ни харесват. Това са наши приятелски държави, където никой от нас не е ходил там от двадесет години“, заяви Дачич. \r\nТази година отново ще гласуват в ЮНЕСКО и Интерпол (за кандидатурата за членство на Прищина), каза Дачич и добави, че Косово вече няма мнозинство, за да може лесно да се присъедини към важни международни организации. \r\n„Затова е важно да поддържаме връзка с всички тези страни, за да имаме стабилна позиция по отношение на тези, които ще гласуват за нашите предложения“, каза Дачич. \r\nДачич заяви, че Косово не може да бъде член на ОССЕ, докато е възможно те да кандидатстват за членство в Съвета на Европа, което би било най-трудно да се предотврати, тъй като повечето държави-членки признават Косово. \r\n„Наблюдаваме ситуацията в Съвета на Европа“, заяви Дачич. \r\nДачич също така обяви нови оттегляния на признаването на Косово, но не искаше да уточни кои държави са засегнати. \r\nМинистърът каза, че от 193-те държави-членки на ООН, 91 държави със сигурност не са признали Косово, а от останалите 102 държави има няколко страни, които дълго време, въпреки че признават Косово, не са гласували на международни форуми в полза на Косово, като Египет и Оман. \r\n„За да имаме мнозинство, имаме нужда от още шест държави, мисля, че вече имат по-малко от половината, но не съм удовлетворен, когато някой ми казва, „ние не признахме (Косово), имаме нужда от документи“, каза Дачич. \r\nМинистърът съобщи, че Сърбия обръща специално внимание на страните от Карибския басейн и в Тихия океан, както и в Африка и Азия. \r\n„Тези 13 страни, които са анулирали признаването, имат общо 55 до 60 милиона души и заедно около един милион квадратни километра земя, което също е 13 гласа в ООН“, каза Дачич. \r\nГоворейки за ситуацията със сигурността, Дачич заяви, че Сърбия работи за хармонизиране на текста на нов индивидуален план за партньорство с НАТО и отново подчерта, че страната иска да има по-добри отношения с Алианса и в момента е на най-високо ниво, на което една държава може да бъде, без да иска да стане член. \r\nМинистърът каза, че е имало проблеми с Иран, след като Сърбия първо е премахнала, а след това отново въвела визи след намесата на ЕС, защото редица ирански граждани, които дойдоха в Сърбия, не се завърнаха у дома, а се опитаха да отидат по-далеч в ЕС. \r\n„Но в нашата страна не са влизали 100 хиляди души, а бяха 45 хиляди и 22-23 хиляди са напуснали - не е като десет хиляди души ще наводнят целия континент“, отбеляза Дачич, добавяйки, че това също е било опит за упражняване на политически натиск. Превод и редакция : Калоян Пенков", "date": "2019.02.13", "title": "B92: „Брюксел или Бурунди? Бурунди е по-хубаво, там ни харесват“"}
{"url": "http://www.focus-news.net/news/2019/02/13/2623269/pravnata-komisiya-reshi-da-nyama-kameri-za-videonablyudenie-v-izbornite-sektsii-i-da-otpadne-zabranata-za-opovestyavane-na-sotsiologicheski-prouchvaniya-v-denya-za-razmisal-i-v-izborniya-den.html", "text": "Правната комисия реши да няма камери за видеонаблюдение в изборните секции и да отпадне забраната за оповестяване на социологически проучвания в деня за размисъл и в изборния ден, предаде  БНР . Текстовете са част от промените в Изборния кодекс, които Правната комисия гласува на второ четене. Предстои те да бъдат окончателно гласувани утре от Народното събрание.  \r\nОтпадна и предложението да няма номера за партиите в бюлетините. По идея на Данаил Кирилов беше решено номерата на партиите да се различават от номера на преференциите - като се прибави 100. Целта на предложението е да се избегне синдрома 15/15. По този начин се избягва случайно посочване на преференцията поради съвпадане на номера на партията в бюлетината с мястото на кандидата в листите.  \r\nПравната комисия в НС одобри промени в Изборния кодекс, които предвиждат решенията в СИК и РИК да се вземат с обикновено мнозинство. Това беше едно от измененията, срещу които от БСП имаха възражения.  \r\nЗаседанието на комисията продължава вече над осем часа.", "date": "2019.02.13", "title": "Правната комисия реши да няма камери за видеонаблюдение в изборните секции и да отпадне забраната за оповестяване на социологически проучвания в деня за размисъл и в изборния ден"}
{"url": "http://www.focus-news.net/news/2019/02/13/2623271/v92-putin-izprati-pismo-na-vuchich-pozdravyava-bratskiya-srabski-narod.html", "text": "Руският президент Владимир Путин изпрати поздравително писмо до президента Александър Вучич по случай предстоящия Ден на държавността, предава сръбското радио  B92 . \r\nДенят на държавността, познат като Сретение, ще бъде отбелязан на 15 февруари. \r\nПисмото на Путин до Вучич беше доставено от руския посланик Александър Чепурин, се казва в изявление от пресслужбата на президентството. \r\nПисмото гласи: \r\n„Скъпи г-н  Президент,  \r\nПриемете сърдечни поздравления по повод националния празник - Ден на държавността на Сърбия. \r\nВ Русия, отношенията на стратегическо партньорство със Сърбия са високо ценени. С удоволствие подчертаваме, че сътрудничеството между нашите страни се развива динамично в най-различни области.   \r\nИскам да Ви благодаря още веднъж за топлото посрещане, което дадохте на мен и на руската делегация в Белград. Разчитам на продължаване на нашия конструктивен диалог и на съвместната работа по двустранни и международни теми. \r\nИскрено ви желая добро здраве и успехи, както и на братския народ на Сърбия - благополучие и просперитет“. \r\nВучич благодари на Путин за това послание и в разговора си с Чепурин обсъди въпроси относно двустранното сътрудничество. Те изразиха надежда, че междуправителствената комисия за смесено сътрудничество ще направи конкретни споразуменията, постигнати по време на посещението на президента Путин в Сърбия, се казва в изявлението.  \r\nЧепурин потвърди позицията на Русия по въпроса за Косово и Метохия и посочи, че митата на Прищина върху сръбските стоки представляват безотговорна стъпка, която застрашава диалога и преди всичко живота на сърбите в Косово и Метохия. Превод и редакция : Калоян Пенков", "date": "2019.02.13", "title": "В92: Путин изпрати писмо на Вучич, поздравява „братския сръбски народ“"}
