{"url": "http://www.focus-news.net/news/2018/12/11/2600767/pazardzhik-gimnaziyata-po-ikonomika-v-grada-podpisa-dogovor-po-proekt-za-prilagane-na-novo-prilozhenie-za-virtualna-realnost.html", "text": "Гимназията по икономика в Пазарджик подписа договор по проект за прилагане на ново приложение за виртуална реалност в помощ на обучението по точните предмети, съобщиха от  учебното заведение . Директорът на гимназията по икономика в Пазарджик Таня Благова подписа договор с ръководителите на още шест организации от България и Македония по проекта “Образователен модул чрез виртуална реалност”, финансиран по Програма ЕРАЗЪМ+. Сключването на договора бе преди броени дни в страната координатор по проекта Македония, гр. Кочани. Партньори на ПГИМ са „Център за устойчивост и икономическо развитие“  гр. Пазарджик, неправителствената организация ЛАГ от Македония, средно училище „Люпчо Сантов“ от гр. Кочани, което ще извърши пилотните дейности, софтуерна фирма „ТехКо Нет“, хърватското средно училище „Лудбрег“ и общинската администрация на Община Лудбрег, Хърватия. Проектът стартира през декември 2018 г. и основната му цел е да бъде разработено приложение – модул за изучаване, чрез виртуална реалност на предмети от областта на науката, техниката, инженерството и математиката. Така авторите се надяват да повишат качеството на усвояваните знания по точните предмети в училище и да запалят повече млади хора да изберат инженерни и икономически професии.", "date": "2018.12.11", "title": "Пазарджик: Гимназията по икономика в града подписа договор по проект за прилагане на ново приложение за виртуална реалност"}
{"url": "http://www.focus-news.net/news/2018/12/11/2600769/kyustendil-izlozhbata-koledni-chudesa-predstavya-tvorchestvoto-na-mladi-tvortsi-ot-oblastta.html", "text": "Изложбата „Коледни чудеса” представя творчеството на млади творци от Кюстендил. Това съобщи за  Радио „Фокус” – Кюстендил  Милена Маркова, председател на читалище „Пробуда” – Кюстендил. По думите й изложбата е подредена във фоайето на читалището. Коледната изложба е дело на възпитаниците от школата по приложно и изобразително изкуство с преподавател Силвия Каралийска. „Младите творци представиха своето виждане, чрез изпълнение на зимни пейзажи и композиции, използвайки различни техники и материали – темпера, пастели и апликация, които носят много настроение и усмивки”, каза Милена Маркова. В изложбата се представят общо 40 картини, които са на разположение на гостите и жителите на град Кюстендил до края на месец декември. \r\nВенцеслав ИЛЧЕВ", "date": "2018.12.11", "title": "Кюстендил: Изложбата „Коледни чудеса” представя творчеството на млади творци от областта"}
{"url": "http://www.focus-news.net/news/2018/12/11/2600770/dzhumhuriet-turtsiya-shte-reagira-momentalno-ako-bade-zastrashena-natsionalnata-y-sigurnost.html", "text": "Джумхуриет”: Турция ще реагира моментално, ако бъде застрашена националната й сигурност \r\nАнкара. Говорителят на управляващата Партия на справедливостта и развитието (ПСР) Йомер Челик направи първи изявления от името на президентското правителство за визитата на началника на Националната разузнавателна организация (МИТ) Хакан Фидан в САЩ, пише вестник  „Джумхуриет” .  \r\n„Включително и началникът на МИТ действа съгласувано и със знанието на президента Реджеп Тайип Ердоган. По отношение на визитата му в САЩ самото Президентство ще даде по-подробна информация и детайли. Това беше едно рутинно посещение вчера. Дадени са сведения относно осъществените контакти (подразбира се в Сирия - бел. ред.). Под предлог борба с ДАЕШ те (визира се САЩ - бел.ред.) са раздавали оръжие на терористични организации (имат се предвид Отрядите за народна самозащита (ОНС) на Партията на демократичното единство (ПДЕ) на сирийските кюрди - бел. ред.). Правиха така и в Афганистан. Това е погрешно. Държавата Република Турция ще предприеме действия незабавно, ако бъде застрашена нейната национална сигурност.”, посочва Йомер Челик, цитиран от „Джумхуриет”.  Георги Димов", "date": "2018.12.11", "title": "\"Джумхуриет\": Турция ще реагира моментално, ако бъде застрашена националната й сигурност"}
{"url": "http://www.focus-news.net/news/2018/12/11/2600768/sport-rezultati-ot-dvata-macha-ot-grupa-d-ot-shampionskata-liga.html", "text": "Завършиха първите два мача от Група \"D\" от последния кръг в груповата фаза на Шампионската лига. Турският Галатасарай допусна загуба с 2:3 при домакинството си на Порто, а в Гелзенкирхен Шалке 04 победи с 1:0 Локомотив Москва. \r\nВ Група \"D\" Порто и Шалке вече си осигуриха място на осминафиналите през пролетта. Само победа на Локомотив Москва и загуба на Галатасарай можеше да гарантира третото място на руснаците и съответно - участието им в пролетните кръгове на Лига Европа. Отборът завърши на последното, четвърто място в групата с актив от три точки.  \r\nОстаналите шест мача от групите от \"А\" до \"С\" започнаха в 22:00 часа.", "date": "2018.12.11", "title": "Спорт: Резултати от двата мача от Група \"D\" от Шампионската лига"}
{"url": "http://www.focus-news.net/news/2018/12/11/2600772/afp-edin-ubit-shestima-raneni-pri-prestrelka-v-strasburg.html", "text": "Един човек е бил убит, а шестима са ранени при стрелба край коледен пазар в Страсбург във вторник, по сведение на полицията, съобщава  AFP . \r\nЗаподозреният e избягал. \r\nВ Туитър от френското вътрешно министерство предупреждават гражданите да останат по домовете си от съображения за сигурност.  Ивелина Ватова", "date": "2018.12.11", "title": "AFP: Един убит, шестима ранени при престрелка в Страсбург"}
{"url": "http://www.focus-news.net/news/2018/12/11/2600771/edin-ubit-shestima-raneni-na-koleden-pazar-v-strasburg.html", "text": "Един убит, шестима ранени на коледен пазар в Страсбург. Стрелецът се предолага, че е избягал. Районът е отцепен от полицията. Центърът е блокиран. Европейският парламент е затворен и не пускат да се излиза, предава АФП. Според агенцията първоначалната информация е била за престрелка в централната част на града. Има убити и ранени.", "date": "2018.12.11", "title": "Един убит, шестима ранени на коледен пазар в Страсбург"}
{"url": "http://www.focus-news.net/news/2018/12/11/2600773/le-figaro-nepoznat-mazh-otkri-ogan-s-avtomatichno-orazhie-v-tsentara-na-strasburg.html", "text": "Le Figaro:  Непознат мъж откри огън с автоматично оръжие в центъра на Страсбург, в резултат на което един е убит, а най-малко шест са ранени. В публикуван пост в Туитър френският вътрешен министър Кристоф Кастанер, пише:“Ааз съм в кризисния център. Мобилизирани са всички полицейски  и спасителни служби. Моля ви, да не разпространаявате слухове и да спазвате указанията на местните и централните власти.“ Според изданиято от Елисейския дворец Макрон е заявил малко преди 22ч., че има осем ранени и един убит.", "date": "2018.12.11", "title": "Le Figaro: Непознат мъж откри огън с автоматично оръжие в центъра на Страсбург"}
{"url": "http://www.focus-news.net/news/2018/12/11/2600775/afp-strelba-v-strasburg-edin-martav-i-deset-raneni.html", "text": "Последна извънредна информация на  AFP/b> в 22.37 ч. българско време: един убит и десет ранени при стрелбата тази вечер край коледен базар в Страсбург", "date": "2018.12.11", "title": "AFP: Стрелба в Страсбург: Eдин мъртъв и десет ранени"}
{"url": "http://www.focus-news.net/news/2018/12/11/2600777/francetvinfofrantsiya-edin-ubit-i-10-raneni-pri-strelba-v-tsentara-na-strasburg.html", "text": ". Един убит и 10 ранени е резултатът от нападението с автоматично оръжие в центъра на града късно тази вечер, предава телевизия \"Francetvinfo\" , като се позовава на полицейски източници. \r\nТелевизията съобщава, че по полицейски данни извършителят, \"който е използвал автоматично оръжие и нож, вече е идентифициран и активно издирван\". \r\nСпоред първоначалната информация на телевизията изстрелите са се чули близо до коледните пазари на \"Grand Rue\".", "date": "2018.12.11", "title": "\"Francetvinfo\"(Франция): Един убит и 10 ранени при стрелба в центъра на Страсбург"}
{"url": "http://www.focus-news.net/news/2018/12/11/2600467/veliko-tarnovo-slab-dazhd-vali-na-mesta-vav-velikotarnovska-oblast-vremeto-v-starata-stolitsa-e-oblachno-no-bez-valezh.html", "text": "Слаб дъжд вали на места във Великотърновска област, съобщават за  Радио „Фокус“ – Велико Търново  от Областно пътно управление.  Настилките са предимно мокри, на места хлъзгави и органите на реда съветват водачите да карат внимателно. Трафикът в началото на работния ден е интензивен. Времето в старата столица е облачно, но без валежи. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, съвпадаща с отсечка от път София – Варна. Колони от автомобили има в района на Кооперативния пазар, на светофара по бул. „България“ /при отбивката за стадион „Ивайло“/ и пред пощата. Интензивен е трафикът и покрай по-големите училища и детски градини, където движението се регулира от пътни полицай. Екипи на КАТ има и на входовете и изходите на Велико Търново, както и в по-натоварените участъци от първокласната и второкласна пътна мрежа. Нови въведени ограничения няма. Отворен за движение е Прохода на Републиката, но там все още важи предупреждението за опасност от падащи камъни. Настилката там също е мокра. Мъгла има в районите на водните басейни и котловините. \r\nЛуиза ТРАНЧЕВА", "date": "2018.12.11", "title": "Велико Търново: Слаб дъжд вали на места във Великотърновска област, времето в старата столица е облачно, но без валеж"}
{"url": "http://www.focus-news.net/news/2018/12/11/2600776/afp-predpolagaemiyat-napadatel-ot-strasburg-e-identifitsiran-prodalzhava-izdirvaneto-mu.html", "text": "Полицията в Страсбург е идентифицирала нападателя, който откри стрелба на традиционния коледен базар в града, предава  AFP , като се позовава на данни от правоохранителните органи. \r\nКъм момента издирването му продължава. Не се привеждат подробности за самоличността му. \r\nПри нападението загина един човек, а десетима други бяха ранени. Тереза Герова", "date": "2018.12.11", "title": "AFP: Предполагаемият нападател от Страсбург е идентифициран, продължава издирването му"}
{"url": "http://www.focus-news.net/news/2018/12/11/2600413/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Подсилването на Черноморския флот на Руската федерация, проникването на антисемитизма в публичната сфера на ЕС, срещата между бившия турски президент Абдуллах Гюл с лидера на основната опозиционна НРП Кемал Кълъчдароглу и предстоящото обявяване на „Човек на годината“ на списание TIME са част от основните теми, върху които акцентират водещите световни печатни издания. \r\n***  Държавният глава на САЩ Доналд Тръмп и президентът на Руската федерация Владимир Путин са сред претендентите за отличието „Човек на годината“ на популярното нюйоркско списание  TIME , става ясно от списъка, публикуван на интернет страницата на електронното издание.  \r\nВ статията се подчертава, че през март тази година Путин е спечелил „забележителна победа“, която му е осигурила мандат на висшия държавен пост за още шест години. И всичко това на фона на обвиненията за намесата на Москва в президентските избори в САЩ, отравянето на бившия агент на Главното разузнавателно управление Сергей Скрипал в британския град Солзбъри и засилване на напрежението с Украйна.  \r\nПо отношение на Тръмп, който спечели приза през 2016 г., се казва, че 45-тият президент на САЩ успя да остане на поста напук серията кризи в администрацията му, атаките срещу него заради предполагаемата руска намеса в изборите, спорните политики, които прокара и търговската война, която започна с Китай.  \r\nВ списъка на претендентите за 2018 г. влизат още убития саудитски журналист Джамал Хашоги, съпругата на принц Хари – Меган Маркъл, а също и президентът на Южна Корея Мун Дже-ин. \r\nTIME обявява носителя на приза „Човек на годината“ през декември, чрез публикуване на снимката му на корицата на списанието. Няма конкретни критерии за присъждането на отличието – важно е лицето да е оказало най-силно влияние върху обществото, независимо дали позитивно или негативно. \r\n***  В Севастопол се състоя церемонията по приемането в състава на Черноморския флот на Руската федерация новия малък ракетен кораб „Орехово-Зуево“, оборудван с крилати ракети с голям обсег „Калибър“, съобщава украинският вестник  „Корреспондент“ . \r\nОтбелязва се, че до края на декември в състава на Черноморския флот на Русия ще влезе и патрулният кораб „Василий Биков“, а през 2019 г. – „Дмитрий Рогачев“, миночистачът „Иван Антонов\" и високоскоростен транспортно-десантен катер от ново поколение.  \r\n„Очевидно е, че Черноморският флот става все по-силен, а това означава, че и Русия става по-силна в южното морско направление. Уверен съм, че новият кораб в най-кратки срокове ще пристъпи към разширяване на задачите в близки и далечни морски зони“, цитира изданието думите на командващия Черноморския флот на Руската федерация вицеадмирал Александър Моисеев.  \r\nМалкият ракетен кораб „Орехово-Зуево\" е многофункционален плавателен съд, оборудван с артилерийски, ракетни, антисаботажни, противовъздушни и радиотехнически оръжия. Това е седмият кораб на модернизираната серия „Куан-М\", построена за Черноморския флот. Корабите от този проект са с по-голямо изместване и са оборудвани с най-новите високопроизводителни ракети с дългосрочен радиус - универсалната ракетна система „Калибър-НК“,  предназначена за унищожаване на морските и крайбрежните цели. Целта на корабите по проекта „Куан-М\" е защитата и отбраната на икономическата зона на Русия, обясняват от редакцията. \r\n***  Бившият 11-ти президент на Турция Абдуллах Гюл потвърди своята среща с лидера на основната опозиционна Народнорепубликанска партия (НРП) Кемал Кълъчдароглу, пише вестник  „Джумхуриет” . В официално съобщение от Канцеларията на бившия държавен глава се посочва, че е било разговаряно „по общи въпроси от дневния ред на Турция и обстановката в света”. Уточнява се, че „не са били разглеждани никакви актуални политически проблеми и местните избори на 29 март 2019 год.”.  \r\nСамата среща е проведена на 11 ноември в Канцеларията на Абдуллах Гюл и е представена като протоколно „посещение на вежливост”. Закъснялото официално съобщение за нея се обосновава от неговата Канцелария с „необходимостта от опровергаване на различни и неверни интерпретации по темата в медиите”. \r\n***  Девет от всеки 10 евреина, живеещи в 12 държави от Европейския съюз, са на мнение, че антисемитизмът прониква в публичната сфера на Общността, а антисемитските инциденти стават все по-многобройни. Това показва проучване, цитирано от вестник  The Jerusalem Post . \r\nПочти една трета от евреите, живеещи в 12-те страни, в които е проведена анкетата, признават,че са имали опит с тормоз на антисемитска основа, а 76% от респондентите съобщават, че са чували коментари за прекалена власт на евреите в страната им.  \r\nОколо 89% от анкетираните смятат, че през последните пет години се е увеличил антисемитизмът в страната, в която живеят, а 88% са убедени във все по-широкото му разпространение в интернет пространството.  \r\nИзследването, проведено сред 16 500 души, установява, че повече от една четвърт (28%) от респондентите са ставали обект на антисемитски тормоз поне веднъж през 12-те месеца преди провеждането на анкетата. Над една трета са имали подобен негативен опит поне веднъж за последните пет години.  \r\nДруги три процента от респондентите съобщиха, че през последните пет години са преживявали лично физическо нападение, само защото са били евреи, а два процента от респондентите имат подобен опит от последната година.  \r\nОсвен това 76% от респондентите са чули или чели коментари, че евреите имат прекалено много власт в своята страна; 59% са получили коментари, че интересите на евреите в тяхната страна са различни от останалата част от населението. \r\nОт респондентите, които заявяват, че са преживели антисемитски вербални или физически атаки, около 30% от тях са идентифицирали „мюсюлманите с екстремистки възгледи\" като извършители.  \r\nДруги 21% от анкетираните признават, че хората с леви политически възгледи са извършили престъпления срещу тях, а 13% признават, че техният инцидент е свързан с лице с десни политически възгледи. \r\n***", "date": "2018.12.11", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/11/2600774/afp-makron-izprashta-vatreshniya-ministar-na-mestoproishestvieto.html", "text": "Еманюел Макрон изпраща министъра на вътрешните работи на мястото на произшествието в Страсбург. Току-що съобщи  AFP .", "date": "2018.12.11", "title": "AFP: Макрон изпраща вътрешния министър на местопроишествието"}
{"url": "http://www.focus-news.net/news/2018/12/11/2600778/afp-zhertvite-na-napadenieto-v-strasburg-stanaha-dve-postradalite-sa-11.html", "text": "Броят на жертвите на нападението в Страсбург достигна до двама души, а пострадалите са 11, като състоянието им е критично, предава  AFP , като се позовава на данни от правоохранителните органи. \r\nПървоначално бе съобщено за една жертва и 10 ранени.  \r\nПолицията е идентифицирала нападателя, който откри стрелба на традиционния коледен базар в града. \r\nКъм момента издирването му продължава. Не се привеждат подробности за самоличността му. Тереза Герова", "date": "2018.12.11", "title": "AFP: Жертвите на нападението в Страсбург станаха две, пострадалите са 11"}
{"url": "http://www.focus-news.net/news/2018/12/11/2600412/predstoyashti-sabitiya-v-stranata-za-11-dekemvri-agentsiya-fokus.html", "text": "*** \r\nОт 14.00 часа на „Дондуков“ 2 президентът Румен Радев ще проведе среща с представители на ръководствата на работодателските организации в България.  \r\n*** \r\nОт 11.00 часа в НДК вицепрезидентът Илияна Йотова ще открие 46-ото издание на Софийския международен панаир на книгата и 6-ия Софийски международен литературен фестивал. \r\n*** \r\nОт 18.30 часа в зала „Концертна“ на Централния военен клуб Министерството на туризма ще връчи третите Годишни награди в туризма.  \r\n*** \r\nОт 11.00 часа в Министерството на образованието и науката в залата на етаж 5 ще се проведе Заключителната пресконференция по проект „Студентски практики - Фаза 1“, изпълняван по ОП „Наука и образование за интелигентен растеж“. В събитието ще участват заместник-министърът на образованието и науката Деница Сачева, представители на студентите, на работодателите и на висшите училища, участвали в проекта. \r\n*** \r\nВ Националния военноисторически музей ще се проведе международна двудневна конференция на тема „Когато (не) загърбваме конфликтите: ролята на музеите“. \r\n*** \r\nОт 9.00 часа Специализираният наказателен съд ще гледа делото срещу Радослав Б., Денис Б. и др., обвинени в организиране и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Иван Р., Димитър К., и Георги Г., обвинени в организиране и ръководене на организирана престъпна група.  \r\n*** \r\nОт 10.00 часа Специализираният наказателен съд ще гледа делото срещу Ангел П., Анатоли А., Цветомир Ц. и др., обвинени в организиране и ръководене на организирана престъпна група. \r\n*** \r\nОт 10.00 часа 3 състав на Специализирания наказателен съд ще гледа делото срещу Абдула И., Мустафа Н., и Исмаил М., обвинени в организиране и ръководене на организирана престъпна група. \r\n*** \r\nОт 10.00 часа 19 състав на Специализирания наказателен съд ще гледа делото срещу Цветелин Ц., Владислав Н. и Светлин С., обвинени в организиране и ръководене на организирана престъпна група. \r\n*** \r\nОт 10.00 часа 2 състав на Специализирания наказателен съд ще гледа делото срещу Пламен Ал. и Любка Д., обвинени в съставяне на официален документ с невярно съдържание.  \r\n*** \r\nОт 10.00 часа 7 състав на Специализирания наказателен съд ще гледа делото срещу Лазгин Х., Ивайло Д., Али Х., обвинени в организиране и ръководене на организирана престъпна група. \r\n*** \r\nОт 10.00 часа 13 състав на Специализирания наказателен съд ще гледа делото срещу Фарес Ф., Светослав Е. и др., обвинени в организиране и ръководене на организирана престъпна група. \r\n*** \r\nОт 10.00 часа 7 състав на Софийския градски съд ще проведе разпоредително заседание по делото срещу Максим М. (сключване на неизгодна сделка). \r\n*** \r\nОт 10.30 часа 12 състав на Специализирания наказателен съд ще гледа делото Павел М., обвинен в престъпление по служба. \r\n*** \r\nОт 11.00 часа в Централния офис на Камарата на строителите в България (КСБ) ще се проведе пресконференция, на която ще бъдат обявени предстоящите действия на Камарата в подкрепа на строителния бранш, част от кампанията „Аз съм строител“. \r\n*** \r\nОт 11.00 часа в зала „Универсиада“ Министерството на труда и социалната политика ще връчи годишните си национални награди за социални иновации. \r\n*** \r\nОт 11.00 часа 10 състав на Специализирания наказателен съд ще гледа делото срещу Георги К., Илко П., Теодор Б. и др., обвинени в организиране и ръководене на организирана престъпна група. \r\n*** \r\nОт 11.00 часа Демократична България ще даде пресконференция, в която съпредседателите на обединението – Христо Иванов и Атанас Атанасов, заедно с членовете на Управленската алтернатива – Владислав Панев (съпредседател на ПП Зелените) и Мартин Димитров – ще призоват правителството да не подписва нищо по „Турски поток”, докато не докаже икономически ползи за България. \r\n*** \r\nОт 11.30 часа Министърът на младежта и спорта Красен Кралев и изпълнителният директор на Национална спортна база ЕАД Пламен Манолов ще открият официално Зимната пързалка „Юнак“, намираща се на стадион „Юнак“ до Националния стадион „Васил Левски“. \r\n*** \r\nОт 12.00 часа в зала „Роял“ на хотел Балкан Управителният съвет на Националното сдружение на общините в Република България (НСОРБ) ще проведе заключителна за 2018 г. пресконференция по повод рождения ден на Сдружението и последното за годината заседание на УС на НСОРБ. \r\n*** \r\nОт 12.00 часа пред Съдебната палата в София ще се проведе протест-присъствие, организиран от Гражданско движение „БОЕЦ“, в знак на солидарност и подкрепа за независимите български магистрати. \r\n*** \r\nОт 12.00 часа в НДК, етаж 1, вход А4, ще се състои откриване на интерактивна инсталация с виртуална реалност на УНИЦЕФ в рамките на кампанията „Заедно срещу насилието в училище“. \r\n*** \r\nОт 13.30 часа 13 състав на Специализирания наказателен съд ще гледа делото срещу  Пламен И., Явор А., Детелин И. и др., обвинени в организиране и ръководене на организирана престъпна група. \r\n*** \r\nОт 13.30 часа 13 състав на Специализирания наказателен съд ще гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група. \r\n*** \r\nОт 13.30 часа в Зала А на Българската търговско-промишлена палата на ул. „Искър“ 9 в гр. София ще се проведе Национална кръгла маса на тема „Обществената библиотеката – център за дигитално включване на възрастни“. \r\n*** \r\nОт 14.00 часа 18 състав на Специализирания наказателен съд ще гледа делото срещу Виктор В., Росен Ал., Кристиян Р. и др., обвинени в организиране и ръководене на организирана престъпна група. \r\n*** \r\nОт 15.00 часа 18 състав на Специализирания наказателен съд ще гледа делото срещу Атанас С., Тодор С., Георги К. и др., обвинени в организиране и ръководене на организирана престъпна група. \r\n*** \r\nОт 15.00 часа в постоянната приемна на БСП - София на ул. \"Леге\" №10, етаж 1 народният представител от „БСП за България“ Петър Витанов и общинският съветник Борис Цветков ще бъдат на разположение на софиянци. \r\n*** \r\nОт 15.30 часа в „+това“ (ул. „Марин Дринов“ 30) в София ще се проведе пети модул от обучението за здравни журналисти „Часът на диабета“. \r\n*** \r\nОт 14.00 часа в залата на Представителството на Европейската комисия в България, ул. „Г.С. Раковски“ № 124, ще се проведе Дискусионен форум на тема: „Ускореното превъоръжаване на Българската армия – повече сигурност и доверие в НАТО и Общата европейска отбрана“. \r\n*** \r\nОт 17.00 часа в зала „Проф. Марин Дринов“ на БАН на ул. „15-ти ноември“ 1 носителят на Нобеловата награда по физика за 2017 г. професор Бари Бариш ще изнесе лекция на тема „Гравитационни вълни: от детекторите до регистрирането им“. \r\n*** \r\nОт 17.00 часа Галерия „УниАрт“ на Нов български университет ще представи библиографско издание на Борис Христов и Милко Божков. \r\n*** \r\nОт 17.30 часа в Унгарски културен институт ще се състои премиерата на новата книга на д-р Радка Пенчева „Забравени и незабравими“. \r\n*** \r\nОт 18.30 часа кино „Люмиер Лидл“ ще бъде представен Концертен запис – Хайдн – оратория „Сътворението“. \r\n*** \r\nОт 18.30 часа в ателие-книжарница „Къща за птици” (ул. „Проф. Асен Златаров“ 22) ще се проведе декемврийската среща от поредицата беседи и дискусии под надслов „Православие и съвремие“. \r\n*** \r\nОт 18.30 часа в артгалерия НДК Националният дворец на културата ще представи изложбата „Съвременно българско изкуство”. \r\n*** \r\nОт 19.00 часа в зала „България“ Оркестър „Симфониета „София“ ще изнесе празничен концерт „Музикална Коледна магия“. \r\n*** \r\nОт 19.00 часа в театър „Азарян“ ще бъде представен спектакълът „За теб“ с участието на Христо Мутавчиев и Станимир Гъмов. \r\n*** \r\nОт 20.00 часа в зала 1 на НДК ще се проведе концерт „Златните БГ хитове на всички времена“. \r\n*** \r\nВ 17.30 часа в залата на Историческият музей в Асеновград ще представи изложба на самоуки майстори и занаятчии  \r\n*** \r\nОт 9.00 часа в Специално училище за ученици с нарушено зрение „Проф. д-р Иван Шишманов“ ще бъде открит Коледен базар на картички и играчки, изработени от учениците. От 10 часа в сградата на училището ще се състои тържественото отбелязване на 113-та годишнина от основаването му. \r\n*** \r\nОт 13.00 часа в сградата на Съдебната палата на площад „Независимост“ №2 Окръжната прокуратура във Варна ще даде пресконференция. Поводът е приключило с обвинителен акт дело с обществен интерес. На пресконференцията ще присъстват и.ф. административен ръководител на Окръжната прокуратура във Варна Радослав Лазаров, заместник-председателят на ДАНС Николай Ненков и директорът на Митница Варна Светлан Савов.  \r\n*** \r\nОт 14.00  до 16.00 часа в офиса на ПП ГЕРБ на ул. „Георги Бенковски” общинският съветник Бонка Банкова ще приема граждани.  \r\n***  \r\nОт 17.30 часа в ИЗ „Рафаел Михайлов“ ще бъде открита фотоизложбата „Алтай и Тяншан, Хан Тенгри и Белуха, лято 2018“.  – предстояща \r\n***  \r\nОт 17.30 часа в Регионална библиотека „Петко Р. Славейков“ ще се проведе представяне на книгата на Драгомир Йорданов - \"Границите на България 1870-1886 г. Историческо формиране и развитие”. \r\n***  \r\nОт 19.00 часа в Клуб 7 ще се проведе среща с певеца Йордан Марков. \r\n*** \r\nОт 11.00 часа в сградата на Общностен център за деца и семейства – Враца ще се проведе пресконференция за  отчет на напредъка по изпълнение на  дейностите по проект “СТИМУЛ за ранно детско развитие”. \r\n*** \r\nОт 17.00 часа в Конферентната зала на Общински съвет-Враца на ул. „Петропавловска“ 43, ет. 3., ще се проведе обществена консултация във връзка с приемане на Наредба за изменение и допълнение на Наредбата за определяне размера на местните данъци на територията на Община Враца, с която се предвижда актуализация на размерите на местните данъци във връзка с приетите изменения и допълнения в Закона за местните данъци и такси, които влизат в сила от 01.01.2019 г.   \r\n*** \r\nОт 17.30 часа в Градска концертна зала ще се проведе Коледен концерт на детска школа по изкуствата при НЧ “Развитие-1869”. \r\n*** \r\nОт 19.00 часа в Камерна зала на ДКТ ще бъде представена постановката “Красавицата и княза” по Ф.М.Достоевски. \r\n***  \r\nОт 16.00 часа в  Клуб на пенсионера „Асен Разцветников“ ще започне „Филмова Коледа“ – прожекция на коледни филми. \r\n*** \r\nОт 10.00 часа в дискусионна зала  „Изида“( етаж 2) ще се състои Междинна пресконференция, на която ще бъде отчетен напредъкът на дейностите по “Интегриран проект за подобряване на водния сектор в град Добрич - фаза 1”,  финансиран от Оперативна програма „Околна среда 2014-2020 г.“. \r\n*** \r\nОт 18.00 часа в Огледална зала „Нели Божкова“ ще се проведе „С песен, там някъде далече, далече…“ - концерт на Хор на учителките по повод Световния ден на хоровото изкуство. \r\n*** \r\nОт 18.00 часа в Младежки център – Добрич ще се проведе Коледен концерт на Вокално студио „Златно зрънце“ с ръководител Мария Димитрова. \r\n*** \r\nВ Регионална библиотека „Дора Габе“ – Добрич ще бъде представена витрина с библиотечни документи по повод 100 г. от рождението на Александър Солженицин, руски писател, лауреат на Нобелова награда за литература за 1970 г. (1918-2005). \r\n*** \r\nОт 18.00 часа в Общински младежки дом ще се състои Концерт по повод патронния празник на ОШИ „Добри Христов“. \r\n*** \r\nОт 09.00 часа в Зала 10 на Окръжен съд ще се гледа делото на подсъдимия Ивайло П. Срещу него е повдигнато обвинение за причиняване на смъртта на З. Н. на 10.01.2017 г. в землището на с. Войводиново, област Пловдив, на автомагистрала „Тракия“, км 132.  \r\n*** \r\nОт 09.00 часа в Зала 1 на Окръжен съд ще се гледа делото на подсъдимия Димитър В.Той е обвинен в опит за умишлено убийство на П. Б. в с. Мало Крушево. \r\n*** \r\nОт 10.00 часа в Зала 5 на Окръжен съд ще се гледа делото на подсъдимия Красимир В. Срещу него е повдигнато обвинени за това, че в качеството си на управител на „Комплексен онкологичен център – Пловдив“ ЕООД открил обществена поръчка с прогнозна стойност 950 000 лева без ДДС, която завършила със сключването на договор, въз основа на който от „Меркурий комерсиал“ ООД доставили 32-срезов компютърен томограф за нуждите  на „КОЦ – Пловдив ЕООД“ с цена на томографа – 898 000 лева без ДДС и от това последвали значителни щети за „КОЦ – Пловдив ЕООД“ в размер на сумата от 405 190,92 лева без ДДС. \r\n*** \r\nОт 11.00 часа в Заседателна зала на Община Пловдив ще се проведе финална пресконференция по проект „Модернизация на инфраструктурата и подобряване качеството на образователната среда в ПГХТТ-гр.Пловдив“. \r\n*** \r\nОт 11.00 часа в пресклуба на БТА в град Пловдив Зелени Балкани канят всички медии по повод 30-годишния си юбилей. \r\n*** \r\nОт 13.30 в Зала 1 на Апелативен съд ще се гледа жалбата  на 34-годишния с инициали И.Я. Той обжалва 6-годишна присъда и глоба от 20 000 лева, постановена от Старозагорския окръжен съд. Подсъдимият е признат за виновен за това, че на 3.02.2018 г. в Стара Загора без надлежно разрешение е държал 35 грама амфетамини с цел разпространени. \r\n*** \r\nOт 19.00 часа в зала \"Пловдив\" на \"Гранд хотел Пловдив\"ще се проведе официална церемония по награждаване на \"Най-добрите спортисти на град Пловдив\" за 2018г. \r\n*** \r\nВ 09.00 часа министъра на образованието и науката Красимир Вълчев ще бъде в Земеделската професионална гимназия „К.А.Тимирязев“ в Сандански, а в 10.45 часа в СУ „Н. Вапцаров“ в Петрич. \r\n*** \r\nОт 11.00 часа в Пресклуб на БТА-Сливен ще се проведе Представяне на сливенската структура на Европейска народна партия България от председателя на партията Пламен Александров. \r\n*** \r\nОт 10.30 часа в залата на Областен информационен център - Смолян, бул. „България” №12, ще се проведе медийна среща, в рамките на която ще бъдат представени предстоящите през 2019 г. възможности за финансиране със средства от Европейския съюз. \r\n*** \r\nОт 18.00 часа в Музея на фотографията и съвременните визуални изкуства ще бъде открита изложба с творби на казанлъшки фотографи. \r\n*** \r\nОт 18.00 часа в Художествена галерия-Стара Загора ще бъде открита изложбата „Васил Тодоров /1893-1977/”, посветена на 125-ата годишнина от рождението на художника. \r\n*** \r\nОт 18.00 часа в Радио Стара Загора Библиотека „Родина“ и Радио Стара Загора ще представят поетичното творчество на Людмила Коева - „Мелодията на душата“. \r\n*** \r\nОт 10.30 часа в заседателната зала на Общински съвет – Ценово ще се състои начална пресконференция по проект „Трансгранично партньорство между Ценово – Хотареле – Гряка срещу природни рискове“. \r\n*** \r\nОт 11.00 часа в Младежкия дом ученици от 8 до 10 клас от ППМГ „Нанчо Попович“, СУ „Йоан Екзарх Български“ и СУ „Сава Доброплодни“ ще покажат знанията си в състезание, посветено на делото и личността на Добри Войников като драматург, музикант и народен будител.", "date": "2018.12.11", "title": "Предстоящи събития в страната за 11 декември (Агенция „Фокус“)"}
{"url": "http://www.focus-news.net/news/2018/12/11/2600785/afp-antiteroristichniyat-otdel-na-parizhkata-prokuratura-poe-razsledvaneto-na-napadenieto-v-strasburg.html", "text": "Отделът за борба с тероризма на Прокуратурата в Париж пое разследването на нападението на коледния базар в Страсбург, предава  AFP . \r\nСлед оценка на ситуацията, Прокуратура във френската столица откри разследване за \"убийства, опити за убийство във връзка с терористична групировка и мрежа за престъпни конспиративни престъпления\", се казва в изявление, разпространено от органа. \r\nПолицията вече е идентифицирала нападателя, но не приведе подробности за самоличността му. Тереза Герова", "date": "2018.12.11", "title": "AFP: Антитерористичният отдел на Парижката прокуратура пое разследването на нападението в Страсбург"}
{"url": "http://www.focus-news.net/news/2018/12/11/2600416/pchelari-izlyazoha-na-protest-obzor.html", "text": "Пчелари от цялата страна излязоха на национален протест пред Министерството на земеделието, храните и горите в София. Протестните им действия протекоха мирно, под засилено полицейско присъствие и продължиха малко над два часа, в рамките на които бе блокирана ул. „Дамян Груев“. Пчеларите разположиха символично ковчег пред сградата на МЗХГ. До него бе положен кръст с надпис: \"Българско пчеларство\", а протестиращите палеха свещи. Някои от пчеларите носиха плакати, на които пишеше: \"Системата убива и нас\", \"Искаме ревизия на Националната пчеларска програма\", \"Пълна забрана на неоникотиноидните пестициди!!!\", \"Ценете труда на пчелите и пчеларите\". По време на протеста бе приета протестна декларация. В нея се посочва: \"Ние пчеларите от Република България, участващи в днешния протест, категорично изразяваме нашата нетърпимост\". Като проблеми те изброиха: ниските добиви на пчелен мед, нерегламентираните третирания на селскостопански площи, липсата на контрол от БАБХ и други. Пчеларите настояха за създаване на експертно-консултативен съвет за решаване на проблемите в сектора, заплащане на екосистемна услуга \"Опрашване\" на регистрирано пчелно семейство и отваряне на схемата de minimis за 2018 г. Към декларацията имаше и подписка, която бе активно подкрепена от пчеларите. Тя бе внесена  в деловодството на министерството, както и до Комисията по земеделие към Народното събрание и към един евродепутат. Декларацията бе внесена в МЗХГ от шестима от протестиращите пчелари. Те проведоха среща със заместник-министър Янко Иванов и с директора на Дирекция „Животновъдство“ към министерството Силвия Василева. След нея стана ясно, че Министерство на земеделието, храните и горите се е споразумяло с пчеларите за създаването на Консултативен съвет по пчеларство.    Зам.-министър Янко Иванов   коментира, че идеята е този съвет да е постоянно действащ. Той заяви, че целта е да могат съвместно да се идентифицират проблемите. По думите му съвета ще стартира работа в рамките на януари догодина. Заместник-министърът заяви още, че няма да има увеличение на сумата по de minimis, като уточни, че по схемата е отпаднало ограничението до 200 кошера. „Разбирам, че сигурно не са достатъчно. Сигурно разходите са повече. Нека да бъдем реалисти, това е което можем към настоящия момент да дадем“, допълни заместник-министърът. Той съобщи, че са отпуснати средства на Българската агенция по безопасност на храните (БАБХ) за софтуер, който да оптимизира връзката между Министерството и пчеларите за информация в случай на поява на масови заболявания. Иванов уточни, че на срещата са набелязани и някои нормативни документи, които трябва да се преработят или надградят.  Директорът на дирекция „Животновъдство“ към МЗХГ Силвия Василева  допълни, че се разработва новата пчеларска програма. По отношение на директната подкрепа за пчеларите, Василева обясни: „От 2014 г., когато се разработваше настоящата Обща селскотопанска политика, позицията на България, заедно с още 10 държави членки, бе да има такова подпомагане - директно както за едри и дребни преживни животни, така и за пчеларство. Това не се прие на ниво ЕС“. По думите й към настоящия момент в проекта за регламент за стратегически планове отново е заложено само като възможност за подпомагане на сектора пазарна мярка – национална програма по пчеларство. \r\nДеница КИТАНОВА", "date": "2018.12.11", "title": "Пчелари излязоха на протест (ОБЗОР)"}
{"url": "http://www.focus-news.net/news/2018/12/11/2600418/izvestiya-mogat-li-da-badat-otlozheni-izborite-v-ukraynai.html", "text": "Въпреки, че Върховната Рада на Украйна официално насрочи следващите президентски избори за 31 март 2019 г., все още не е сложена точка на този въпрос. На 4 декември, президентът на Украйна Петро Порошенко заяви на среща със студенти, че причината за отмяна на изборите може да бъде „открита въоръжена агресия на Русия“ срещу Украйна. Три дни по-късно заместник-началникът на народната милиция в Донецка народна република Едуард Басурин направи изявление, че въоръжените сили на Украйна активно се подготвят за настъпателна операция. Един от признаците на този процес е мобилизирането на болници – според разузнаването около 90 лечебни заведения се готвят да приемат ранени войници. \r\nНапоследък Порошенко говори много и често за военни действия. Ясно е, че това се дължи на военното положение в страната, но риториката понякога прилича на подготовка на общественото мнение както в страната, така и извън нея за неизбежната ескалация. Например, в интервю за германската Funke Media Group, украинският президент дори посочи посоката на възможна „агресия“. \"Москва ... се опитва да получи коридор от окупирания Донбас в окупираната Крим, улавяйки Мариупол и Бердянск ... Никой не трябва да изключва заплахата, че мащабът на руската агресия ще нарасне“, заяви Порошенко. \r\nДва дни по-късно украинският лидер, по време на среща със студенти, продължи мисълта си. Той допусна отлагане на изборите в страната. „Аз, като президент, гарантирам, че президентските избори ще се проведат на тази дата (31 март 2019г.). Единственото, което може да ги предотврати – това е открита въоръжена агресия на Русия. Тогава трябва да защитим държавата“, заяви той. \r\nМного опоненти на сегашното правителство подчертаха, че основният и очевиден вариант, при който обкръжението на президента на Украйна може да реши да отмени президентските избори, е доста предсказуема - тя е свързана с началото на военните действия. И за това не е необходимо да се обявява война - след като Радата подкрепи въвеждането на военно положение на 28 ноември, президентът на Украйна вече не се нуждае от съгласуване с депутатите по въпроса за продължаването му. Съгласно процедурата ще бъде достатъчно да свика Съвета за национална сигурност и отбрана (съставен предимно от военнослужещи, които са лоялни към Порошенко) и да обяви всяко влошаване за заплаха за суверенитета.   \r\nПодходяща посока за създаване на необходимата заплаха - републиките на Донбас говорят за подготовката на украинските въоръжени сили за бойни действия. По-конкретно, на 7 декември в Донецк изявление за предстояща операция на украинските въоръжени сили беше направено от заместник-началника на народната милиция на Донецкката народна република Едуард Басурин. Според него украинските власти са започна да подготвят болници за приемането на ранени войници от украинската армия по време на настъпателните операции в Донбас. \r\nИзвестно, че в президентската администрация на Украйна активно обсъждат правните основания за отмяна на изборите в страната. По-специално, датата, която вече е определена за президентските избори, може да бъде оспорена чрез Конституционния съд, а такива опити вече са правени в миналото. През лятото тази версия бе изнесена: изборите може да бъдат преместени за юни, защото през юни 2014 г. Порошенко положи клетва, което означава, че петата година от неговия мандат изтича официално едва през този месец от 2019 г. \r\nПо-смели бяха и вариантите - отлагане за края на март 2020 г., но този вариант би могъл да предизвика бунт на всички политически сили. \r\nСъщо така не бива да забравяме и друг политически сценарий - преходът към парламентарна република, който ще направи възможно избирането на президент от Върховната Рада. Чисто юридически, днес е сякаш без значение: не е възможно да се променят избирателните закони в навечерието на самите избори. \r\nВъпреки това, отлагането на изборите може да провокира не само Порошенко. През новата година украинците ще започнат да получават квитанции с нови цени за отопление и топла вода. Това бързо ще накара избирателите да забравят за Керченския пролив и митичните вражески армии, които се втурват към Мариупол и Бердянск.", "date": "2018.12.11", "title": "Известия: Могат ли да бъдат отложени изборите в Украйна?"}
{"url": "http://www.focus-news.net/news/2018/12/11/2600414/tass-britanskiyat-parlament-shte-provede-speshen-debat-vav-vrazka-s-otlaganeto-na-glasuvaneto-za-brekzit.html", "text": "Парламентът на Великобритания ще проведе спешен дебат във връзка с решението на премиера Тереза Мей да отложи за неопределено време гласуването на постигнатото споразумение за условията по Брекзит. Затова съобщи говорителят на Камарата на общините Джон Бъркоу, предава агенция  TACC . \r\nИнициатор на дебата е лидерът на Лейбъристката партия Джеръми Корбин, който посочи, че „парламентарните решения се пренебрегват“.  \r\nМинистър-председателят на Великобритания Тереза Мей обяви, че отлага за неопределено време парламентарното гласуване на споразумението с Европейския съюз за условията по излизането на страната от блока. В изказване в Камарата на общините тя призна, че първоначално планираната процедура за 11 декември няма да се състои заради факта, че правителството няма шанс за успех. Причината за това е, че споразумението, постигнато с ЕС относно бъдещия статут на Северна Ирландия, не устройва политическите сили в Обединеното кралство. \r\nПревод и редакция: Калоян Пенков", "date": "2018.12.11", "title": "ТАСС: Британският парламент ще проведе спешен дебат във връзка с отлагането на гласуването за Брекзит"}
{"url": "http://www.focus-news.net/news/2018/12/11/2600420/nezavisimaya-gazeta-zashto-cherniyat-halifat-vse-oshte-ne-e-pobedeni.html", "text": "Агенция Al-Masdar news съобщава, че сирийската армия започва ново настъпление срещу позиции на „Ислямска държава“ в Ат-Танф в югоизточната част на провинция Хомс. \r\nТежки битки се извършват в пустинна зона южно от град Ас-Сухна, който е важен регионален транспортен възел.Формированията на  псевдо-халифата изстрелват артилерийски огън по настъпващите части на сирийската армия. Оказва се, че твърденията на висшето руско военно ръководство за поражението на „Ислямскадържава“ не отговарят на истината. \r\nПо-специално, началникът на Генералния щаб на въоръжените сили на Руската федерация генерал  Валери Герасимов заяви, че бойците от „Ислямска държава“ се намират само на източния бряг, контролиран от САЩ и сирийските демократични сили, а на запад от Ефрат само спящи клетки на „черния халифат“. \r\nПричините за това оцеляване на „Ислямска държава“ се дължат на много фактори. Ислямистите демонстрираха способността си да се движат скрито през пустинната зона дори в първоначалния период. Освен това лидерите на „черния халифат“ се радват на подкрепата на някои арабски племена, обитаващи пустинята Аш-Шам, и това ще продължи, докато Дамаск не направи на местните шейхове изгодно предложение, което те не могат да откажат. \r\nПобедата над терористичната групировка е силно затруднена от дейността на американската армия и специалните служби в региона. Базата им не е напразно разположена в региона Ат-Танф, като позволява на американците да блокират движението на ирански военни части, милиции, формирани от шиитски племена в Афганистан и Пакистан под патронажа на Иранската революционна гвардия и местните шиитски доброволци от „Хашд аш-Шааби“. Периодичните въздушни удари на коалицията срещу правителствените войски значително ги отслабва. \r\nСпоред иракски източници американците неотдавна позволиха на отделенията на „Ислямска държава“ да преминат свободно през сирийско-иракската граница. И това поведение на един съюзник явно разгневи Багдад. Сайтът на новинарската агенция Al-Ma'aloumah news цитира изявление по този въпрос от иракския парламентарист Али Кави, че американските коалиционни сили са открили безопасен път за преместване на терористи от Сирия в Ирак. \r\nПентагонът продължава да увеличава силите в региона. В Персийския залив се изпраща ударна група, която включва: самолетоносач „John C. Stennis“, 7 разрушители, въоръжени с ракети „Томахоук“ и два крайцера. Една от задачите на тази група е да блокира движението на иранските войници и шиитските милиции през сирийско-иракската граница. \r\nПонастоящем войските на сирийските демократични сили, подкрепяни от коалиционната авиация, продължават да нападат крепостта на „Ислямска държава“ на левия бряг на река Ефрат - град Хаджин. Неотдавна Валери Герасимов отбеляза: „Виждаме как в рамките на шест месеца ръководената от САЩ международна антитерористична коалиция и звената на сирийските демократични сили под техен контрол не могат да разгромят формированията на „Ислямска държава“ близо до Хаджин. \r\nИстинските цели, преследвани от Съединените щати и Руската федерация в този регион, остават само догадки. Едно е сигурно - оцеляването на „Ислямска държава“ допринася за нежеланието на Москва и Вашингтон да бъдат под един общ знаменател при решаването на сирийския проблем.", "date": "2018.12.11", "title": "Независимая Газета: Защо „черният халифат“ все още не е победен?"}
{"url": "http://www.focus-news.net/news/2018/12/11/2600780/liberation-frantsiya-smartonosna-ataka-na-koleden-bazar-v-strasburg.html", "text": "Неизвестен стрелец уби поне един и рани най-малко 10 души при атака в близост до Коледен пазар на площад \"Плас Клебер\"в центъра на града, пише електронното издание на вестник \"Liberation\". \r\nСпоред изданието в първите минути след нападението все още не може да се прецени дали става дума за терористично нападение.", "date": "2018.12.11", "title": "\"Liberation\" (Франция): Смъртоносна атака на коледен базар в Страсбург"}
{"url": "http://www.focus-news.net/news/2018/12/11/2600421/tass-evropeyskiyat-sayuz-e-gotov-za-satrudnichestvo-s-izbraniya-parlament-v-armeniya.html", "text": "Европейският съюз призна резултатите от проведените избори в Армения и е готов за сътрудничество с новоизбрания парламент, предава агенция  TACC . \r\n„Както посочи по-рано Международната мисия за наблюдение на избори, те бяха проведени при зачитане на основните свободи и също така срещнаха широко обществено одобрение, което трябва да бъде запазено в бъдещите избирателни реформи“, се съобщава в изявление от страна на Европейския съюз. Отбелязва се и, че ЕС подкрепя по-нататъшната демократизация и модернизация на Армения. \r\nВ ЕС се надяват на „сътрудничество с демократично избрания парламент и на правителството, което да позволи укрепването на политическите и икономическите отношения, въз основа на Споразумението за дълбоко и всеобхватно партньорство между Армения и Европейския съюз“.   \r\nПревод и редакция: Калоян Пенков", "date": "2018.12.11", "title": "ТАСС: Европейският съюз е готов за сътрудничество с избрания парламент в Армения"}
{"url": "http://www.focus-news.net/news/2018/12/11/2600779/francetvinfofrantsiya-spored-posledna-informatsiya-sled-teroristichnoto-napadenie-v-strasburg-2-ubiti-i-11-raneni-napadatelyat-se-izdirva.html", "text": "Двама души са убити, а 11 ранени след нападение с автоматично оръжие и нож в района на коледните базари в централната част на града, близо до \"Grand Rue\", предава предава  \"Francetvinfo\" , като се позовава на свои източници. \r\nГражданите са призовани да останат по домовете си. Университетската болница в Страсбург обяви, че е задействан т.нар. \"бял план\".", "date": "2018.12.11", "title": "\"Francetvinfo\"(Франция): Според последна информация след терористичното нападение в Страсбург - 2 убити и 11 ранени, нападателят се издирва"}
{"url": "http://www.focus-news.net/news/2018/12/11/2600415/ria-novosti-pavel-klimkin-predlozhi-na-evropeyskiya-sayuz-kreativni-sanktsii-sreshtu-rusiya.html", "text": "Министърът на външните работи на Украйна Павел Климкин предложи на Европейският съюз „няколко типа санкции“ по отношение на Русия заради инцидента в Керченския пролив, съобщава  РИА Новости . \r\n„Няма да говоря за всички тях, ще започна с лични санкции за онези, които участваха в агресивните действия срещу Украйна, но също така и за ограничаване на възможностите на руските пристанища на Азов, както и някои по-креативни санкции“. \r\nСпоред министърът, някои европейски политици са подкрепили предложението на Киев. Той също така добави, че това решение изисква „по-подробно обсъждане“. \r\nПо-късно ръководителят на дипломацията на ЕС Федерика Могерини отказа да даде оценка на изказването на Климкин. \r\n„Самата среща е политически жест от наша страна, това е начин да потвърдим още веднъж подкрепата за Украйна и нейния суверенитет“, заяви Могерини. \r\nПревод и редакция: Калоян Пенков", "date": "2018.12.11", "title": "РИА Новости: Павел Климкин предложи на Европейския съюз „креативни санкции“ срещу Русия"}
{"url": "http://www.focus-news.net/news/2018/12/11/2600422/zaradi-nova-funktsionalnost-se-srina-chast-ot-onlayn-sistemata-na-mvr-obzor.html", "text": "Заради нова функционалност се срина част от онлайн системата на МВР. Възникналият технически проблем е при инсталиране на нова версия на автоматизираната информационна система. Поради тази причина беше спрян достъпът до Автоматизираната информационна система „Управление на наложени глоби по наказателни постановления и извършване на плащания по тях през Интернет, SMS, WAP“ и до Портала за електронни административни услуги – задължения по документи, издадени от „Пътна полиция“. До отстраняване на проблема гражданите не можеха да извършват съответните справки онлайн, беше затруднено и административното обслужване на гишетата на „Пътна полиция“ в столицата и в цялата страна.  \r\nНачалникът на сектор „Пътен контрол” към Главна дирекция „Национална полиция“ гл. инспектор Росен Рапчев коментира на брифинг, че е имало срив в системата на МВР. „От петък стартирахме нова функция в административно-наказателната дейност, която да подобри административното обслужване на гражданите. Тази функция изисква сериозно техническо преобразуване на системата и се оказа, че предвиденият срок до неделя не беше достатъчен, за да може да се финализира“, посочи Рапчев. Агенция „Фокус“ припомня:  Поради инсталиране на нова версия на автоматизираната информационна система, от 17.30 часа на 7 декември до 8.30 часа на 10 декември трябваше да бъде спрян достъпът до Автоматизираната информационна система „Управление на наложени глоби по наказателни постановления и извършване на плащания по тях през Интернет, SMS, WAP“ и до Портала за електронни административни услуги – задължения по документи, издадени от „Пътна полиция“.", "date": "2018.12.11", "title": "Заради нова функционалност се срина част от онлайн системата на МВР (ОБЗОР)"}
{"url": "http://www.focus-news.net/news/2018/12/11/2600417/tass-sasht-ne-mogat-da-izpolzvat-intsidenta-v-kerchenskiya-proliv-za-sanktsii-sreshtu-rusiya.html", "text": "„Съединените щати не могат да използват случаят със задържаните в Русия три украински военни кораба, които нарушиха правилата, установени в Керченския пролив, за да увеличат санкциите срещу Москва“, заяви постоянния представител на Русия в Европейския съюз Владимир Чижов. \r\n„Не е тайна, че дори и сега, в сегашната ситуация, американците оказват натиск върху Европейския съюз да използва добре известния инцидента като оправдание за увеличаване на санкциите. Това не се случи“, съобщи дипломатът. \r\nУкрайна и западните страни са използват този инцидент като друга причина да обвинят Русия в предполагаемо нарушение на международните правила и разпоредби и поискаха от Руската федерация да освободи задържаните украинци и да върнат корабите. \r\nПревод е редакция: Калоян Пенков", "date": "2018.12.11", "title": "ТАСС: САЩ не могат да използват инцидента в Керченския пролив за санкции срещу Русия"}
{"url": "http://www.focus-news.net/news/2018/12/11/2600426/ria-novosti-sasht-otmeniha-preporakata-kam-grazhdanite-si-da-ne-patuvat-v-rusiya.html", "text": "Съединените щати извадиха Русия от списъка със страните, до чието пътуване на американски граждани беше препоръчано да „преразгледат“. Това се посочва в изявление на Държавния департамент, предава  РИА Новости . \r\nРусия, отсега нататък, според ведомството, е във втората от четирите категории на опасност – „да се упражнява повишено внимание“. Преди това тя беше в третата категория – „ревизирайте пътуването“. \r\nНай-високата категория е четвърта, при която на американските граждани е забранено да посещават държава или регион. Първата категория предполага, че туристите трябва да упражняват “нормално“ внимание. \r\nВ същото време САЩ все още не препоръчват да се посещават Крим и Северен Кавказ, където според Държавния департамент американските граждани са в реална опасност. \r\nПревод и редакция: Калоян Пенков", "date": "2018.12.11", "title": "РИА Новости: САЩ отмениха препоръката към гражданите си да не пътуват в Русия"}
{"url": "http://www.focus-news.net/news/2018/12/11/2600424/daily-express-tvard-brekzit-mozhe-da-e-v-interes-na-velikobritaniya-i-evropeyskiya-sayuz.html", "text": "Премиерът Тереза Мей бе принудена да направи драматично отстъпление от решаващото гласуване за Брекзит, което трябваше да се състои във вторник. Отлагането на „смисленото гласуване“ беше част от опита на правителството да избегне неудобно поражение. Професорът по европейски изследвания проф. Щефан Ауер заяви, че сделката на премиера с Брюксел не отговаря на 17,4 милиона британци, гласували да напуснат ЕС. \r\nГоворейки пред Express.co.uk преди новината, че г-жа Мей е отложила гласуването, д-р Ауер заяви: „Целият проблем с Брекзит е, че той не може да задоволи желанията на различните избирателни райони. Може би по-твърд Брекзит да е в дългосрочен интерес за Обединеното кралство и дори за Европа. Но независимо кой път ще бъде поето, ще има победители и губещи. На континентална Европа, в ЕС и в Обединеното кралство“. \r\n„Текущата сделка, която наистина не изглежда да достави това, за което можеше да спори Тереза Май. Настоящата сделка също така може да разочарова големи части на британския електорат, които ще се почувстват предадени“. \r\nМинистър-председателят сега е на път до Европа с цел да търси отстъпки за сделката си за Брекзит, след като отложи гласуването в Камарата на общините, в което се очакваше да се стигне до тежко поражение. \r\nВ изявление до депутатите Тереза Мей също заяви, че правителството пристъпва към подготовка за възможен Брекзит без сделка. \r\nРешението за отлагане на гласуването бе посрещната с ярост от депутатите. Водещият привърженик на Брекзит Джейкъбкоб Рийсс-Мог поиска от Тереза Мей да отстъпи настрана и да направи път за лидер, който може да се възползва от резултата от референдума от 2016 г., ако не е в състояние да го направи сама. \r\nДепутатът от Консервативната партия също предупреди, че безпорядъкът, причинен от днешното отстъпване на позиции, ще послужи само за увеличаване на шансовете за придобиване на сили у Джеръми Корбин.", "date": "2018.12.11", "title": "Daily Express: Твърд Брекзит може да е в интерес на Великобритания и Европейския съюз"}
{"url": "http://www.focus-news.net/news/2018/12/11/2600427/pregled-na-mezhdunarodnite-novini-do-6-ch-agentsiya-fokus.html", "text": "Властите в Косово обмислят въвеждането на реципрочни мерки върху табелите за превозни средства, след като Сърбия принуди косовските шофьори да премахнат автомобилните табели на границата. Друга мярка, която се очаква да бъде приложена срещу Сърбия, е непризнаването на сръбските документи, като се прилага същата мярка, която Белград има за документите на Косово. Хаки Шатри, съветник на премиера на Косово Рамуш Харадинай, заяви пред Радио „Свободна Европа“, че обсъжда въвеждането на нови мерки, но все още не е взето решение, предава  Gazeta Express . \r\nНа 21 ноември правителството в Прищина въведе 100% мита за всички сръбски стоки, отвръщайки на агресивната кампания от страна на Белград срещу страната.  Решението предизвика реакцията на Белград, който поиска отмяна на мярката.Европейският съюз и САЩ поискаха от Косово да отмени решението, като заявиха, че това е в нарушение на Централноевропейското споразумение за свободна търговия (CEFTA). Но въпреки натиска, правителството на Косово заяви, че данъкът няма да бъде премахнат, докато Сърбия не признае Косово. \r\n*** „Венецуела и Русия ще проведат съвместни военни учения за защита на южноамериканската страна“, обяви венецуелският министърът на отбраната Владимир Падрино, предава  AFP . \r\nПадрино, чието правителство често обвинява Съединените щати в извършването на военни действия срещу него, направи това съобщение, при посрещането на около 100 руски пилоти и друг персонал при пристигането им в Каракас. \r\n„Трябва да кажем на хората във Венецуела и на целия свят, че както ние си сътрудничим в различни области за развитието на двата народа, ние също така се готвим да защитим Венецуела до последния инч, когато е необходимо“, заяви той. \r\n*** Президентът на Франция Еманюел Макрон обяви въвеждането на извънредно икономическо и социално положение в страната, съобщава  РИА Новости . \r\nФренският президент осъди насилието по време на митингите. По думите на Макрон, тези престъпления не са оправдани. \r\nДържавният глава заяви, че смята гнева за „справедлив“, но никой гняв не оправдава нападенията срещу полицейски служители, разрушаването на търговски обекти. \r\nТой заяви, че иска да види Франция, „където може да се живее и работи достойно“. \r\n„Ще поискам правителството и парламентът да направят необходимото, за да можем да живеем по-добре благодарение на нашата работа от началото на следващата година. Минималната заплата ще се увеличи с 100 евро на месец от 2019 г.“, добави френския лидер. \r\nСред предложените от френския президент мерки са плащането от предприятията на годишен бонус на служителите, премахване на увеличението на вноските за задължително социално осигуряване на пенсионери, получаващи по-малко от две хиляди евро.  \r\nМинистър-председателят ще представи предложените от държавния глава мерки за преодоляване на кризата пред депутатите. \r\n*** Президентът на Русия Владимир Путин и канцлера на Германия Ангела Меркел проведоха телефонен разговор, съобщава  РИА Новости . \r\nСветовните лидери са обсъдили инцидента в Керченския пролив, Договорът за премахване на ракетите със среден и малък обсег на действие и ситуацията в Сирия. \r\nОтбелязва се, че разговорът се е състоял по инициатива на германската страна. \r\nПутин и Меркел изразиха взаимен интерес да предотвратят ескалация на напрежението в района на Азовско море и да решат проблемите, произтичащи от провокативните действия на украинските власти.  \r\nСтраните обсъдиха и транзита на руски газ през Украйна след 2019 г. \r\nОсвен това руският лидер и германският канцлер очертаха приоритетите за насърчаване на междусирийския диалог и създаването на Конституционния комитет. \r\nТе също така се съгласиха да продължат контактите на различни нива относно стратегическата сигурност във връзка с намеренията на американската администрация да се оттегли от Договора за премахване на ракети със среден и малък обсег. \r\n*** „Съединените щати не могат да използват случаят със задържаните в Русия три украински военни кораба, които нарушиха правилата, установени в Керченския пролив, за да увеличат санкциите срещу Москва“, заяви постоянния представител на Русия в Европейския съюз Владимир Чижов. \r\n„Не е тайна, че дори и сега, в сегашната ситуация, американците оказват натиск върху Европейския съюз да използва добре известния инцидента като оправдание за увеличаване на санкциите. Това не се случи“, съобщи дипломатът. \r\nУкрайна и западните страни са използват този инцидент като друга причина да обвинят Русия в предполагаемо нарушение на международните правила и разпоредби и поискаха от Руската федерация да освободи задържаните украинци и да върнат корабите. \r\n*** Съединените щати извадиха Русия от списъка със страните, до чието пътуване на американски граждани беше препоръчано да „преразгледат“. Това се посочва в изявление на Държавния департамент, предава  РИА Новости . \r\nРусия, отсега нататък, според ведомството, е във втората от четирите категории на опасност – „да се упражнява повишено внимание“. Преди това тя беше в третата категория – „ревизирайте пътуването“. \r\nНай-високата категория е четвърта, при която на американските граждани е забранено да посещават държава или регион. Първата категория предполага, че туристите трябва да упражняват “нормално“ внимание. \r\nВ същото време САЩ все още не препоръчват да се посещават Крим и Северен Кавказ, където според Държавния департамент американските граждани са в реална опасност. \r\n*** Парламентът на Великобритания ще проведе спешен дебат във връзка с решението на премиера Тереза Мей да отложи за неопределено време гласуването на постигнатото споразумение за условията по Брекзит. Затова съобщи говорителят на Камарата на общините Джон Бъркоу, предава агенция  TACC . \r\nИнициатор на дебата е лидерът на Лейбъристката партия Джеръми Корбин, който посочи, че „парламентарните решения се пренебрегват“.  \r\nМинистър-председателят на Великобритания Тереза Мей обяви, че отлага за неопределено време парламентарното гласуване на споразумението с Европейския съюз за условията по излизането на страната от блока. В изказване в Камарата на общините тя призна, че първоначално планираната процедура за 11 декември няма да се състои заради факта, че правителството няма шанс за успех. Причината за това е, че споразумението, постигнато с ЕС относно бъдещия статут на Северна Ирландия, не устройва политическите сили в Обединеното кралство. \r\n*** Министърът на външните работи на Украйна Павел Климкин предложи на Европейският съюз „няколко типа санкции“ по отношение на Русия заради инцидента в Керченския пролив, съобщава  РИА Новости . \r\n„Няма да говоря за всички тях, ще започна с лични санкции за онези, които участваха в агресивните действия срещу Украйна, но също така и за ограничаване на възможностите на руските пристанища на Азов, както и някои по-креативни санкции“. \r\nСпоред министърът, някои европейски политици са подкрепили предложението на Киев. Той също така добави, че това решение изисква „по-подробно обсъждане“. \r\nПо-късно ръководителят на дипломацията на ЕС Федерика Могерини отказа да даде оценка на изказването на Климкин. \r\n„Самата среща е политически жест от наша страна, това е начин да потвърдим още веднъж подкрепата за Украйна и нейния суверенитет“, заяви Могерини. \r\n*** Отказът на Саудитска Арабия да екстрадира заподозрените в убийството на журналиста Джамал Хашоги е „голямо разочарование“, предава турската  Anadolu Agency , позовавайки се на изявление на директорът на комуникациите към президентството Фахретин Алтън. \r\nВ изявление пред агенция Reuters, той повтори призивите за международно разследване на случая с убития журналист, заявявайки, „Светът трябва да търси справедливост в този случай съгласно международното право“. \r\n„Ще бъде в интерес международната общност да търси справедливост за покойния саудитски журналист съгласно международното право“, обяви Алтън. \r\n„Отказвайки екстрадицията на заподозрените в убийството само ще оправдае онези, „които вярват, че Саудитска Арабия се опитва да прикрие убийството“, добави той. \r\n„Разбира се, че генералният консул на Саудитска Арабия в Истанбул също е съучастник в убийството на Джамал Хашоги“, заяви Алтън.", "date": "2018.12.11", "title": "Преглед на международните новини до 6 ч. (Агенция „Фокус“)"}
{"url": "http://www.focus-news.net/news/2018/12/11/2600428/pregled-na-osnovnite-temi-v-britanskiya-pechat-agentsiya-fokus.html", "text": "Independent : Председателят на Европейският съвет Доналд Туск заяви, че „няма да предоговорим сделката“ \r\nПредседателят на Европейския съвет е отхвърлил предоговарянето на сделката за Брекзит на Тереза Май и спорния въпрос за ирландската граница на срещата на върха в Брюксел по-късно тази седмица. \r\nДоналд Туск заяви, че лидерите ще обсъдят споразумението на среща и, че лидерите са „готови да обсъдят как да улеснят ратификацията на Обединеното кралство“ \r\nНо той предупреди, че блокът ще използва срещата, за да обсъди липсата на сделка „тъй като времето изтече“. \r\nНеговите коментари бяха направени след като Тереза Мей заяви, че ще се върне в Брюксел, за да потърси допълнителни отстъпки от ЕС след изключително негативно приемане на сделката й от депутатите. \r\nЕвропейската комисия и няколко ключови държави-членки също отхвърлиха промяната на спорното споразумение за оттегляне. \r\n„Реших да свикам Европейския съвет в четвъртък заради Брекзит. Ние няма да предоговаряме сделката, но сме готови да обсъдим как да улесним ратификацията от Великобритания. Докато времето изтича, ще обсъдим и нашата готовност за сценарии без сделка“, заяви Туск. \r\nГоворител на Европейската комисия заяви: „Имаме споразумение на масата, одобрено от Европейския съвет на 25 ноември. Както каза председателя Юнкер, тази сделка е най-добрата и единствена възможна сделка“. \r\n„Няма да предоговаряме, позицията ни не се е променила, Обединеното кралство напуска Европейския съюз на 29 март 2019 г.“ \r\nГи Верхофстад, координаторът на Европейския парламент за Брекзит, порица правителството за отложения вот. \r\n„Вече не мога да следя. След двугодишни преговори консервативното правителство иска да отложи гласуването“, заяви Ги Верхофстад. \r\n„Имайте предвид, че никога няма да оставим ирландците. Това забавяне допълнително ще влоши несигурността за хората и бизнеса. Време е те да вземат решение!“ \r\nКоментарите на координатора за Брекзит отразяват чувствата на мнозина в Брюксел, които са шокирани от решението на Обединеното кралство да отложи парламентарната конфронтация. Тази намеса дойде, тъй като говорителят на общините Джон Бъркоу описа решението, очевидно взето от премиера тази сутрин, като „непочтено“. \r\nГлавният преговарящ на премиера Брюксел Оливър Робинс се завърна в Брюксел и беше забелязан в щаба на Европейската комисия - очевидно се опитваше да търси отстъпки за сделката. \r\nБритански власти отказаха да коментират присъствието му, но официални представители на ЕС потвърдиха, че са в контакт с Обединеното кралство. Daily Express : Твърд Брекзит може да е в интерес на Великобритания и Европейския съюз \r\nПремиерът Тереза Мей бе принудена да направи драматично отстъпление от решаващото гласуване за Брекзит, което трябваше да се състои във вторник. Отлагането на „смисленото гласуване“ беше част от опита на правителството да избегне неудобно поражение. Професорът по европейски изследвания проф. Щефан Ауер заяви, че сделката на премиера с Брюксел не отговаря на 17,4 милиона британци, гласували да напуснат ЕС. \r\nГоворейки пред Express.co.uk преди новината, че г-жа Май е отложила гласуването, д-р Ауер заяви: „Целият проблем с Брекзит е, че той не може да задоволи желанията на различните избирателни райони. Може би по-твърд Брекзит да е в дългосрочен интерес за Обединеното кралство и дори за Европа. Но независимо кой път ще бъде поето, ще има победители и губещи. На континентална Европа, в ЕС и в Обединеното кралство“. \r\n„Текущата сделка, която наистина не изглежда да достави това, за което можеше да спори Тереза Май. Настоящата сделка също така може да разочарова големи части на британския електорат, които ще се почувстват предадени“. \r\nМинистър-председателят сега е на път до Европа с цел да търси отстъпки за сделката си за Брекзит, след като отложи гласуването в Камарата на общините, в което се очакваше да се стигне до тежко поражение. \r\nВ изявление до депутатите Тереза Мей също заяви, че правителството пристъпва към подготовка за възможен Брекзит без сделка. \r\nРешението за отлагане на гласуването бе посрещната с ярост от депутатите. Водещият привърженик на Брекзит Джейкъбкоб Рийсс-Мог поиска от Тереза Мей да отстъпи настрана и да направи път за лидер, който може да се възползва от резултата от референдума от 2016 г., ако не е в състояние да го направи сама. \r\nДепутатът от Консервативната партия също предупреди, че безпорядъкът, причинен от днешното отстъпване на позиции, ще послужи само за увеличаване на шансовете за придобиване на сили у Джеръми Корбин. The Guardian : Отчаяната Тереза Мей разкри план Б за Брекзит: печелене на повече време \r\nТереза Мей ще се впусне в безумна серия европейска дипломация в последния опит да спаси сделката си за Брекзит и нейното премиерство след хаотичен ден, в който тя отложи гласуването пред лицето на огромната опозиция. \r\nМинистър-председателят ще се срещне с германския канцлер Ангела Меркел в Берлин, за да потърси „допълнителни уверения“, за да гарантира, че северният ирландски защитен механизъм никога няма да влезе в сила, въпреки че от „Даунинг стрийт“ 10 предупредиха, че бърз пробив е малко вероятно. \r\nОт „Даунинг стрийт“ заявиха, че гласуването може да бъде отложено до януари, като се намали времето, необходимо за приемане на необходимото законодателство, за да се завърши напускането на Обединеното кралство, което ще доведе до нарастващи опасения, че няма да се стигне до сделка за Брекзит. \r\nС повече от 100 депутати тори, които се събраха, за да гласуват против сделката Брекзит, Тереза Мей допусна унизителното признание в Камарата на общините, че „ако продължим и проведем гласуването, то ще бъде отхвърлено със значително мнозинство“. \r\nЛейбъристите заявиха, че ще внесат вот на недоверие, ако Мей не успее в спешните преговорите, допълвайки, че ако се върне без значителни промени „тя решително и безспорно ще загуби доверието на парламента“. \r\nПривърженик на твърд Брекзит попита какво може да постигне Мей. Джейкъб Рийс-Мог заяви, че това е „отвратителен и унизителен ден“ за правителството, след като преди това обвини Мей, че се е провалила при управлението, защото не е имала „здрав разум“ да я одобри преди депутатите. \r\nИзточници на кабинета също изразиха загриженост относно стратегията на Мей, след като отмениха гласуването, което някои искаха да се проведе, без ЕС да е подписал нещо все още. „Изглежда няма план“, заяви източник. \r\nОсвен, срещата с Меркел, Тереза Мей ще има такава и с холандския премиер Марк Руте в Хага, след което се очаква да се срещне с председателя на Европейския съвет Доналд Туск и председателя на Европейската комисия Жан- Клод Юнкер, в Брюксел. \r\nЦелта й е да смекчи лидерите на ЕС преди срещата на върха в Европа в четвъртък и петък. Знаково, обаче нямаше план за Мей да се срещне с френския президент Еманюел Макрон, който се бори с вълна от гражданско неподчинение в собствената си страна и наскоро поиска от Обединеното кралство да даде специален достъп на риболовните кораби на ЕС, за да осигури бъдеща сделка за свободна търговия. \r\nТуск обяви, че ще позволи на Мей да обсъдят Брекзит в края на седмицата, но даде да се разбере, че има граници за това, което ЕС е готов да направи. \r\nДжеръми Корбин поиска от Тереза Мей да изясни дали търси реални промени в договора за излизане от ЕС или „просто увещания“ за промяна. Ръководителят на лейбъристите добави: „Да върнем същата неработеща сделка през следващата седмица, или през януари - и може ли да е ясна за времето?“ \r\nНеобходим е механизъм, за да се избегне твърда граница в Ирландия, ако Великобритания и ЕС не могат да постигнат съгласие за споразумение за свободна търговия до края на преходния период на Брекзит през 2020 г.", "date": "2018.12.11", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2018/12/11/2600419/vzglyad-zashto-tereza-mey-otlozhi-glasuvaneto-za-brekziti.html", "text": "Вторник не стана съдбоносен ден за Великобритания и Европа – министър-председателя Тереза Мей заяви, че отлага гласуването на сделката за Брекзит в парламента. Ръководителят на британското правителство заяви, че сделката с Европейския съюз не може да бъде одобрена. Изявлението на Мей обаче не е изненада - преди това гласуването нямаше да се случи, съобщиха неофициални източници. \r\nПо този начин стопанката на „Даунинг стрийт“ показа невъзможността да намери компромис, който да устройва поддръжниците на различни варианти за оттегляне на страната от ЕС. Ръководството на Европейския съюз, което очевидно се намира в период на турбулентност (един от симптомите, на който бяха настоящите вълнения в Париж), а новините от Лондон очевидно не добавят оптимизъм.   \r\nПо-рано всички 27 държави-членки на ЕС одобриха разработения британски план за Брекзит. Той предполагаше сравнително мек изход от съюза, като същевременно се поддържа единно митническо пространство между Обединеното кралство и ЕС. \r\n„Тереза Мей се опитва да маневрира, но всъщност тя не може нищо да промени“, заяви преподавателя по политическа теория в Московския държавен институт за международни отношения доцент Кирил Коктиш. „Тя отмени гласуването, защото е видно, че не събира достатъчно гласове за одобрение на плана си“.  \r\nВ същото време в четвъртък май трябва да замине за Брюксел за срещата на върха на ЕС. Разбира се, дотогава би било хубаво тя да убеди депутатите, в противен случай по-нататъшните преговори за условията за напускане на Европейския съюз ще се провалят. Но е малко вероятно да успее. \r\n„Засега няма да има преговори с ЕС относно Брекзит, тъй като сега решението трябва да бъде взето с британския парламент“, обясни в интервю за вестник ВЗГЛЯД Людмила Бабинина, ръководител на Центъра за политическа интеграция. \r\n„Вариантът на Мей е компромисен, но никой от тях не подкрепи компромиса. Някои бяха в полза на твърдия Брекзит, за да напуснат ЕС и да следват независима политика, включително външната търговия, а други просто искаха да останат в ЕС, без да напускат Европейския съюз“, отбелязва експертът. \r\nТова, за което Мей и ЕС се споразумяха, не е много добър компромис. Но проблемът е, че просто няма добър компромис. Това се дължи на ирландския проблем. „Ако границата между Република Ирландия и Северна Ирландия може да бъде затворена, процесът на Брекзит ще бъде по-разбираем“, заяви Бабинина. \r\nКоктиш е убеден, че гласоподавателите няма да разберат Мей, ако планът за Брекзит не успее. „Ако гласуването не успее, това е равносилно на вот на недоверие към правителството, тъй като е създадено с единствена цел“, спомня си той. „Правителството трябваше да осигури политическото оформление на онова, което беше прието на референдума от юни 2016 г., в който повечето британци подкрепиха оттеглянето от Европейския съюз“. \r\nАко не спази крайния срок, уведомлението на страната може да бъде обявено за невалидно и тази държава ще остане против волята си в Европейския съюз. Европейците обаче вече предложиха на британците подходящо решение. Европейският съд постанови, че Великобритания може едностранно да се откаже от напускане на блока. Това няма да изисква съгласието на 27-те държави-членки на ЕС и никакво споразумение. Само решение правителството.", "date": "2018.12.11", "title": "ВЗГЛЯД: Защо Тереза Мей отложи гласуването за Брекзит?"}
{"url": "http://www.focus-news.net/news/2018/12/11/2600423/independent-predsedatelyat-na-evropeyskiyat-savet-donald-tusk-zayavi-che-nyama-da-predogovorim-sdelkata.html", "text": "Independent: Председателят на Европейският съвет Доналд Туск заяви, че „няма да предоговорим сделката“ \r\nПредседателят на Европейския съвет е отхвърлил предоговарянето на сделката за Брекзит на Тереза Май и спорния въпрос за ирландската граница на срещата на върха в Брюксел по-късно тази седмица. \r\nДоналд Туск заяви, че лидерите ще обсъдят споразумението на среща и, че лидерите са „готови да обсъдят как да улеснят ратификацията на Обединеното кралство“ \r\nНо той предупреди, че блокът ще използва срещата, за да обсъди липсата на сделка „тъй като времето изтече“. \r\nНеговите коментари бяха направени след като Тереза Мей заяви, че ще се върне в Брюксел, за да потърси допълнителни отстъпки от ЕС след изключително негативно приемане на сделката й от депутатите. \r\nЕвропейската комисия и няколко ключови държави-членки също отхвърлиха промяната на спорното споразумение за оттегляне. \r\n„Реших да свикам Европейския съвет в четвъртък заради Брекзит. Ние няма да предоговаряме сделката, но сме готови да обсъдим как да улесним ратификацията от Великобритания. Докато времето изтича, ще обсъдим и нашата готовност за сценарии без сделка“, заяви Туск. \r\nГоворител на Европейската комисия заяви: „Имаме споразумение на масата, одобрено от Европейския съвет на 25 ноември. Както каза председателя Юнкер, тази сделка е най-добрата и единствена възможна сделка“. \r\n„Няма да предоговаряме, позицията ни не се е променила, Обединеното кралство напуска Европейския съюз на 29 март 2019 г.“ \r\nГи Верхофстад, координаторът на Европейския парламент за Брекзит, порица правителството за отложения вот. \r\n„Вече не мога да следя. След двугодишни преговори консервативното правителство иска да отложи гласуването“, заяви Ги Верхофстад. \r\n„Имайте предвид, че никога няма да оставим ирландците. Това забавяне допълнително ще влоши несигурността за хората и бизнеса. Време е те да вземат решение!“ \r\nКоментарите на координатора за Брекзит отразяват чувствата на мнозина в Брюксел, които са шокирани от решението на Обединеното кралство да отложи парламентарната конфронтация. Тази намеса дойде, тъй като говорителят на общините Джон Бъркоу описа решението, очевидно взето от премиера тази сутрин, като „непочтено“. \r\nГлавният преговарящ на премиера Брюксел Оливър Робинс се завърна в Брюксел и беше забелязан в щаба на Европейската комисия - очевидно се опитваше да търси отстъпки за сделката. \r\nБритански власти отказаха да коментират присъствието му, но официални представители на ЕС потвърдиха, че са в контакт с Обединеното кралство.", "date": "2018.12.11", "title": "Independent: Председателят на Европейският съвет Доналд Туск заяви, че „няма да предоговорим сделката“"}
{"url": "http://www.focus-news.net/news/2018/12/11/2600781/bfm-tv-frantsiya-strasburgskite-bolnitsi-rabotyat-v-rezhim-za-reaktsiya-pri-teroristichni-situatsii.html", "text": "Болниците в Страсбург са приведени в режим на работа при терористична ситуация, предава френският телевизионен канал  BFM TV .  \r\nТелевизията се позовава на източник, който твърди, че открилият стрелба на коледния базар в града е избягал от местопроизшествието. Полицията вече потвърди, че е установена самоличността му, но не представи допълнителни подробности. По данни на правоохранителните органи стрелбата е произведена с автоматично оръжие.  \r\nЖителите на Страсбург бяха предупредени да не напускат домовете си.  Тереза Герова", "date": "2018.12.11", "title": "BFM TV (Франция): Страсбургските болници работят в режим за реакция при терористични ситуации"}
{"url": "http://www.focus-news.net/news/2018/12/11/2600425/the-guardian-otchayanata-tereza-mey-razkri-plan-b-za-brekzit-pechelene-na-poveche-vreme.html", "text": "The Guardian: Отчаяната Тереза Мей разкри план Б за Брекзит: печелене на повече време \r\nТереза Мей ще се впусне в безумна серия европейска дипломация в последния опит да спаси сделката си за Брекзит и нейното премиерство след хаотичен ден, в който тя отложи гласуването пред лицето на огромната опозиция. \r\nМинистър-председателят ще се срещне с германския канцлер Ангела Меркел в Берлин, за да потърси „допълнителни уверения“, за да гарантира, че северният ирландски защитен механизъм никога няма да влезе в сила, въпреки че от „Даунинг стрийт“ 10 предупредиха, че бърз пробив е малко вероятно. \r\nОт „Даунинг стрийт“ заявиха, че гласуването може да бъде отложено до януари, като се намали времето, необходимо за приемане на необходимото законодателство, за да се завърши напускането на Обединеното кралство, което ще доведе до нарастващи опасения, че няма да се стигне до сделка за Брекзит. \r\nС повече от 100 депутати тори, които се събраха, за да гласуват против сделката Брекзит, Тереза Мей допусна унизителното признание в Камарата на общините, че „ако продължим и проведем гласуването, то ще бъде отхвърлено със значително мнозинство“. \r\nЛейбъристите заявиха, че ще внесат вот на недоверие, ако Мей не успее в спешните преговорите, допълвайки, че ако се върне без значителни промени „тя решително и безспорно ще загуби доверието на парламента“. \r\nПривърженик на твърд Брекзит попита какво може да постигне Мей. Джейкъб Рийс-Мог заяви, че това е „отвратителен и унизителен ден“ за правителството, след като преди това обвини Мей, че се е провалила при управлението, защото не е имала „здрав разум“ да я одобри преди депутатите. \r\nИзточници на кабинета също изразиха загриженост относно стратегията на Мей, след като отмениха гласуването, което някои искаха да се проведе, без ЕС да е подписал нещо все още. „Изглежда няма план“, заяви източник. \r\nОсвен, срещата с Меркел, Тереза Мей ще има такава и с холандския премиер Марк Руте в Хага, след което се очаква да се срещне с председателя на Европейския съвет Доналд Туск и председателя на Европейската комисия Жан- Клод Юнкер, в Брюксел. \r\nЦелта й е да смекчи лидерите на ЕС преди срещата на върха в Европа в четвъртък и петък. Знаково, обаче нямаше план за Мей да се срещне с френския президент Еманюел Макрон, който се бори с вълна от гражданско неподчинение в собствената си страна и наскоро поиска от Обединеното кралство да даде специален достъп на риболовните кораби на ЕС, за да осигури бъдеща сделка за свободна търговия. \r\nТуск обяви, че ще позволи на Мей да обсъдят Брекзит в края на седмицата, но даде да се разбере, че има граници за това, което ЕС е готов да направи. \r\nДжеръми Корбин поиска от Тереза Мей да изясни дали търси реални промени в договора за излизане от ЕС или „просто увещания“ за промяна. Ръководителят на лейбъристите добави: „Да върнем същата неработеща сделка през следващата седмица, или през януари - и може ли да е ясна за времето?“ \r\nНеобходим е механизъм, за да се избегне твърда граница в Ирландия, ако Великобритания и ЕС не могат да постигнат съгласие за споразумение за свободна търговия до края на преходния период на Брекзит през 2020 г.", "date": "2018.12.11", "title": "The Guardian: Отчаяната Тереза Мей разкри план Б за Брекзит: печелене на повече време"}
{"url": "http://www.focus-news.net/news/2018/12/11/2600430/tass-bolshinstvoto-frantsuzi-sa-udovletvoreni-ot-obeshtaniyata-na-makron.html", "text": "Болшинството французи са удовлетворени от обещанията на френският президент Еманюел Макрон, показва проучване на компанията Opinion Way. \r\nСпоред данните 78% одобряват намалението на данъците, 68% - повишението на заплатата със 100 евро. 54% от французите вярват, че необходимо да се прекрати протеста на „жълтите жилетки“, докато 45% са за продължаване. Отбелязва се, че нивото на подкрепа за самото движение в страната почти не се е променило – 66%. \r\nИзследването е проведено веднага след излъчването на речта на френския президент, като в него са участвали 991 души на възраст над 18 години. \r\nПревод и редакция: Калоян Пенков", "date": "2018.12.11", "title": "ТАСС: Болшинството французи са удовлетворени от обещанията на Макрон"}
{"url": "http://www.focus-news.net/news/2018/12/11/2600431/tass-mariya-butina-saglasna-da-se-priznae-za-vinovna.html", "text": "Мария Бутина, която беше арестувана в Съединените щати, се е съгласила да се признае за виновна и възнамерява да сътрудничи на федералните и местните власти, предава агенция  TACC , позовавайки се на телевизия АВС. \r\nКато част от споразумението, според телевизионната компания, гражданката на Руската федерация признава, че е „действала в Съединените щати под ръководството на руски официални лица“. Според телевизионната компания в споразумението, което Бутина твърди, че е подписала в събота, 8 декември, се отбелязва, че й предявено максимално наказание от пет години затвор. В същото време ABC отбелязва, че Бутина може да получи по-лека присъда, в зависимост от това, как тя сътрудничи с разследването и след това може да бъде депортирана в Русия. \r\nАдвокатите на Бутина и прокуратурата на САЩ подадоха съвместна петиция до съда в окръг Колумбия, за да проведат изслушване относно сделката между рускинята и федералните прокурори, които я обвиниха. Съдът реши да насрочи заседание на 12 декември. \r\nПревод и редакция: Калоян Пенков", "date": "2018.12.11", "title": "ТАСС: Мария Бутина съгласна да се признае за виновна"}
{"url": "http://www.focus-news.net/news/2018/12/11/2600433/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nІ. МЕТЕОРОЛОГИЧНА ОБСТАНОВКА: \r\nТемпературите са в интервала от -9° до +7°. Времето над страната е предимно облачно. Слаб вятър духа в областите Варна, Бургас, Видин, Враца, Добрич, Плевен, Силистра, София, Смолян, Хасково, Търговище и Шумен. Дъжд вали в областите Велико Търново, Враца, Перник, Плевен, Пловдив и Смолян.  Сняг  вали в района на проход, Републиката“/обл. Стара Загора/ и Търговище. Пътните настилки са предимно сухи, по усойните и планински райони частично заснежени или заледени, обработени и проходими при зимни условия. \r\nНамалена видимост поради мъгла: \r\n- до 50 м. в района на Силистра. \r\n- до 100 м. в района на Добрич и Враца . \r\nОГРАНИЧЕНИЯ ЗА ТОВАРНИ АВТОМОБИЛИ:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 15.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 Калотина – София при Сливница от км 25+650 до км 32+447 се осъществява в една лента поради геодезически дейности в изпреварващата лента посока София. Движението се извършва в активната лента. Срок 13.12.2018 г. от 07:30 до 17:00 часа \r\nДвижението по път I-8 Калотина – София при Сливница от км 25+650 до км 32+447 се осъществява в една лента поради геодезически дейности в изпреварващата лента посока Калотина. Движението се извършва в активната лента. Срок 13.12.2018 г. от 07:30 до 17:00 часа \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижение с повишено внимание по път I-9 от км 255+000 до км 268+000 в участъка „Маринка-Панчарска рампа” ще се извършват ремонтни дейности по асфалтовата настилка. Участъка е сигнализиран с пътни знаци. Срок до 14.12.2018 г.             \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nПът ІІІ-623: Движението по път III-623 Големо село – Мало село – Мламолово – Бобов дол от км 0+000 до км 11+475 се осъществява с повишено внимание поради частични ремонтни дейности на асфалтовата настилка. Сигнализирано е с пътни знаци. Срок до 11.12.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г.; \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nПът ІІІ-6041: Движението по път ІІІ-6041 Бобораци – Жедна Кондофрей – Гълъбник – гара Гълъбник – Долна Диканя Даскалово – Дупница от км 11+465 до км 17+000 е ограничено поради  СМР на железопътен прелез.  \r\nОбходен маршрут: път I-1 „София – Кулата“ от км 307+940 до км 314+520 и общински път PER2129. Срок до 14.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица до 31.12.2018 г.. Срок  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 21.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.11", "title": "Актуална пътна обстановка"}
{"url": "http://www.focus-news.net/news/2018/12/11/2600432/gd-granichna-politsiya-intenziven-e-trafikat-za-tovarni-avtomobili-na-izhod-na-granichnite-punktove-kulata-lesovo-kapitan-andreevo-dunav-most-vidin-i-dunav-most-ruse.html", "text": "Интензивен е трафикът за товарни автомобили на изход на граничните пунктове „Кулата“,  „Лесово“, „Капитан Андреево“, „Дунав мост – Видин“ и „Дунав мост – Русе“. Това съобщиха от пресцентъра на  ГД „Гранична полиция” . Данните са към 6.00 ч. На границата със  Сърбия и Македония движението се извършва нормално на всички гранични контролно-пропускателни пунктове.", "date": "2018.12.11", "title": "ГД „Гранична полиция“: Интензивен е трафикът за товарни автомобили на изход на граничните пунктове „Кулата“,  „Лесово“, „Капитан Андреево“, „Дунав мост – Видин“ и „Дунав мост – Русе“"}
{"url": "http://www.focus-news.net/news/2018/12/11/2600429/pregled-na-osnovnite-v-ruskiya-pechat-agentsiya-fokus.html", "text": "Известия : Могат ли да бъдат отложени изборите в Украйна?  \r\nВъпреки, че Върховната Рада на Украйна официално насрочи следващите президентски избори за 31 март 2019 г., все още не е сложена точка на този въпрос. На 4 декември, президентът на Украйна Петро Порошенко заяви на среща със студенти, че причината за отмяна на изборите може да бъде „открита въоръжена агресия на Русия“ срещу Украйна. Три дни по-късно заместник-началникът на народната милиция в Донецка народна република Едуард Басурин направи изявление, че въоръжените сили на Украйна активно се подготвят за настъпателна операция. Един от признаците на този процес е мобилизирането на болници – според разузнаването около 90 лечебни заведения се готвят да приемат ранени войници. \r\nНапоследък Порошенко говори много и често за военни действия. Ясно е, че това се дължи на военното положение в страната, но риториката понякога прилича на подготовка на общественото мнение както в страната, така и извън нея за неизбежната ескалация. Например, в интервю за германската Funke Media Group, украинският президент дори посочи посоката на възможна „агресия“. \"Москва ... се опитва да получи коридор от окупирания Донбас в окупираната Крим, улавяйки Мариупол и Бердянск ... Никой не трябва да изключва заплахата, че мащабът на руската агресия ще нарасне“, заяви Порошенко. \r\nДва дни по-късно украинският лидер, по време на среща със студенти, продължи мисълта си. Той допусна отлагане на изборите в страната. „Аз, като президент, гарантирам, че президентските избори ще се проведат на тази дата (31 март 2019г.). Единственото, което може да ги предотврати – това е открита въоръжена агресия на Русия. Тогава трябва да защитим държавата“, заяви той. \r\nМного опоненти на сегашното правителство подчертаха, че основният и очевиден вариант, при който обкръжението на президента на Украйна може да реши да отмени президентските избори, е доста предсказуема - тя е свързана с началото на военните действия. И за това не е необходимо да се обявява война - след като Радата подкрепи въвеждането на военно положение на 28 ноември, президентът на Украйна вече не се нуждае от съгласуване с депутатите по въпроса за продължаването му. Съгласно процедурата ще бъде достатъчно да свика Съвета за национална сигурност и отбрана (съставен предимно от военнослужещи, които са лоялни към Порошенко) и да обяви всяко влошаване за заплаха за суверенитета.   \r\nПодходяща посока за създаване на необходимата заплаха - републиките на Донбас говорят за подготовката на украинските въоръжени сили за бойни действия. По-конкретно, на 7 декември в Донецк изявление за предстояща операция на украинските въоръжени сили беше направено от заместник-началника на народната милиция на Донецкката народна република Едуард Басурин. Според него украинските власти са започна да подготвят болници за приемането на ранени войници от украинската армия по време на настъпателните операции в Донбас. \r\nИзвестно, че в президентската администрация на Украйна активно обсъждат правните основания за отмяна на изборите в страната. По-специално, датата, която вече е определена за президентските избори, може да бъде оспорена чрез Конституционния съд, а такива опити вече са правени в миналото. През лятото тази версия бе изнесена: изборите може да бъдат преместени за юни, защото през юни 2014 г. Порошенко положи клетва, което означава, че петата година от неговия мандат изтича официално едва през този месец от 2019 г. \r\nПо-смели бяха и вариантите - отлагане за края на март 2020 г., но този вариант би могъл да предизвика бунт на всички политически сили. \r\nСъщо така не бива да забравяме и друг политически сценарий - преходът към парламентарна република, който ще направи възможно избирането на президент от Върховната Рада. Чисто юридически, днес е сякаш без значение: не е възможно да се променят избирателните закони в навечерието на самите избори. \r\nВъпреки това, отлагането на изборите може да провокира не само Порошенко. През новата година украинците ще започнат да получават квитанции с нови цени за отопление и топла вода. Това бързо ще накара избирателите да забравят за Керченския пролив и митичните вражески армии, които се втурват към Мариупол и Бердянск. \r\n*** ВЗГЛЯД : Защо Тереза Мей отложи гласуването на Брекзит? \r\nВторник не стана съдбоносен ден за Великобритания и Европа – министър-председателя Тереза Мей заяви, че отлага гласуването на сделката за Брекзит в парламента. Ръководителят на британското правителство заяви, че сделката с Европейския съюз не може да бъде одобрена. Изявлението на Мей обаче не е изненада - преди това гласуването нямаше да се случи, съобщиха неофициални източници. \r\nПо този начин стопанката на „Даунинг стрийт“ показа невъзможността да намери компромис, който да устройва поддръжниците на различни варианти за оттегляне на страната от ЕС. Ръководството на Европейския съюз, което очевидно се намира в период на турбулентност (един от симптомите, на който бяха настоящите вълнения в Париж), а новините от Лондон очевидно не добавят оптимизъм.   \r\nПо-рано всички 27 държави-членки на ЕС одобриха разработения британски план за Брекзит. Той предполагаше сравнително мек изход от съюза, като същевременно се поддържа единно митническо пространство между Обединеното кралство и ЕС. \r\n„Тереза Мей се опитва да маневрира, но всъщност тя не може нищо да промени“, заяви преподавателя по политическа теория в Московския държавен институт за международни отношения доцент Кирил Коктиш. „Тя отмени гласуването, защото е видно, че не събира достатъчно гласове за одобрение на плана си“.  \r\nВ същото време в четвъртък май трябва да замине за Брюксел за срещата на върха на ЕС. Разбира се, дотогава би било хубаво тя да убеди депутатите, в противен случай по-нататъшните преговори за условията за напускане на Европейския съюз ще се провалят. Но е малко вероятно да успее. \r\n„Засега няма да има преговори с ЕС относно Брекзит, тъй като сега решението трябва да бъде взето с британския парламент“, обясни в интервю за вестник ВЗГЛЯД Людмила Бабинина, ръководител на Центъра за политическа интеграция. \r\n„Вариантът на Мей е компромисен, но никой от тях не подкрепи компромиса. Някои бяха в полза на твърдия Брекзит, за да напуснат ЕС и да следват независима политика, включително външната търговия, а други просто искаха да останат в ЕС, без да напускат Европейския съюз“, отбелязва експертът. \r\nТова, за което Мей и ЕС се споразумяха, не е много добър компромис. Но проблемът е, че просто няма добър компромис. Това се дължи на ирландския проблем. „Ако границата между Република Ирландия и Северна Ирландия може да бъде затворена, процесът на Брекзит ще бъде по-разбираем“, заяви Бабинина. \r\nКоктиш е убеден, че гласоподавателите няма да разберат Мей, ако планът за Брекзит не успее. „Ако гласуването не успее, това е равносилно на вот на недоверие към правителството, тъй като е създадено с единствена цел“, спомня си той. „Правителството трябваше да осигури политическото оформление на онова, което беше прието на референдума от юни 2016 г., в който повечето британци подкрепиха оттеглянето от Европейския съюз“. \r\nАко не спази крайния срок, уведомлението на страната може да бъде обявено за невалидно и тази държава ще остане против волята си в Европейския съюз. Европейците обаче вече предложиха на британците подходящо решение. Европейският съд постанови, че Великобритания може едностранно да се откаже от напускане на блока. Това няма да изисква съгласието на 27-те държави-членки на ЕС и никакво споразумение. Само решение правителството. \r\n*** Независимая Газета : Защо „черният халифат“ все още не е победен? \r\nАгенция Al-Masdar news съобщава, че сирийската армия започва ново настъпление срещу позиции на „Ислямска държава“ в Ат-Танф в югоизточната част на провинция Хомс. \r\nТежки битки се извършват в пустинна зона южно от град Ас-Сухна, който е важен регионален транспортен възел.Формированията на  псевдо-халифата изстрелват артилерийски огън по настъпващите части на сирийската армия. Оказва се, че твърденията на висшето руско военно ръководство за поражението на „Ислямскадържава“ не отговарят на истината. \r\nПо-специално, началникът на Генералния щаб на въоръжените сили на Руската федерация генерал  Валери Герасимов заяви, че бойците от „Ислямска държава“ се намират само на източния бряг, контролиран от САЩ и сирийските демократични сили, а на запад от Ефрат само спящи клетки на „черния халифат“. \r\nПричините за това оцеляване на „Ислямска държава“ се дължат на много фактори. Ислямистите демонстрираха способността си да се движат скрито през пустинната зона дори в първоначалния период. Освен това лидерите на „черния халифат“ се радват на подкрепата на някои арабски племена, обитаващи пустинята Аш-Шам, и това ще продължи, докато Дамаск не направи на местните шейхове изгодно предложение, което те не могат да откажат. \r\nПобедата над терористичната групировка е силно затруднена от дейността на американската армия и специалните служби в региона. Базата им не е напразно разположена в региона Ат-Танф, като позволява на американците да блокират движението на ирански военни части, милиции, формирани от шиитски племена в Афганистан и Пакистан под патронажа на Иранската революционна гвардия и местните шиитски доброволци от „Хашд аш-Шааби“. Периодичните въздушни удари на коалицията срещу правителствените войски значително ги отслабва. \r\nСпоред иракски източници американците неотдавна позволиха на отделенията на „Ислямска държава“ да преминат свободно през сирийско-иракската граница. И това поведение на един съюзник явно разгневи Багдад. Сайтът на новинарската агенция Al-Ma'aloumah news цитира изявление по този въпрос от иракския парламентарист Али Кави, че американските коалиционни сили са открили безопасен път за преместване на терористи от Сирия в Ирак. \r\nПентагонът продължава да увеличава силите в региона. В Персийския залив се изпраща ударна група, която включва: самолетоносач „John C. Stennis“, 7 разрушители, въоръжени с ракети „Томахоук“ и два крайцера. Една от задачите на тази група е да блокира движението на иранските войници и шиитските милиции през сирийско-иракската граница. \r\nПонастоящем войските на сирийските демократични сили, подкрепяни от коалиционната авиация, продължават да нападат крепостта на „Ислямска държава“ на левия бряг на река Ефрат - град Хаджин. Неотдавна Валери Герасимов отбеляза: „Виждаме как в рамките на шест месеца ръководената от САЩ международна антитерористична коалиция и звената на сирийските демократични сили под техен контрол не могат да разгромят формированията на „Ислямска държава“ близо до Хаджин. \r\nИстинските цели, преследвани от Съединените щати и Руската федерация в този регион, остават само догадки. Едно е сигурно - оцеляването на „Ислямска държава“ допринася за нежеланието на Москва и Вашингтон да бъдат под един общ знаменател при решаването на сирийския проблем.", "date": "2018.12.11", "title": "Преглед на основните в руския печат (Агенция \"Фокус\")"}
{"url": "http://www.focus-news.net/news/2018/12/11/2600434/predstoyashti-sabitiya-v-stranata-za-11-dekemvri-agentsiya-fokus.html", "text": "*** \r\nОт 14.00 часа на „Дондуков“ 2 президентът Румен Радев ще проведе среща с представители на ръководствата на работодателските организации в България.  \r\n*** \r\nОт 11.00 часа в НДК вицепрезидентът Илияна Йотова ще открие 46-ото издание на Софийския международен панаир на книгата и 6-ия Софийски международен литературен фестивал. \r\n*** \r\nОт 18.30 часа в зала „Концертна“ на Централния военен клуб Министерството на туризма ще връчи третите Годишни награди в туризма.  \r\n*** \r\nОт 11.00 часа в Министерството на образованието и науката в залата на етаж 5 ще се проведе Заключителната пресконференция по проект „Студентски практики - Фаза 1“, изпълняван по ОП „Наука и образование за интелигентен растеж“. В събитието ще участват заместник-министърът на образованието и науката Деница Сачева, представители на студентите, на работодателите и на висшите училища, участвали в проекта. \r\n*** \r\nВ Националния военноисторически музей ще се проведе международна двудневна конференция на тема „Когато (не) загърбваме конфликтите: ролята на музеите“. \r\n*** \r\nОт 9.00 часа Специализираният наказателен съд ще гледа делото срещу Радослав Б., Денис Б. и др., обвинени в организиране и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Иван Р., Димитър К., и Георги Г., обвинени в организиране и ръководене на организирана престъпна група.  \r\n*** \r\nОт 10.00 часа Специализираният наказателен съд ще гледа делото срещу Ангел П., Анатоли А., Цветомир Ц. и др., обвинени в организиране и ръководене на организирана престъпна група. \r\n*** \r\nОт 10.00 часа 3 състав на Специализирания наказателен съд ще гледа делото срещу Абдула И., Мустафа Н., и Исмаил М., обвинени в организиране и ръководене на организирана престъпна група. \r\n*** \r\nОт 10.00 часа 19 състав на Специализирания наказателен съд ще гледа делото срещу Цветелин Ц., Владислав Н. и Светлин С., обвинени в организиране и ръководене на организирана престъпна група. \r\n*** \r\nОт 10.00 часа 2 състав на Специализирания наказателен съд ще гледа делото срещу Пламен Ал. и Любка Д., обвинени в съставяне на официален документ с невярно съдържание.  \r\n*** \r\nОт 10.00 часа 7 състав на Специализирания наказателен съд ще гледа делото срещу Лазгин Х., Ивайло Д., Али Х., обвинени в организиране и ръководене на организирана престъпна група. \r\n*** \r\nОт 10.00 часа 13 състав на Специализирания наказателен съд ще гледа делото срещу Фарес Ф., Светослав Е. и др., обвинени в организиране и ръководене на организирана престъпна група. \r\n*** \r\nОт 10.00 часа 7 състав на Софийския градски съд ще проведе разпоредително заседание по делото срещу Максим М. (сключване на неизгодна сделка). \r\n*** \r\nОт 10.30 часа 12 състав на Специализирания наказателен съд ще гледа делото Павел М., обвинен в престъпление по служба. \r\n*** \r\nОт 11.00 часа в Централния офис на Камарата на строителите в България (КСБ) ще се проведе пресконференция, на която ще бъдат обявени предстоящите действия на Камарата в подкрепа на строителния бранш, част от кампанията „Аз съм строител“. \r\n*** \r\nОт 11.00 часа в зала „Универсиада“ Министерството на труда и социалната политика ще връчи годишните си национални награди за социални иновации. \r\n*** \r\nОт 11.00 часа 10 състав на Специализирания наказателен съд ще гледа делото срещу Георги К., Илко П., Теодор Б. и др., обвинени в организиране и ръководене на организирана престъпна група. \r\n*** \r\nОт 11.00 часа Демократична България ще даде пресконференция, в която съпредседателите на обединението – Христо Иванов и Атанас Атанасов, заедно с членовете на Управленската алтернатива – Владислав Панев (съпредседател на ПП Зелените) и Мартин Димитров – ще призоват правителството да не подписва нищо по „Турски поток”, докато не докаже икономически ползи за България. \r\n*** \r\nОт 11.30 часа Министърът на младежта и спорта Красен Кралев и изпълнителният директор на Национална спортна база ЕАД Пламен Манолов ще открият официално Зимната пързалка „Юнак“, намираща се на стадион „Юнак“ до Националния стадион „Васил Левски“. \r\n*** \r\nОт 12.00 часа в зала „Роял“ на хотел Балкан Управителният съвет на Националното сдружение на общините в Република България (НСОРБ) ще проведе заключителна за 2018 г. пресконференция по повод рождения ден на Сдружението и последното за годината заседание на УС на НСОРБ. \r\n*** \r\nОт 12.00 часа пред Съдебната палата в София ще се проведе протест-присъствие, организиран от Гражданско движение „БОЕЦ“, в знак на солидарност и подкрепа за независимите български магистрати. \r\n*** \r\nОт 12.00 часа в НДК, етаж 1, вход А4, ще се състои откриване на интерактивна инсталация с виртуална реалност на УНИЦЕФ в рамките на кампанията „Заедно срещу насилието в училище“. \r\n*** \r\nОт 13.30 часа 13 състав на Специализирания наказателен съд ще гледа делото срещу  Пламен И., Явор А., Детелин И. и др., обвинени в организиране и ръководене на организирана престъпна група. \r\n*** \r\nОт 13.30 часа 13 състав на Специализирания наказателен съд ще гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група. \r\n*** \r\nОт 13.30 часа в Зала А на Българската търговско-промишлена палата на ул. „Искър“ 9 в гр. София ще се проведе Национална кръгла маса на тема „Обществената библиотеката – център за дигитално включване на възрастни“. \r\n*** \r\nОт 14.00 часа 18 състав на Специализирания наказателен съд ще гледа делото срещу Виктор В., Росен Ал., Кристиян Р. и др., обвинени в организиране и ръководене на организирана престъпна група. \r\n*** \r\nОт 15.00 часа 18 състав на Специализирания наказателен съд ще гледа делото срещу Атанас С., Тодор С., Георги К. и др., обвинени в организиране и ръководене на организирана престъпна група. \r\n*** \r\nОт 15.00 часа в постоянната приемна на БСП - София на ул. \"Леге\" №10, етаж 1 народният представител от „БСП за България“ Петър Витанов и общинският съветник Борис Цветков ще бъдат на разположение на софиянци. \r\n*** \r\nОт 15.30 часа в „+това“ (ул. „Марин Дринов“ 30) в София ще се проведе пети модул от обучението за здравни журналисти „Часът на диабета“. \r\n*** \r\nОт 14.00 часа в залата на Представителството на Европейската комисия в България, ул. „Г.С. Раковски“ № 124, ще се проведе Дискусионен форум на тема: „Ускореното превъоръжаване на Българската армия – повече сигурност и доверие в НАТО и Общата европейска отбрана“. \r\n*** \r\nОт 17.00 часа в зала „Проф. Марин Дринов“ на БАН на ул. „15-ти ноември“ 1 носителят на Нобеловата награда по физика за 2017 г. професор Бари Бариш ще изнесе лекция на тема „Гравитационни вълни: от детекторите до регистрирането им“. \r\n*** \r\nОт 17.00 часа Галерия „УниАрт“ на Нов български университет ще представи библиографско издание на Борис Христов и Милко Божков. \r\n*** \r\nОт 17.30 часа в Унгарски културен институт ще се състои премиерата на новата книга на д-р Радка Пенчева „Забравени и незабравими“. \r\n*** \r\nОт 18.30 часа кино „Люмиер Лидл“ ще бъде представен Концертен запис – Хайдн – оратория „Сътворението“. \r\n*** \r\nОт 18.30 часа в ателие-книжарница „Къща за птици” (ул. „Проф. Асен Златаров“ 22) ще се проведе декемврийската среща от поредицата беседи и дискусии под надслов „Православие и съвремие“. \r\n*** \r\nОт 18.30 часа в артгалерия НДК Националният дворец на културата ще представи изложбата „Съвременно българско изкуство”. \r\n*** \r\nОт 19.00 часа в зала „България“ Оркестър „Симфониета „София“ ще изнесе празничен концерт „Музикална Коледна магия“. \r\n*** \r\nОт 19.00 часа в театър „Азарян“ ще бъде представен спектакълът „За теб“ с участието на Христо Мутавчиев и Станимир Гъмов. \r\n*** \r\nОт 20.00 часа в зала 1 на НДК ще се проведе концерт „Златните БГ хитове на всички времена“. \r\n*** \r\nВ 17.30 часа в залата на Историческият музей в Асеновград ще представи изложба на самоуки майстори и занаятчии.  \r\n*** \r\nОт 9.00 часа в Специално училище за ученици с нарушено зрение „Проф. д-р Иван Шишманов“ ще бъде открит Коледен базар на картички и играчки, изработени от учениците. От 10 часа в сградата на училището ще се състои тържественото отбелязване на 113-та годишнина от основаването му. \r\n*** \r\nОт 13.00 часа в сградата на Съдебната палата на площад „Независимост“ №2 Окръжната прокуратура във Варна ще даде пресконференция. Поводът е приключило с обвинителен акт дело с обществен интерес. На пресконференцията ще присъстват и.ф. административен ръководител на Окръжната прокуратура във Варна Радослав Лазаров, заместник-председателят на ДАНС Николай Ненков и директорът на Митница Варна Светлан Савов.  \r\n*** \r\nОт 14.00  до 16.00 часа в офиса на ПП ГЕРБ на ул. „Георги Бенковски” общинският съветник Бонка Банкова ще приема граждани.  \r\n***  \r\nОт 17.30 часа в ИЗ „Рафаел Михайлов“ ще бъде открита фотоизложбата „Алтай и Тяншан, Хан Тенгри и Белуха, лято 2018“.  – предстояща \r\n***  \r\nОт 17.30 часа в Регионална библиотека „Петко Р. Славейков“ ще се проведе представяне на книгата на Драгомир Йорданов - \"Границите на България 1870-1886 г. Историческо формиране и развитие”. \r\n***  \r\nОт 19.00 часа в Клуб 7 ще се проведе среща с певеца Йордан Марков. \r\n*** \r\nОт 11.00 часа в сградата на Общностен център за деца и семейства – Враца ще се проведе пресконференция за  отчет на напредъка по изпълнение на  дейностите по проект “СТИМУЛ за ранно детско развитие”. \r\n*** \r\nОт 17.00 часа в Конферентната зала на Общински съвет-Враца на ул. „Петропавловска“ 43, ет. 3., ще се проведе обществена консултация във връзка с приемане на Наредба за изменение и допълнение на Наредбата за определяне размера на местните данъци на територията на Община Враца, с която се предвижда актуализация на размерите на местните данъци във връзка с приетите изменения и допълнения в Закона за местните данъци и такси, които влизат в сила от 01.01.2019 г.   \r\n*** \r\nОт 17.30 часа в Градска концертна зала ще се проведе Коледен концерт на детска школа по изкуствата при НЧ “Развитие-1869”. \r\n*** \r\nОт 19.00 часа в Камерна зала на ДКТ ще бъде представена постановката “Красавицата и княза” по Ф.М.Достоевски. \r\n***  \r\nОт 16.00 часа в  Клуб на пенсионера „Асен Разцветников“ ще започне „Филмова Коледа“ – прожекция на коледни филми. \r\n*** \r\nОт 10.00 часа в дискусионна зала  „Изида“( етаж 2) ще се състои Междинна пресконференция, на която ще бъде отчетен напредъкът на дейностите по “Интегриран проект за подобряване на водния сектор в град Добрич - фаза 1”,  финансиран от Оперативна програма „Околна среда 2014-2020 г.“. \r\n*** \r\nОт 18.00 часа в Огледална зала „Нели Божкова“ ще се проведе „С песен, там някъде далече, далече…“ - концерт на Хор на учителките по повод Световния ден на хоровото изкуство. \r\n*** \r\nОт 18.00 часа в Младежки център – Добрич ще се проведе Коледен концерт на Вокално студио „Златно зрънце“ с ръководител Мария Димитрова. \r\n*** \r\nВ Регионална библиотека „Дора Габе“ – Добрич ще бъде представена витрина с библиотечни документи по повод 100 г. от рождението на Александър Солженицин, руски писател, лауреат на Нобелова награда за литература за 1970 г. (1918-2005). \r\n*** \r\nОт 18.00 часа в Общински младежки дом ще се състои Концерт по повод патронния празник на ОШИ „Добри Христов“. \r\n*** \r\nОт 09.00 часа в Зала 10 на Окръжен съд ще се гледа делото на подсъдимия Ивайло П. Срещу него е повдигнато обвинение за причиняване на смъртта на З. Н. на 10.01.2017 г. в землището на с. Войводиново, област Пловдив, на автомагистрала „Тракия“, км 132.  \r\n*** \r\nОт 09.00 часа в Зала 1 на Окръжен съд ще се гледа делото на подсъдимия Димитър В.Той е обвинен в опит за умишлено убийство на П. Б. в с. Мало Крушево. \r\n*** \r\nОт 10.00 часа в Зала 5 на Окръжен съд ще се гледа делото на подсъдимия Красимир В. Срещу него е повдигнато обвинени за това, че в качеството си на управител на „Комплексен онкологичен център – Пловдив“ ЕООД открил обществена поръчка с прогнозна стойност 950 000 лева без ДДС, която завършила със сключването на договор, въз основа на който от „Меркурий комерсиал“ ООД доставили 32-срезов компютърен томограф за нуждите  на „КОЦ – Пловдив ЕООД“ с цена на томографа – 898 000 лева без ДДС и от това последвали значителни щети за „КОЦ – Пловдив ЕООД“ в размер на сумата от 405 190,92 лева без ДДС. \r\n*** \r\nОт 11.00 часа в Заседателна зала на Община Пловдив ще се проведе финална пресконференция по проект „Модернизация на инфраструктурата и подобряване качеството на образователната среда в ПГХТТ-гр.Пловдив“. \r\n*** \r\nОт 11.00 часа в пресклуба на БТА в град Пловдив Зелени Балкани канят всички медии по повод 30-годишния си юбилей. \r\n*** \r\nОт 13.30 в Зала 1 на Апелативен съд ще се гледа жалбата  на 34-годишния с инициали И.Я. Той обжалва 6-годишна присъда и глоба от 20 000 лева, постановена от Старозагорския окръжен съд. Подсъдимият е признат за виновен за това, че на 3.02.2018 г. в Стара Загора без надлежно разрешение е държал 35 грама амфетамини с цел разпространени. \r\n*** \r\nOт 19.00 часа в зала \"Пловдив\" на \"Гранд хотел Пловдив\"ще се проведе официална церемония по награждаване на \"Най-добрите спортисти на град Пловдив\" за 2018г. \r\n*** \r\nВ 09.00 часа министъра на образованието и науката Красимир Вълчев ще бъде в Земеделската професионална гимназия „К.А.Тимирязев“ в Сандански, а в 10.45 часа в СУ „Н. Вапцаров“ в Петрич. \r\n*** \r\nОт 11.00 часа в Пресклуб на БТА-Сливен ще се проведе Представяне на сливенската структура на Европейска народна партия България от председателя на партията Пламен Александров. \r\n*** \r\nОт 10.30 часа в залата на Областен информационен център - Смолян, бул. „България” №12, ще се проведе медийна среща, в рамките на която ще бъдат представени предстоящите през 2019 г. възможности за финансиране със средства от Европейския съюз. \r\n*** \r\nОт 18.00 часа в Музея на фотографията и съвременните визуални изкуства ще бъде открита изложба с творби на казанлъшки фотографи. \r\n*** \r\nОт 18.00 часа в Художествена галерия-Стара Загора ще бъде открита изложбата „Васил Тодоров /1893-1977/”, посветена на 125-ата годишнина от рождението на художника. \r\n*** \r\nОт 18.00 часа в Радио Стара Загора Библиотека „Родина“ и Радио Стара Загора ще представят поетичното творчество на Людмила Коева - „Мелодията на душата“. \r\n*** \r\nОт 10.30 часа в заседателната зала на Общински съвет – Ценово ще се състои начална пресконференция по проект „Трансгранично партньорство между Ценово – Хотареле – Гряка срещу природни рискове“. \r\n*** \r\nОт 11.00 часа в Младежкия дом ученици от 8 до 10 клас от ППМГ „Нанчо Попович“, СУ „Йоан Екзарх Български“ и СУ „Сава Доброплодни“ ще покажат знанията си в състезание, посветено на делото и личността на Добри Войников като драматург, музикант и народен будител.", "date": "2018.12.11", "title": "Предстоящи събития в страната за 11 декември (Агенция „Фокус“)"}
{"url": "http://www.focus-news.net/news/2018/12/11/2600436/predstoyashti-mezhdunardoni-sabitiya-na-11-dekemvri-agentsiya-fokus.html", "text": "Канцлерът на ФРГ Ангела Меркел ще изнесе реч пред Бундестага в навечерието на срещата на върха на ЕС. \r\n***  Министърът на вътрешните работи на Италия Матео Салвини пристига на посещение в Израел. \r\n***  Втори ден на срещата на върха на министрите на външните работи на страните от Европейския съюз. \r\n*** Ирландският финансов министър Паскал Донохо ще изнесе реч за Брекзит. \r\n***  Носителят на Нобелова награда за мир за 2007 г. Ал Гор ще изнесе реч за последиците от климатичните промени. \r\n***", "date": "2018.12.11", "title": "Предстоящи междунардони събития на 11 декември (Агенция \"Фокус\")"}
{"url": "http://www.focus-news.net/news/2018/12/11/2600435/nimh-dnes-oblachnostta-shte-bade-znachitelna-nad-iztochnite-i-planinskite-rayoni-snyag-shte-prevali-v-severoiztochna-balgariya-i-v-planinite.html", "text": "Днес значителна ще се задържи облачността над източните и планинските райони. Слаб дъжд ще превалява на места по морското крайбрежие, а сняг в Североизточна България и в планините. Ще продължи да духа умерен, в Дунавската равнина временно силен вятър от запад-северозапад. Максимални температури, предимно между 2° и 7°, в София 3-4°. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще бъде предимно облачно, на места със слаби валежи от дъжд. Ще духа слаб до умерен северозападен вятър. Максимална температури на въздуха 5-8°. Температурата на морската вода е 8-10°. Вълнението на морето ще бъде 1-2 бала. \r\nНад планините облачността ще бъде значителна и на места ще има слаби превалявания от сняг. Ще духа умерен до силен северозападен вятър. Максималната температура на височина 1200 метра ще е около минус 4°, на 2000 метра – около минус 11°. \r\nАтмосферното налягане в сутрешните часове е по-ниско от средното за декември. През деня бавно ще се повишава.", "date": "2018.12.11", "title": "НИМХ: Днес облачността ще бъде значителна над източните и планинските райони, сняг ще превали в Североизточна България и в планините"}
{"url": "http://www.focus-news.net/news/2018/12/11/2600438/vitseprezidentat-iliyana-yotova-shte-otkrie-sofiyskiya-mezhdunaroden-panair-na-knigata.html", "text": "В 11.00 часа в Националния дворец на културата вицепрезидентът Илияна Йотова ще открие 46-ото издание на Софийския международен панаир на книгата и 6-ия Софийски международен литературен фестивал. Това съобщиха от  прессекретариата на държавния глава.", "date": "2018.12.11", "title": "Вицепрезидентът Илияна Йотова ще открие Софийския международен панаир на книгата"}
{"url": "http://www.focus-news.net/news/2018/12/11/2600439/tass-v-yaponiya-svarzvat-novite-sanktsii-na-sasht-sreshtu-severna-koreya-s-zhelanieto-da-se-reshi-problema-s-choveshkite-prava.html", "text": "Решението на САЩ да въведат нови санкции срещу Северна Корея е проява на желанието да се реши въпросът за правата на човека в тази страна. Това становище беше изразено от говорителя на японското правителството Йошихиде Суга, съобщава агенция  TACC . \r\n„Смятаме, че това е доказателство за сериозната загриженост на САЩ относно зачитането на човешките права в Северна Корея. Бихме искали да приветстваме позицията на САЩ, която се стреми да разреши проблемите свързани с правата на човека в Северна Корея“, заяви той. \r\nСуга добави, че Токио продължава тясното сътрудничество с Вашингтон по въпросите, касаещи денуклеаризацията на Корейския полуостров и унищожаването на балистичните ракети на Пхенян. \r\nМинистерството на финансите на САЩ съобщи, че са въведени санкции срещу трима членове на Централния комитет на Корейската работническа партия , които са обвинени в „сериозни нарушения на човешките права и налагане на цензура в Северна Корея“, както и в „ограничаване на достъпа на граждани до чуждестранните медии“.  \r\nВ Пхенян, новите санкции на САЩ бяха разглеждани като враждебни действия, в разрез с добрата воля на историческата среща в Сингапур. \r\nПревод и редакция: Калоян Пенков", "date": "2018.12.11", "title": "ТАСС: В Япония свързват новите санкции на САЩ срещу Северна Корея с желанието да се реши проблема с човешките права"}
{"url": "http://www.focus-news.net/news/2018/12/11/2600442/predsedatelyat-na-pg-na-gerb-tsvetan-tsvetanov-shte-provede-rabotna-sreshta-s-vitsepremiera-i-ministar-na-vatreshnite-raboti-na-ungariya-shandor-pinter.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов ще проведе работна среща с вицепремиера и министър на вътрешните работи на Унгария Шандор Пинтер, съобщиха от пресцентъра на партията. Срещата ще се проведе днес в столицата на Унгария – Будапеща. Цветан Цветанов и Шандор Пинтер ще обсъдят теми от сектор „Сигурност“ от националния, регионалния и европейския дневен ред, както и двустранното сътрудничество между България и Унгария.", "date": "2018.12.11", "title": "Председателят на ПГ на ГЕРБ Цветан Цветанов ще проведе работна среща с вицепремиера и министър на вътрешните работи на Унгария Шандор Пинтер"}
{"url": "http://www.focus-news.net/news/2018/12/11/2600437/prezidentat-rumen-radev-shte-se-sreshtne-s-predstaviteli-na-rabotodatelskite-organizatsii.html", "text": "От 14.00 часа на „Дондуков“ 2 президентът Румен Радев ще проведе среща с представители на ръководствата на работодателските организации в България. Това съобщиха от  прессекретариата на държавния глава.", "date": "2018.12.11", "title": "Президентът Румен Радев ще се срещне с представители на работодателските организации"}
{"url": "http://www.focus-news.net/news/2018/12/11/2600441/ministarat-na-obrazovanieto-krasimir-valchev-shte-poseti-uchilishta-v-sandanski-i-petrich.html", "text": "Министърът на образованието и науката Красимир Вълчев ще посети училища в общините  Сандански и Петрич. Това съобщиха от  пресцентъра на Министерството на образованието и науката (МОН).  В 9.00 часа той ще бъде в Земеделската професионална гимназия „К.А.Тимирязев“ в Сандански, а в 10.45 часа – в СУ „Н. Вапцаров“ в Петрич.", "date": "2018.12.11", "title": "Министърът на образованието Красимир Вълчев ще посети училища в Сандански и Петрич"}
{"url": "http://www.focus-news.net/news/2018/12/11/2600440/ministerstvoto-na-turizma-shte-vrachi-tretite-godishni-nagradi.html", "text": "Министерството на туризма ще връчи третите Годишни награди в туризма, съобщиха от пресцентъра на  министерството . Официалната церемония ще се състои в 18.30 часа, в зала „Концертна“ на Централния военен клуб. Домакин на церемонията е министърът на туризма Николина Ангелкова, сред официалните гости ще са председателят на 44-тото Народно събрание Цвета Караянчева, министрите на труда и социалната политика Бисер Петков и на младежта и спорта Красен Кралев. На събитието ще присъстват още посланици, народни представители, кметове, представители на бизнеса, туристическите организации, работодатели, медии и др. Победителите в Годишните награди в туризма се оценяваха в 16 категории на два етапа. През първия всеки желаещ можеше да подаде кандидатурата си съгласно Правилата за кандидатстване, публикувани на интернет платформата www.tourismawards.bg. Гласуването за финалистите започна на 13 ноември и продължи до 5 декември, като в този период хиляди потребители подкрепиха своите фаворити.", "date": "2018.12.11", "title": "Министерството на туризма ще връчи третите Годишни награди"}
{"url": "http://www.focus-news.net/news/2018/12/11/2600446/futbol-evertan-i-uotford-zavarshiha-naravno-22.html", "text": "Евертънн и Уотфорд завършиха наравно 2:2 в последния мач от 16 кръг на Премиър лийг. На „Гудисън парк“ футболистите на Евертън успяха да изравнят с гол в шестата минута на продължението. В класирането Евертън е на 7 място 24 точки, а Уотфорд е на 12 позиция с актив от 21 точки. \r\nКалоян Пенков", "date": "2018.12.11", "title": "Футбол: Евертън и Уотфорд завършиха наравно 2:2"}
{"url": "http://www.focus-news.net/news/2018/12/11/2600445/pregled-na-osnovnite-temi-v-starozagorskiya-pechat.html", "text": "Увековечават подвига на трима опълченци от Дъбово с гигантски паметен знак, е водещо заглавие на вестник  „Старозагорски новини“ .Първото въже, с което трябвало да обесят един от тях, се скъсало. С паметен знак, висок около 3 метра и широк около 120 см, ще увековечат подвига на трима опълченци от мъглижкото село Дъбово, прославили родината в освободителната Руско-турска война (1877-1878 г.). За изпълнител на проекта е избран местният художник Румен Рачев. Знакът ще бъде изпълнен от бетонна отливка, текст и символи върху мраморна плоча. Той ще бъде поставен в село Дъбово в градинката срещу дома, в който е живял един от опълченците на име Дели Иван, загинал за свободата на България. Инициативата е на Боньо Бакоев, бивш кмет на селото цели 21 години. Приемникът му Тоньо Бенев съобщи за медията ни, че цялата документация вече е внесена в Община Мъглиж и предстои предложението да бъде разгледано на една от следващите общински сесии. Досега жителите на селото са събрали 2 600 лв., а необходимата сума за изграждането на паметника възлиза на над 3 000 лв. Историята за подвига на тримата опълченци от Дъбово, събрана и съхранена от признателните им съселяни, разказва следното: Иван Петров Делииванов (Дели Иван) бил около 35-годишен. Чертите на лицето му били приятни и ходът му - тих и спокоен. В боя при Стара Загора проявява голяма храброст срещу противника. Дели Иван взел участие и в защитата на Казанлък и Нова Загора. Юначният дъбовец по-късно бил пленен, окован във вериги, откаран в Одринската тъмница и на 28 октомври 1977 г. обесен в Цариград. Първото въже, което сложили да го бесят, се скъсва, но второто се оказало по-здраво. Обесването на героя Дели Иван е публикувано в букурещкия вестник \"Българин\" в бр. 99 от 5 ноември 1877 г. и във вестник \"Неологос\", издаван в Гърция, на 8 ноември 1877 г. След опожаряването на Стара Загора бесните орди на Сюлейман паша изпепелили българските махали в селата със смесено население. В пламъци е Казанлък, гори град Шипка, село Ветрен, Дъбово, Поповец, Сливито, Селце и други селища. Изгарят будни старци, жени и деца, които не могли да избягат от главорезите. В село Дъбово е опожарен православният храм \"Св. Георги\", училището в черковния двор, къщите в българската махала, а землището на селото почерняло от труповете на повече от 270 невинно избити мъже, жени и деца. Юначните българи не чакали да им бъде дарена наготово свободата и се записвали доброволци в Българското опълчение. Двама 21-годишни момци увековечили имената си като опълченци за чест и слава на село Дъбово. На 10 август 1877 г. Димитър Пеев Ванков-Комитата и Деньо Драгоев Петърчев-Босия са приети в Първа опълченска дружина. В същата се сражавал и братът на Васил Левски - Петър Иванов Кунчев. В критичния момент по време на сражението на връх Шипка по двама на кон от Габрово долетели на помощ на бранителите български опълченци и руски войни - 205 души казаци, изпратени от генерал Радецки. Върхът Шипка отговорил с мощно \"Ура!\" Спасена е майка България! Опълченските дружини останали на върха заедно с руските войни до края на 1877 г. По заснежената симитлийска пътека към укрепения лагер на Вейсел паша край казанлъшкото село Шейново крачели и двамата дъбовски опълченци, които с неимоверни усилия изтеглили с въжета оръдията и конете. На 9 януари 1878 г. Вейсел паша \"сложил\" оръжие. В плен паднали 21 000 низами от редовната турска войска, 3 паши, 765 вражески офицери и 6 техни трофейни знамена. Опълченските дружини, в състава на които били Димитър Ванков-Комитата и Деньо Драгоев Петърчев-Босия, поели обратния път към Балкана, конвоирайки до град Търново жалките остатъци от пленената турска армия, потопила преди няколко месеца Казанлъшката долина в кръв и мирното българско население. След подписване на Санстефанския мирен договор и разформироването на Българското опълчение на 1 юли 1878 г. в Пловдив двамата юначни опълченци били посрещнати с почести като герои в своето родно село Дъбово.  \r\nЗаплашена с убийство старозагорка хвърли 20 000 лв. на измамници, е друго заглавие на изданието. Найлонова торбичка, в която имало близо 20 000 лв. в нашенски банкноти, британски паунди, евро и долари, подхвърли на ало-измамници жителка на Стара Загора, която била заплашена по телефона с убийство, ако не плати искания откуп. Поредният инцидент със станалата вече класическа схема за измами се разиграл по обяд на 8 декември, когато на 61-годишната старозагорка позвънил непознат мъж и се представил за шеф на местната криминална полиция. Непознатият настойчиво помолил завърналата се наскоро от гурбет в Гърция жена да участва в акция по залавянето на опасни престъпници като \"услужи\" с наличните у дома си пари на МВР. По думите на \"криминалиста\" сумата трябвало да бъде подробно описана, а описът да бъде поставен в торбичката, която тя трябвало да спусне с въженце от балкона на жилището си. Минути по-късно позвънила непозната за жертвата жена, която й \"обяснила\", че от два месеца я следят, знаят навиците й, знаят, че живее сама и че няма кой да я защити, и че я очакват жестоки изтезания и вероятно убийство, ако не изпълнява разпорежданията й. Изплашената старозагорка, която дори не била чувала за телефонните измами, изпълнила разпореждането на \"полицая\" и хвърлила спестяванията си през балкона. Няколко часа по-късно, след серия разговори със съседи жертвата подала жалба за измамата във Второ РУ \"Полиция\". Ден по-рано сходна \"атака\" била проведена и срещу 65-годишен собственик на жилище в квартал \"Три чучура\", който се разделил с 1 680 лв. Образувани са поредните досъдебни производства по член 209, ал. 1 от НК.  \r\nОт началото на годината регистрираните телефонни измами в региона надхвърлят 50, жертвите са се разделили с над 240 000 лв. по далеч непълни пресмятания, на практика до сега има осъдени само няколко \"мулета\". Сред тях наскоро се озова и 75-годишна библиотекарка от Хасково, която е обвиняема по 4 случая от лятото на т.г. Възрастната жена склонила да стане \"куриер\" на измамниците, след като преди това изгоряла с 50 000 лв.  \r\nПолиция и горски блокираха старозагорско село, посочва още всекидневникът. Тежко въоръжени полицаи от сектор \"Охранителна полиция\" при ОД на МВР - Стара Загора, блокираха още по тъмно в понеделник двете ромски махали на село Хан Аспарухово. Заедно с униформените в близо 60 от къщите влязоха служители на горското от Града на липите, които проверяваха сигнали за незаконно добита дървесина. Само за четири часа бяха открити около 30 куб. м, за които собствениците на жилищата не можаха да представят документи за произход, липсваха и печати върху дървесните трупи. По първоначални данни са били съставени 10 констативни протокола, образувани са били 6 бързи досъдебни производства. В акцията, която е втората от такъв мащаб през последните два месеца на територията на Старозагорска област, участие взеха около 70 полицаи и над 20 горски. В село Хан Аспарухово с постоянна адресна регистрация са над 1 500 мъже и жени, над 1/3 са от ромски произход, повечето от които имат коне с каруци, почти във всеки дом има моторна резачка. Кметът на селото Петър Петров заяви, че не е знаел предварително за акцията и дори не бил ходил до блокираните махали, защото чакал на площада криминалистите от Първо РУ - Стара Загора, заради разбит и ограбен през нощта магазин за хранителни стоки. Според местните жители всяка нощ се чувал тропот от конски копита, мнозина виждали как каруците се връщат на ранина препълнени с нарязани контрабанда дърва, но никой не смеел да се обади от страх за живота си.", "date": "2018.12.11", "title": "Преглед на основните теми в старозагорския печат"}
{"url": "http://www.focus-news.net/news/2018/12/11/2600447/futbol-atletik-bilbao-pobedi-kato-domakin-zhirona-s-10.html", "text": "Атлетик Билбао победи като домакин Жирона с 1:0. Победата на стадион „Сан Мамес“ е едва втора за отбора през сезона. След този мач Атлетик е на 18 място с 14 точки, а Жирона е на девета позиция с 21 точки.", "date": "2018.12.11", "title": "Футбол: Атлетик Билбао победи като домакин Жирона с 1:0"}
{"url": "http://www.focus-news.net/news/2018/12/11/2600444/denyat-11-dekemvri-v-balgarskata-istoriya.html", "text": "От Цариград Васил Левски започва първата си обиколка в българските земи през 1868 г. Целта на Левски е да събере пълна информация за политическите настроения сред българското население. \r\nСъщо в Цариград, но през 1876 г., започват предварителни дебати между Великите сили. Целта е да се постигне взаимно приемлив компромис по всички спорни въпроси на Източната криза. След продължителни дебати е приет проектът, защитаван от Австро-Унгария и Англия, в който се предвижда създаване на две автономни български области – Източна с център Търново и Западна с център София. \r\nВ Плевен година по-късно е извършен тържествен молебен за всички загинали в хода на Руско-турската освободителна война.  \r\nСимеон Варненско-Преславски става председател на III-то Обикновено народно събрание през 1882 г. Цар Борис III за първи път от възкачването си на престола участва в официален прием през 1922 г. 25  години по-късно на този ден е утвърден нов Министерски съвет, от които комунистите са 14, земеделците – петима, социалдемократите – двама и звенарите – двама.  \r\nОткрит е мавзолеят на Георги Димитров в София през 1949 г. \r\n На 11 декември са родени Боян Асенов Биолчев – български писател, филолог и  \r\nСимеон Маринов (Маринов Симеонов) - български писател, журналист, учител. \r\nНа 11 декември умират Велко Кънев – актьор, Христо Киров Писков – български режисьор, сценарист и актьор, Йордан Димов Заимов - български езиковед, Димитър Асенов Симидов - български писател, внук на Ф. Симидов, Олга Атанасова Кирчева - българска драматична актриса,Нестор Марков (Н. М. Коларов) - български реформатор на учебното дело и Антон Буковски Безеншек - съставител на българска стенография. \r\n2005 г. \r\nПо време на четвъртия извънреден конгрес на партията Национално сдружение – Български земеделски народен съюз (НС-БЗНС), организацията се трансформира в партия „Ред, законност и справедливост“.  На конгреса Янев казва, че партията има 27 500 „редовно отчетени членове“. Национално сдружение – Български земеделски народен съюз (НС-БЗНС) е българска политическа партия с лидер Яне Янев. Съществува от 2000 до края на 2005 г.   \r\n2000 г. \r\nОрден „Стара планина” - първа степен е присъден на: \r\n1. Георги Марков (посмъртно) „за яркия му принос към българската литература, драматургия и публицистика и за изключителната му гражданска позиция и противопоставяне на комунистическия режим“ \r\n2. Илия Минев (посмъртно) \r\n3. Акад. Стефан Христов „за изключителните му научни постижения в областта на физико-химията и квантовата химия.“ \r\n4. Ружа Делчева  \r\n5. Валери Петров \r\n6. Дучо Мундров  \r\n7. Борис Димовски \r\n8. Георги Калоянчев \r\n9. Иван Кондов \r\n10. Лиляна Кошлукова \r\n11. Никола Николов \r\n12. Проф. Николай Кауфман \r\n13. Георги Черкелов \r\n14. Димитър Паница \r\n15. Людмил Георгиев \r\n16. Наум Шопов \r\n17. Проф. Владимир Шкодров  \r\n18. Емил Димитров \r\n19. Джон Атанасов (посмъртно) \r\n20. Асен Игнатов \r\n1956 г. \r\nНа общото събрание на Българската академия на науките, провело се в периода 10 – 11 декември, за неин председател е преизбран академик Тодор Павлов. \r\n1949 г. \r\nЗа посещения е открит мавзолея на Георги Димитров в София. \r\nМавзолеят е архитектурен паметник, представляващ монументална гробница. Думата произлиза от името на карийския цар Мавзол, управлявал между 376 г. пр.н.е. и 353 г. пр.н.е. След смъртта му неговата вдовица Артемизия му издига пищна гробница в столичния град Халикарнас (днес Бодрум в малоазиатска Турция). Този първи мавзолей, завършен около 350 г. пр.н.е., е един от седемте чудеса на древния свят. Той е във формата на 24-степенна пирамида с височина 45 м и почти квадратна основа, а обиколката му е около 125 м. \r\nВ по-ново време мавзолеи се строят предимно за починали държавни лидери. Известни примери за това са мавзолеите на някои бивши комунистически лидери, един от които е този за Ленин, починал през 1924 г. Като нововъведение, телата им са балсамирани и специално поддържани, за да създават илюзията, че вождът е \"вечно жив\". В България такава гробница е построена за Георги Димитров през 1949 г. Този мавзолей в центъра на София е взривен на 21 август 1999 г. Тялото на Димитров е кремирано, а останките му - погребани в Централните софийски гробища. \r\n1947 г. \r\nУтвърден е нов състав на Министерски съвет от 23-ма души, от които комунистите са 14, земеделците – 5-ма, социалдемократите – 2-ма и звенарите – 2-ма. Подпредседатели на Министерския съвет стават: Трайчо Костов (БРП (к), Васил Коларов (БРП (к), Кимон Георгиев (НС \"Звено\"), Георги Трайков (БЗНС) и Георги Попов (БРСДП). \r\n1922 г. \r\nЦар Борис III за първи път от възкачването си на престола участва в официален прием (на италианската легация). \r\nБорис III е цар на българите (3 септември 1918 г. – 28 август 1943 г.). Роден е на 30 януари 1894 г. в София. Син е на княз Фердинанд I и княгиня Мария Луиза. Получава веднага титлата княз Търновски. Негов брат е княз Кирил Преславски, а сестри – княгините Евдокия и Надежда. След абдикацията на цар Фердинанд I на 3 октомври 1918 г. се възкачва на престола под името Борис III. След два преходни кабинета, през ноември 1935 г. Борис III поема цялата власт в свои ръце. Цар Борис III умира на 28 август. Смъртта му е съвсем неочаквана и причините за нея и до днес остават неизяснени. На престола веднага е въздигнат синът му княз Симеон под името цар Симеон II. Поради непълнолетието му вместо него функциите на монарха се поемат от Регентство в състав: проф. Богдан Филов, княз Кирил Преславски и ген. Н. Михов. \r\n1882 г. \r\nСимеон Варненско-преславски (светско име Одисей Попниколов) встъпва в длъжност председател на III-то Обикновено народно събрание (заема този пост от 11 декември 1882 г. до 8 септември 1883 г.) \r\nСимеон Варненско-преславски е висш духовник, митрополит. Роден е на 9 февруари 1840 г. в Бургас. През 1863 г. завършва Духовна семинария на о. Халки, след което е учител в Цариград и в родния си град. Приема монашески сан през 1870 г. и в продължение на 2 г. е протосингел на видинския митрополит Антим I, който става и първи български екзарх. През 1872 г. е ръкоположен за варненски и преславски митрополит, който пост заема до края на живота си. От 1874 г. до 1913 г. е постоянен член на Светия синод, като през 1888 г. и 1902-1905 г. е и негов председател. Участва дейно и в обществено-политическия живот на страната. Бил е депутат в Учредителното събрание (1879 г.), в I-во Обикновено народно събрание и във II-ро Велико народно събрание и председател на III-то Обикновено народно събрание (11 декември 1882 г. – 8 септември 1883 г.). Има големи заслуги за изграждането на църковната организация в България след Освобождението. Освен с преките си църковни задължения занимава се и с преводаческа дейност на византийски извори за българската история, сред които \"Посланието на Цариградския патриарх Фотия до българския княз Бориса I\" (1917 г.), \"Писмата на Теофилакта Охридски, архиепископ български\" (1931 г.) и др. Умира на 23 октомври 1937 г. \r\n1877 г. \r\nВ Плевен е извършен тържествен молебен за всички загинали в хода на Руско-турската освободителна война. След тримесечна обсада Руските войски превземат Плевен. Александър II се среща с Осман паша. В знак на уважение руският император връща сабята на Осман паша. Битката за Плевен е решаваща за цялата война, тъй като от победата в това сражение зависи дали руските войски ще продължат по-нататъшното си настъпление в пределите на Османската империя. \r\nС падането на Плевен във войната настъпва прелом в полза на Русия. \r\n1876 г. \r\nВ Цариград започват предварителни дебати между представителите на шестте велики сили – Англия, Франция, Русия, Австро-Унгария, Германия и Италия. Целта е да се постигне взаимно приемлив компромис по всички спорни въпроси на Източната криза. Дебатите завършват на 18 декември 1876 г. Българският въпрос е в центъра на дискусиите, като най-благоприятен за българите е проектът на ген. Николай Игнатиев, предвиждащ създаване на автономна българска област, в която да се включат всички територии, населени с българи. След продължителни дебати е приет проектът, защитаван от Австро-Унгария и Англия, в който се предвижда създаване на две автономни български области (вилаета) – Източна с център Търново и Западна с център София. \r\n1868 г. \r\nОт Цариград Васил Левски започва първата си обиколка в българските земи. Обиколката продължава до 24 февруари 1869 г., когато Левски се прехвърля във Влашко. Целта на Васил Левски е да събере пълна и обективна информация за реалното състояние на политическите настроения сред българското население. На тази дата са родени:  \r\n1942 г. \r\nРоден е Боян Асенов Биолчев – български писател, филолог. Защитава кандидатска дисертация на тема \"Драматургията на Станислав Виспянски\" (1978 г.) и хабилитационен труд \"Самобитност и европейски традиции в Полския ренесанс\" (1982 г.); доцент е от 1982 г. в Катедрата по славянски литератури в Софийски университет “Св. Климент Охридски”; професор е от 1996 г.; ректор е на Софийски университет “Св. Климент Охридски” от 1999 г. до 2007 г. Член е на Борда на директорите на Института за балкански изследвания в Бостън, САЩ. Получава редица награди за сценария на филма \"Дяволско оръжие\" (1985 г.) и за сценария на филма \"Вик за помощ\" (1987 г.), Авакино, Италия. Първите си прозаични творби публикува през 1971 г. Автор е на съчиненията: \"Пробуждане\" (разкази, 1975 г.), \"Сапфир\" (новели, 1979 г.), \"Очите плачат различно\" (роман, 1981 г.), \"Сатурнов кръг\" (роман, 1983 г.), \"Градината на чичо Блум\" (повест, 1984 г.), \"Зуброва трева\" (разкази, 1986 г.), \"Пътят на едно възраждане. Самобитност и европейски традиции в поезията на Полския ренесанс\" (1987 г.), \"Холтер-87\" (1990 г.), \"Мираж под наем\" (новели, 1991 г.), \"Бюро “Намерени вещи 2001\" (1992 г.), \"Отвъд мита. Адам Бернард Мицкевич – между осанката на народен пророк и homo ludens\" (1995 г.), \"Внезапна арена\" (разкази, (1995 г.), \"Листа от ада\" (1996 г.), \"Писма от Рая\" (1996 г.), \"Държавата Урария\" (хумористична проза, 1998 г.), \"Сладко нищо\" (разкази, 2001 г.) и др. \r\n1908 г. \r\nРоден е Симеон Маринов (Маринов Симеонов) - български писател, журналист, учител. Завършва Учителския институт в Шумен (1931 г.). Работи като учител. След 9 септември 1944 г. е литературен редактор във в-к “Земеделска защита”, основател и редактор на литературно списание “Угари” в Шумен. В произведенията си засяга селската тема, пише произведения за деца. Съчинения: “Земя” (първа кн. стихотворения, 1933 г.), “Утро в равнината” (втора книга стихотворения, 1935 г.), “Спекула” (драма, 1941 г.), “Приключенията на Бимбо и Зимбо” (1944 г.), “Песни за родината” (1946 г.), “Чудният занаят” (илюстрована приказка, 1946 г.), “Радостни дни” (стих., 1948 г.), “Житни зърна” (стих., 1962 г.). Умира на 3 май 1948 г. в София. На тази дата умират:  \r\n2011 г. \r\nУмира Велко Кънев – български актьор. Велко Кънев е роден в Елхово през 1948 г. Завършва актьорско майсторство във ВИТИЗ през 1973 г. в класа на доц. Апостол Карамитев. За периода 1973–1976 г. играе в Драматичен театър – Сливен, след това – в Сатиричен театър - София в продължение на три сезона. От 1979 г. е член на Трупата на Народен театър „Иван Вазов“. \r\nВелко Кънев изиграва над 40 роли в театъра. За ролята си на Кръстьо Никифоров от пиесата Великденско вино на Константин Илиев получава „Аскеер” за водеща мъжка роля през 1994 г. През 2007 г. за „Даскал“ от Жан-Пиер Допан печели втора награда на Международния фестивал на моноспектаклите „Монокъл“ в Санкт Петербург. През 2008 е поканен в Царете на комедията. На 2 октомври същата година е удостоен с Орден „Св. св. Кирил и Методий” – първа степен, за заслуги в областта на културата и изкуството. На същата дата Велко Кънев празнува своята 60 годишнина на сцената на Народния Театър с премиерата на моноспектакъла \"Дванадесет разгневени монолога\". \r\nУчаства с главни роли във филмите „Оркестър без име“, „Бой последен“, „Матриархат“, „Мъжки времена“, „Бон шанс, инспекторе!“, „Да обичаш на инат“ и др. Особено популярен става в специално написания за него и останалите главни герои филм на Станислав Стратиев „Оркестър без име“. \r\nЗаедно с Георги Мамалев и Павел Поппандов създават и групата „НЛО”, която е един от изразителните сатирици на социализма. Издават няколко плочи, които се ползват с голям успех. Проектът им по-късно прераства в телевизионното предаване „Клуб НЛО”. \r\nВелко Кънев почива на 63-годишна възраст след тежко и продължително боледуване. \r\n2009 г. \r\nУмира Христо Киров Писков – български режисьор, сценарист и актьор. Завършва кинорежисура във ВГИК, Москва през 1954 г. Работи като асистент режисьор в \"Мосфилм\". Впоследствие става режисьор и в Студията за игрални филми \"Бояна\". Награден е със званието \"заслужил артист\".  \r\n1987 г. \r\nУмира Йордан Димов Заимов - български езиковед. Роден е на 23 април 1921 г. в София. Завършва славянска филология в СУ (1944 г.). Професор (1971 г.) по езикознание в Института по български език при БАН. Изучава българската, балканската и славянската етимология и ономастика, историята на българския език и славянската епиграфика. По-важни трудове: \"Местните имена в Пирдопско\" (1959 г.), \"Заселване на българските славяни на Балканския полуостров. Проучване на жителските имена в българската топонимия\" (1967 г.), \"Битолски надпис на Иван Владислав - самодържец български. Старобългарски паметник от 1015-1016 г. година\" (1970 г.), \"Български географски имена с -jь. Принос към славянския ономастичен атлас\" (1973 г.) и др. Един от съставителите на \"Речник на съвременния български книжовен език\" (в 3 т. 1958-1959 г.), \"Български етимологичен речник. Т. I - II\" (1971-1979 г., незавършен). \r\n1984 г. \r\nУмира Димитър Асенов Симидов - български писател, внук на Ф. Симидов. Роден е на 21 ноември 1898 г. в Оряхово. Участва в Първата световна война. Завършва стоматология в Брюксел (1926 г.). След завръщането си в България се занимава със земеделие, след което се отдава на писателска работа. През 1942-1944 г. е началник на отдел в Радио София. Публикува за първи път през 1915 г. в сп. “Смях”. Стиховете му са повлияни от символизма. Създава разкази и комедии със сюжети от градския бит. Пише приказки, разкази за деца и юноши, превежда над 150 книги от световната класика. Съчинения: “Стихотворения” (1923 г.), “Добромир Хриз” (1930 г.), “Беладин, царският син” (1931 г.), “Нал и Дамаянти” (1938 г.), “Тонко Късметлията” (1938 г.), “Прокурорът има думата” (1939 г.), “В плен на разбойниците” (1941 г.), “Вълшебните крила” (1941 г.), “Гарчо пъдарчето” (1941 г.), “Главчо с двете глави” (1941 г.), “Защо гаргата краде злато?” (1941 г.), “Надлъганият чорбаджия” (1941 г.), “Огнени пътеки” (1941 г.), “Перушан юнак” (1941 г.), “Село Кикендалево” (1941 г.), “Смъртната присъда” (1941 г.), “Трите девойки и д-р Фауст” (1941 г.), “Цар Магар” (1941 г.), “Изневярата на госпожа Лимончева” (1942 г.), “Гости от небето” (1943 г.), “Сокол - юнашка птица” (1944 г.), “Таралежът няма бодли” (1963 г., комедия), “Непобедени” (1968 г., роман), “Страници от един живот” (1978 г., спомени). \r\n1978 г. \r\nУмира Олга Атанасова Кирчева - българска драматична актриса. Родена е на 23 май 1903 в София. Учи театрално изкуство във Виена и в Германия (1924 г.). Дъщеря на артистите Елена Снежина и Атанас Кирчев. Завършва Театралната школа в Народния театър в София (1925 г.) при Н. О. Масалитинов. От 1925 г. до 1978 г. е актриса в Народния театър. Ръководител е на Художествения отдел на Радио София (1945 г.), преподавателка във ВИТИЗ (дн. НАТФИЗ). Авторка е на книгата “Иван Попов. Любов, която побеждава всичко” (1961 г.). \r\n1916 г. \r\nУмира Нестор Марков (Н. М. Коларов) - български реформатор на учебното дело, обществен деец. Роден е през 1836 г. в с. Иробас (дн. Криво поле), Хасковско. Учи в Пловдив при Й. Груев (1865-1867 г.). Работи като учител, създава читалища в Плевен и селата около Плевен. От 1873 г. е учител в Априловската гимназия в Габрово. По време на Руско-турската война (1877-1878 г.) е преводач в щаба на ген. Гурко. След Освобождението е учител, работи върху речници, учебници и учебни помагала. \r\n1915 г. \r\nУмира Антон Буковски Безеншек - съставител на българска стенография. Роден е на 15 април 1853 г. в с. Букове, Словения. Завършва философия в Загреб, дългогодишен преподавател по стенография в България. Автор е на книгите: \"Българска стенография по системата на Габелсбергер, част I и II\" (1883 г. и 1889 г.), \"Българска стенографска читанка\" (1892 г.) и др. Автор е на учебници по немски език. Пръв стенограф на Народното събрание (1879 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.11", "title": "Денят 11 декември в българската история"}
{"url": "http://www.focus-news.net/news/2018/12/11/2600448/sofiya-narodniyat-predstavitel-ot-bsp-za-balgariya-petar-vitanov-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "От 15.00 до 17.00 часа народният представител от „БСП за България“ Петър Витанов и общинският съветник Борис Цветков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  БСП- София . Желаещите може да се запишат предварително на телефон 02/987 20 86.", "date": "2018.12.11", "title": "София: Народният представител от „БСП за България“ Петър Витанов и общинският съветник Борис Цветков ще проведат приемна за граждани"}
{"url": "http://www.focus-news.net/news/2018/12/11/2600449/burgas-kinopanoramata-italiya-dnes-predstavya-filma-dokato-ima-proseko-ima-nadezhda-v-ekspotsentar-flora.html", "text": "Кинопанорамата „Италия днес“ се организира от Италианския културен институт в София и предлага автентичен преглед на днешното италианско общество през призмата на изкуството. Това съобщиха от пресцентъра на  Община Бургас . „Италия днес 2018“ ще се проведе в няколко български града, сред които и Бургас. От 11 до 15 декември кинопанорамата ще гостува в експоцентър „Флора“. Четиридневният филмов маратон край морето ще стартира от 18:30 ч.  \r\nПрограмата е следната: 11.12.18 г. /вторник/ от 18:30 ч. „ДОКАТО ИМА ПРОСЕКО, ИМА НАДЕЖДА“ Режисьор: Антонио Падован, в ролите: Джузепе Батистон, Теко Челио, Лиз Солари, Роберто Читран. 12.12.18 г. /сряда/ от 18:30 ч. „НАГРАДАТА“. Режисьор: Алесандро Гасман С: Джиджи Пройети, Алесандро Грасман, Анна Фолиета, Роко Папалео. 14.12.18 г. /петък/ от 18:30 ч.“АЗ СЪМ УРАГАН“. Жанр: драма, комедия, Италия, 2018, 101′. Режисьор: Даниеле Лукети С: Марко Джалини, Елио Джермано, Елеонора Данко. 15.12.18 г. /събота/ от 18:30 ч. „Колелото на живота“. Жанр: драма, комедия, Италия, 2016, 100′. Режисьори: Джовани Батиста Ориго, Соле Тонини, Джанлука Манджашути, Матео Джанкаспро, Кристиан Йеци, Киара Де Маркис, Франческо Дафано С: Рикардо Де Филипис, Едоардо Пеше, Алберто Ди Стазио, Микеле Бевилакуа, Лука Скапароне, Флавио Доменичи, Алесандро Джуджоли. Вход: 3 лв. /за една прожекция/. Билети: на касата на експоцентър „Флора“ и на място, половин час преди началото на всеки от филмите.", "date": "2018.12.11", "title": "Бургас: Кинопанорамата „Италия днес“ представя филма \"Докато има просеко, има надежда\" в експоцентър „Флора“"}
{"url": "http://www.focus-news.net/news/2018/12/11/2600450/denyat-11-dekemvri-v-svetovnata-istoriya.html", "text": "През 361 г. започва 18-месечното управление на Юлиян Апостат, обявен от своята гвардия за император на Римската империя.  \r\nРусия и Москва подписват 14-годишния Девлински мирен договор през 1618 г. Според него Москва се лишава от Смоленск. \r\nРуският цар Петър I превзема крепостта Нотебург, като й дава името Шлюселбург (“град-ключ”). \r\nПо време на Руско-турската война (1787 - 1791 г.) през 1790 г. под командването на генерал Александър Суворов руските войски завладяват с щурм Измаил – най-силната турска крепост по река Дунав. През 1816 г. Индиана става 19-ят щат на САЩ. \r\nЗапочва първата трансатлантическа ветроходна регата.  \r\nИталианецът Гулиелмо Маркони изпраща първия трансатлантически сигнал, получен в Нюфаундленд. Окупираната от немците Литва обявява своята независимост от Русия. \r\nНационалната банка на САЩ фалира и затваря всичките си 60 клона, в които имат сметки около 400 000 души - 1930 г..  \r\nЙосиф Сталин произнася в Болшой театър крилатата фраза: “Депутат – слуга на народа” през 1937 г. Година по-късно по обвинение, че е отровил Максим Горки, е арестуван руският доктор Л. Левин. \r\nИталия и Германия обявяват война на САЩ. Полша обявява война на Япония. \r\nВъв Втората световна война (1939 - 1945 г.) участват 61 държави, което е 80% от населението на Земята.  \r\nГенералната асамблея на ООН създава УНИЦЕФ преди 62 г., а преди 60 г. е подписано съглашение за включване на Нюфаундленд в състава на Канада. \r\nПрез 1972 г. американски астронавти стъпват на Луната, през  1998 г. е изстреляна сондата \"Марс клаймът орбитър\", която се разбива в началото на септември 1999 г.  \r\nПапа Йоан Павел Втори посещава протестантска църква - 1983 г. \r\nНа 9 декември са родени Джани Моранди – италиански певец и киноактьор, Жан Луи Трентинян – френски актьор и режисьор, Александър Исаевич Солженицин – руски писател хуманист и общественик, Жан Маре (Вилен Маре) – френски актьор, писател и скулптор, Наджиб Махфу - египетски писател, класик на новелата и късия разказ, Хермина Тирлова - чехословашка художничка и режисьор, Мечислав Карлович - полски цигулар, композитор, диригент, Елен Каролин Кей- шведска писателка и обществена деятелка и  Робърт Кох - германски микробиолог. \r\nНа 9 декември умират  Винсент Дю Виньо - американски биохимик, Луи II Бурбон Конде - принц, френски началник, Михаил VІІІ Палеолог – византийски император и Никифор ІІ Фока – византийски пълководец и император \r\n2015 г. \r\nГермански учени осъществяват пробив в технологията за термоядрен синтез. За една десета от секундата е достигната температура един милион градуса по Целзий. \r\n2014 г. \r\nНай-старата капсула на времето в САЩ е изровена от земята при Щатското събрание на Масачузетс. Капсулата е заровена в крайъгълния камък от Самюел Адамс през 1795 г. и е заровена повторно от Хенри Гарднър през 1855 г. Увита е във волска кожа и четири сребърни монети изпадат от нея, когато е открита. \r\n2013 г. \r\nВътрешните войски не успяват да разпръснат демонстрантите в центъра на Киев и са принудени да отстъпят. \r\n2012 г. \r\nМинистър-председателят на Мали Модибо Диара подава оставка, след като е арестуван от военните заради превишаване на длъжностните му пълномощия. \r\nСтивън Хокинг и учени от ЦЕРН получават награда за фундаментална физика. \r\n2011 г. \r\nВ Кот д'Ивоар се състоят парламентарни избори. \r\nБившият панамски диктатор Мануел Нориега е екстрадиран от Франция в родината си. \r\n2007 г. \r\nТерористи самоубийци атакуват сградите на ООН и Върховния Съд на Алжир. При атентата загиват 41 (включително 17 миротворци на ООН), а ранените са над 170. \r\nСъстои се заседание на ЕК с участието на Меглена Кунева. Комисията приема т.нар. „Лисабонска стратегия 2008-2010” (COM (2007) 804), която включва следното решение: „Да се подобри системата за защита на интелектуалната собственост от фалшифициране, включително чрез приемането на многостранното споразумение ACTA”. \r\n2005 г. \r\nПо време на четвъртия извънреден конгрес на партията Национално сдружение – Български земеделски народен съюз (НС-БЗНС), организацията се трансформира в партия „Ред, законност и справедливост“.  \r\nНа конгреса Янев казва, че партията има 27 500 „редовно отчетени членове“. \r\nНационално сдружение – Български земеделски народен съюз (НС-БЗНС) е българска политическа партия с лидер Яне Янев. Съществува от 2000 до края на 2005 г.   \r\n2004 г. \r\nФренският алпинист Жан-Кристоф Лафел става първият покорител на хималайския връх Шиша Пангма (8 013 м) през зимния сезон. \r\nОткрит е Музеят на съвременното изкуство в Истанбул, Турция. Той се намира в квартал Бейолу. Музеят се разполага на два етажа. На първия етаж се намират временните изложби, както и кино и библиотека, а на втория се разполагат магазин, ресторант и постоянната колекция от творби на музея. \r\n2003 г. \r\nДенят е определен за Международен ден на планините на 57-та Генерална асамблея на ООН с резолюция 57/245 на Общото събрание на ООН от 2002 г., като целта е да се популяризира значението на устойчивото развитие за планинските региони. \r\nВалери Жискар д'Естен става член на Академи франсез. Той е френски политик и президент на Франция от 27 май 1974 до 21 май 1981 г. От 2001 г. Валери Жискар д`Естен е председател на Конвента за бъдещето на Европа. Той е и основната фигура в изготвянето на проекта за конституцията на ЕС. \r\n2001 г. \r\nКитайската народна република се присъединява към Световната търговска организация. \r\n1998 г. \r\nИзстреляна е сондата \"Марс клаймът орбитър\", която се разбива в началото на септември 1999 г. поради навигационна грешка. Смята се, че са били неправилни изчисленията на ъгъла на навлизане в атмосферата на Марс. \r\nПрез 1999 г. НАСА губи и апарата \"Марс полар лендър\", който се разбива на повърхността на планетата, заради погрешно подаден сигнал и съответно преждевременно изключил се двигател. Първата сонда, успешно навлязла в орбитата на Марс, е \"Марсианска одисея\".  \r\n1994 г. \r\nРусия изпраща военни части в Чечня. \r\nПрез 1859 г. след половинвековно противодействие, оглавявано от Имам Шамил, севернокавказкият регион (Чечня) става част от Руската Империя. През 1870 г. е основана столицата на Чечня – град Грозни. През 1944 г. по нареждане на Сталин цялото население на Чечня е изселено в Централна Азия по обвинение в сътрудничество с фашистите. През 1957 г. Хрушчов разрешава на чеченците да се върнат на територията на Чечено-Ингушската АССР. През октомври 1991 г. след свалянето на Първия секретар на областния комитет на КПСС, Дока Завгаев, бившият генерал от авиацията Джохар Дудаев провежда референдум според чиито резултати обявява Чеченската независима република Ичкерия. През ноември 1991 г. руският президент Елцин обявява извънредно положение на територията на Чечня. Започналата там военна операция е прекратена след няколко часа. През лятото и есента на 1994 г. Русия обвинява Дудаев в превръщането на Чечня в убежище на криминални престъпници и терористи и призовава чеченците за свалянето му. Антидудаевските сили получават военна подкрепа и правят опит да го свалят, но атаката на столицата Грозни се проваля. През декември 1994 г. Русия изпраща в Чечня войска, която да възстанови конституционния ред, но руските части срещат ожесточена съпротива. През януари 1995 г. руските войски щурмуват Грозни – след многочислени бомбардировки градът се превръща в руини. През декември 1995 г. Дока Завгаев печели президентските избори, чиято обективност се подлага под съмнение, и става държавен глава на Чеченската република. През януари 1996 г. отрядът на Салман Радуев взема заложници в Дагестан и с 200 от тях се премества в Первомайское. След четиридневни сблъсъци със силите на реда загиват 78 души. През март 1996 г. Грозни отново е атакуван. След няколко дена Елцин обявява прекратяване на широкомащабните военни действия и частично изтегляне на войските. През април 1996 г. официално е оповестена смъртта на Джохар Дудаев. Президентската длъжност заема Зелимхан Яндарбиев. През май 1996 г. на преговори в Москва Елцин и Яндарбиев сключват примирие. През август 1996 г. след превземането на Грозни Елцин дава пълномощие за регулиране на конфликта на Александър Лебед, който на 31 август подписва мирно споразумение, обещавайки изтегляне на руските войски и отлагане на обсъждането на суверенитета на Чечня до 2001 г. През януари 1997 г. в Чечня се провеждат парламентарни и президентски избори, на които побеждава Аслан Масхадов. Руските войски са изтеглени. През май 1997 г. руската Федерация и Чеченска Република Ичкерия подписват мирен договор в Москва. През 1999 г. Русия отново нахлува в Чечня. През октомври 2001 г. в Чечня е ликвидиран лидерът на местните уахабити. През ноември 2001 г. Русия съобщава, че по-голямата част от войските ще бъде изтеглена до началото на 2002 г. През октомври 2002 година чеченски терористи вземат за заложници около 800 души в московски театър, при атаката на руските специални части са убити всички терористи и около 120 заложници. През март 2003 г. Русия приветства референдума в Чечня – на него е приета новата конституция, според която Чечня остава в Руската федерация. Същата година Кадиров е избран за президент на Чечня. През май 2004 г. президентът Кадиров е убит при бомбен атентат. През октомври 2004 година законно избраният президент Алу Алкханов полага клетва. През февруари 2005 година бунтовническият лидер Аслан Масхадов призовава за примирие и преговори с руските власти. Официалните чеченски власти отхвърлят това предложение и заявяват, че Масхадов трябва да се предаде. През март 2005 г. руските власти съобщават, че Масхадов е убит при “специална операция”. През май 2005 година приемникът на Масхадов – Абдул Калим Сайдулаев обявява край на политиката на търсене на мирно решение с Русия и призовава за разширяване на конфликта с Русия. През ноември 2005 г. парламентарните избори в Чеченя са спечелени от подкрепяната от Кремъл “Обединена Русия”. \r\n1993 г. \r\nНа търг в Ню Йорк е продадена поздравителна телеграма за 68 500 долара. Изпратена е на 12 април 1961 г. от Хрушчов на Юрий Гагарин. Това е световен рекорд за цена на телеграма. \r\n1991 г. \r\nВ Литва е приет закон за гражданство, лишаващ от граждански права хиляди рускоговорящи жители. \r\nУмира Артур Лундквист - шведски писател, обществен деец, член на Шведската АН (1968 г.), която присъжда ежегодните Нобелови награди, член на Световния съвет на мира (1950 г.). Роден е на 3 март 1906 г. в Оберюнга. Автор е на повече от 70 книги и 500 статии; сборник стихове \"Обнадежден живот\" (1929 г.), романите \"Валс във Виндинга\" (1956 г.), \"Животът и смъртта на волния стрелец\" (1970 г.) и др. \r\n1983 г. \r\nЗа първи път в историята на папството римски папа (Йоан Павел Втори) посещава протестантска църква. \r\n1981 г. \r\nПоради ниските температури в Лондон спира часовниковата кула Биг Бен. \r\nКамбаната е монтирана през 1858 г. и носи името на Сър Бенджамин Хол. Тя е втората поред, тъй като първата се разбива по време на монтажа. Медните стрелки показващи часа са с дължина 7,5 метра. \r\nСтроителството на часовниковата кула започва през 1837 г. при коронясването на кралица Виктория, паралелно с реконструкцията на сградите на парламента, които били пострадали от пожар 3 години по-рано. Конструкторът на часовника, архитектът и часовникарят починали преди камбаната, тежка над 13 тона, да бъде монтирана зад четирите огромни циферблата. \r\n1972 г. \r\nАмериканските астронавти Кернан (на снимката) и Харисън стъпват на Луната. Те стават 11-тия и 12-тия човек стъпил на планетата. \r\n1967 г. \r\nПрототипът на англо-френският свръхзвуков самолет \"Конкорд\" е показан за първи път в Тулуза, Франция. \r\nНа 29 ноември 1962 г. е сключен френско–британски договор за създаване на свръхзвуков транспортен самолет. Четири фирми се ангажират в реализацията на проекта. На 13 януари 1963 г. по време на свое изказване за френско – британския проект Шарл де Гол за първи път употребява името “Конкорд”. На 24 октомври същата година макетът на Конкорд е представен пред френско – английската преса в заводите на British Aircraft Corporation в Бристол. Първият тест на самолета е на 20 август 1968 г., когато той преминава на ниска скорост по специално конструирана писта. Първият полет на свръхзвуковия самолет е на 2 март 1969 г. в Тулуза. На 1 октомври 1969 г., след поредица от подобрения, Конкорд успява да достигне скоростта на звука, 1 062 км/ч. Първият междуконтинентален полет на Конкорд е на 25 май 1971 г. От декември 1974 г. започва серийното производство на свръхзвуковите самолети. На 25 август 2000 г. самолет Конкорд на Ер Франс в посока Ню Йорк се разбива скоро след като е излетял. Не след дълго свръхзвуковите самолети Конкорд за спрени от полети. \r\n1948 г. \r\nПодписано е съглашение за включване на Нюфаундленд в състава на Канада. \r\nНюфаундленд е остров в Атлантическия океан, край източните брегове на Северна Америка, принадлежи на Канада. Площта е 111 000 кв. км. Национални паркове: Гро Морн и Тера Нова. Риболов, добив на дървесина. Главен град - Сент Джонс. През ХI в. този остров е бил посещаван от норманите. Открит е през 1497 г. от английска експедиция на Дж. Кабот. \r\n1946 г. \r\nГенералната асамблея на ООН създава УНИЦЕФ. Първоначалната мисия на фонда е подпомагане с храна, лекарства и дрехи на пострадалите през Втората световна война деца. През 1950 г. мандатът на УНИЦЕФ е променен, вниманието на фонда е насочено към децата в развиващите се страни. Променя се и името му, но абревиатурата УНИЦЕФ се запазва. Днес приоритет за УНИЦЕФ са намаляване на детската смъртност, предизвиквана от болести, войни, природни бедствия; поощряване образоването на момичетата в развиващите се страни; цялостна подкрепа на младото поколение, поощряване на творческите и интелектуални търсения на децата. Тридесет и седем са страните с учредени национални комитети на УНИЦЕФ. Комитетите представляват самостоятелни неправителствени организации, лансиращи политиката на фонда. В някои от развиващите се страни има Регионални бюра, които разработват програми под ръководството на УНИЦЕФ. \r\nБългарският национален комитет за УНИЦЕФ е учреден през 1968 г. като част от Министерството на здравеопазването. От ноември 1990 г. комитетът е самостоятелно юридическо лице със свой статут, Управителен съвет, Председател и Изпълнителен директор. Комитетът работи в областта на здравеопазването, образованието, правата на детето, семейното планиране, грижите за детското развитие, съобразно политиката на УНИЦЕФ. \r\n1941 г. \r\nИталия и Германия обявяват война на САЩ. Полша обявява война на Япония. \r\nВъв Втората световна война (1939-1945 г.) участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватско и Испания срещу Англия, Франция, СССР, САЩ, Полша, Чехословакия и др. \r\n1938 г. \r\nПо обвинение, че е отровил Максим Горки е арестуван руският доктор Л. Левин. \r\nМаксим Горки (псевдоним на Алексей Михайлович Пешков) е руски писател. Горки е роден на 16 март 1868 г. През 1892 г. започва да пише и бързо става известен. През 1910 г. участва в революционни движения, а през 1917 г. се присъединява към болшевиките. Автор е на разкази, романи (\"Тома Гордеев\", \"Майка\") и пиеси (\"На дъното\", \"Еснафи\", \"Дачници\" и др.). Повечето от произведенията на Горки са преведени на български език. Горки умира на 18 юни 1936 г. \r\n1937 г. \r\nЙосиф Сталин произнася в Болшой театър крилатата фраза: “Депутат – слуга на народа”. \r\nЙосиф Висарионович Джугашвили е руски политик, държавник; ген. секретар на ЦК на ВКП (б) (от 1922 г.), председател на съветското правителство (от 6.05.1941 г.); генералисимус (1945 г.). Роден е на 21 декември 1879 г. в Гори, Грузия. Остава в историята като най-големия диктатор. Сталин умира на 5 март 1953 г. в Москва. \r\n1930 г. \r\nНационалната банка на САЩ фалира и затваря всичките си 60 клона, в които имат сметки около 400 000 души. Офисите са затворени поради отсъствие на парични средства за осъществяване на банковите дейности. \r\nЗа 4 дни от 7 до 11 декември от банката са изтеглени депозити за около 20 милиона. При проведеното разследване за установяване банкрута на Американската национална банка собствениците са обвинени в некомпетентност. \r\nАмериканската национална банка е създадена през 1791 година във Филаделфия. Идеята за създаването й е на Александър Хамилтон, първи секретар на Националния резерв. Открити са нейни клонове в още осем града. Функциите й са свързани с отпечатване на американски банкноти, със създаване на паричен фонд за инвеститори, съхраняване фондовете на правителството и с осъществяване на търговски услуги. С основаването й възникват и възражения, че банката не е оторизирана от Конституцията за банка с национален статут, тъй като основните банкови дейности се осъществяват от банките в различните щати. Впоследствие по решение на Конгреса на Американската национална банка са декларирани по-широки права в сравнение с щатските и местни банки. \r\nАмериканската национална банка е наричана още и Първа банка на Америка. Създаването й подпомага унифицирането на националната икономика. До 1811 година дейността на банката е оценена като успешна. Първата американска национална банка просъществува до 1812 година. След войната през 1812 година се създава Втората национална банка на Съединените щати със същите функции. \r\n1917 г. \r\nОкупираната от немците Литва обявява своята независимост от Русия. \r\nЛитовската република е държава в Северозападна Европа, в Прибалтика, на брега на Балтийско море. Площта й е 65 200 кв. км. Население - 3 720 000 жители. (1996 г.): основно литовци, а също руснаци, поляци, белоруси и др; католици. Официалният език е литовски. Столицата е Вилнюс. Парична единица - лит. Административно деление - 11 града, 10 провинции. През 1240 г. е образувано феодалното Велико литовско княжество. През ХIII-ХV в. е под властта на Тевтонския орден, от 1795 г. до 1815 г. влиза в границите на Руската империя. От 1919 г. е включена в Литовско-Белоруска съветска република. Между 1926 г. и 1940 г. е самостоятелна държава, от 1940 г. - съветска република. По време на Втората световна война е окупирана от германски войски. През 1944 г. е възстановена съветската власт. През октомври 1988 г. е създадено Движение за перестройка на Литва, което си поставя за цел възстановяването на независимостта на страната. На изборите за парламент през март 1990 г. Движението печели мнозинство и през май Върховният съвет на Литва приема Декларация на правителството за независимост от СССР. През 1992 г. е проведен референдум; приета е нова конституция, според която Литва е независима, суверенна държава, по форма на управление - президентска република. От 4 януари 1998 г. президент е Валдас Адамкус; мин.-председател Гядиминас Вагнорюс (правителството е съставено на 25 март 1998 г.). Литва е член на ООН (1991 г.). \r\n1894 г. \r\nОткрит е първият в света автосалон в Париж. Представени са 9 експоната. През 1898 г. е открита първата международна автомобилна изложба по инициатива на Френския автомобилен клуб. Представените експонати са 232. Изложението е посетено от повече от 140 000 посетители. \r\n1844 г. \r\nВ Бостън стоматологът Уелс за първи път използва райски газ като анестетик. \r\nХоръс Уелс е роден през 1815 г. Работи в Хартфрорд, Кънектикът, САЩ заедно с Крофърд Лонг и Уилиям Мортън. Името му се свързва с инхалационната анестезия. Уелс открива анестетичните качества на азотния окис две години преди Мортън да проведе първата публична демонстрация на упойване с етер в Масачузетската болница. Уелс умира през 1848 г. \r\n1816 г. \r\nИндиана става 19-я щат на САЩ. \r\nИндиана се намира на юг от езерото Мичиган. Площ - 94 153 кв. км. Население - 5 499 000 жители. Главен град - Индианаполис. Селско стопанство: зърнодобив, зеленчуци; свиневъдство. Металодобив, стоманодобив, автомобилостроене, самолетостроене, хранително-вкусова промишленост. Основан през ХVII в. от френски търговци на кожи. Отстъпен на Великобритания през 1763 г., след революцията (1789 г.) минава под контрола на САЩ. \r\n1790 г. \r\nПо време на Руско-турската война (1787-1791 г.) под командването на генерал Александър Суворов руските войски завладяват с щурм Измаил – най-силната турска крепост по река Дунав. Човешките загуби за турците се изчисляват на около 30 000 души. С падането на Измаил е освободен пътят за преминаване на руската армия на юг от река Дунав. \r\n1702 г. \r\nПо време на Северната война (1700 - 1721 г.) руският цар Петър I превзема крепостта Нотебург, като й дава името Шлюселбург (“град-ключ”). Крепостта е основана през 1323 г. През 1611 г. е завладяна от шведите, като до 1702 г. се нарича Нотебург. В периода 1944-1992 г. се нарича Петрокрепост. Шлиселбург е град в Ленинградска област, пристанище на Ладожкото езеро. Железопътна станция. \r\n1618 г. \r\nРусия и Полша подписват 14-годишния Девлински мирен договор. Според него Москва се лишава от Смоленск. \r\n361 г. \r\nЮлиян е обявен от своята гвардия за император на Римската империя. След като превзема Константинопол, той започва 18-месечното си управление. \r\nФлавий Клавдий Юлиан Апостат (331-363 г.) е византийски император, племенник на Константин Велики. Възпитан в християнството, той се отрича от Христовата вяра (оттук прозвището му апостат - “вероотстъпник” в превод от гръцки) и полага напразни усилия да възстанови езичеството, като издига езически храмове и забранява проповядването на християнството. Смъртно ранен във войната срещу персийския цар Сапор. Автор e на философски, политически и сатирични съчинения. От него са запазени 83 писма. \r\n  На тази дата са родени:  \r\n1944 г. \r\nРоден е Джани Моранди – италиански певец и киноактьор. Става популярен с помощта на известния автор на текстове Франко Милиачи. Песните му са изключително популярни в Европа, Южна Америка, Япония и Канада. Златни плочи получава на фестивала “MIDEM” в Кан (1967 г., 1968 г.); обявен е за певец № 1 в Италия (1965 г., 1966 г.); печели конкурса “Канцонисимо” (1965 г., 1968 г., 1969 г., 1970 г.). През 1972 г. изнася рецитал на фестивала “Златният Орфей”. През 70-те години се оттегля от сцената и постъпва в консерваторията “Санта Чечилия”. През 80-те години издава нови албуми и възвръща популярността си; снима телевизионни сериали – “Искам да летя”, “Искам да пея” и “Искам да победя” (дебютира в киното през 60-те години във филма “На колене пред теб”). Избрани албуми: “Un mondo amore”, “Guanni uno-due”, “Guanni tre”. \r\n1930 г. \r\nРоден е Жан Луи Трентинян – френски актьор и режисьор. Учи в школата на Шарл Дюлен и Татяна Балашова. От 1951 г. играе в театъра, а от 1955 г. е в киното – “Ако всички хора по света”. Получава известност с “И бог сътвори жената” (1956 г.). Снима се във всички филми на своята съпруга Н. Трентинян. Играе под ръководството на водещите национални режисьори – “Женски клуб” (1957 г.), “Опасни връзки” (1960 г.), “Аустерлиц” (1960 г.), “Борба на острова” (1961 г.), “Изпреварването” (1962 г.), “Седемте смъртни гряха” (1962 г.), “Мата Хари” (1964 г.), “Гори ли Париж?” (1965 г.), “Един мъж и една жена” (1966 г.), “Един човек за убиване” (1967 г.), “Z” (1968 г.), “Човекът, който лъже” (1968 г.), “Моята нощ при Мод” (1969 г.), “Конформистът” (1970 г.), “Без видима подбуда” (1971 г.), “Атентат” (1972 г.), “Влакът” (1973 г.),”Криминална полиция” (1973 г.), “Побеснелият овен” (1974 г.), “Полицейска история” (1974 г., 1976 г.), “Мрачна почивка” (1975 г.), “Парите на другите” (1978 г.), “Терасата” (1979 г.), “Банкерката” (1980 г.), “Дълбоки води” (1981 г.), “Обичам ви” (1981 г.), “Новият свят” (1982 г.), “Шпионино, стани!” (1982 г.), “Удряй в сърцето” (1982 г.), “Нека по-скоро дойде неделя” (1983 г.), “Под обстрел” (1983 г.), “Да живее животът” (1984 г.), “Сладко удоволствие” (1984 г.), “Отиване, завръщане” (1985 г.), “Следващото лято” (1985 г.), “Изминаха вече 20 години” (1986 г.), “Мустакатият” (1987 г.). Режисьор е на “Наситеният ден” (1973 г.) и “Спасителят” (1979 г.), “Бункер Палас хотел” (1989 г.), “Д-р М” (1990 г.), “Благодаря на живота” (1991 г.), “Кърваво око” (1992 г.), “Гледам мъртви хора” (1994 г.), “Три цвята: Червено” (1995 г.), “Фиеста” (1995 г.), “Един така дискретен герой” (1996 г.), “Тези, които ме обичат, ще хванат влака” (1998 г.). \r\n1918 г. \r\nРоден е Александър Исаевич Солженицин – руски писател хуманист и общественик; академик (1997 г.) Произхожда от семейство на руски интелигенти. Малко след раждането му неговият баща – офицер, загива при нещастен случай. Солженицин израства в Ростов на Дон. През 1941 г. завършва Физико-математическия факултет на Московския университет и задочно 2 курса на Филологическия факултет в МИФЛИ (Московски институт по филологии и литература). От есента на 1941 г. е в действащата армия, от есента на 1942 г. e офицер – командир на батарея за звуково разузнаване. Като командир на батарея служи на различни фронтове по време на Втората световна война. Арестуван е през февруари 1945 г. и е осъден на 8 години концлагер. След изтърпяване на присъдата през 1953 г. е заточен до живот в Казахстан. През 1956 г. е реабилитиран и работи като учител във Владимирска област (Центална Русия), след което се заселва в Рязан. Става известен като писател след публикуването на повестите “Един ден на Иван Денисович” (1962 г.) и “Матьориният двор” (1963 г.); и двете са публикувани в сп. “Новий мир” от А. Т. Твардовски. След 1965 г. никъде не се печатат негови произведения. Подложен е на морален тормоз, преследване от властите и резки нападки в печата, радиото и телевизията. През 1969 г. е изключен от Съюза на писателите, след като през 1967 г. е изпратил писмо, в което се обявява против цензурата. След като му е присъдена Нобелова награда, той отказва да напусне СССР и не присъства на церемонията по нейното връчване. След излизането на първия том на “Архипелаг ГУЛАГ” (1974 г.) е обвинен в държавна измяна, арестуван е, отнето му е съветското гражданство и е експулсиран в Германия (тогава Федерална Република Германия – ФРГ); там живее, подпомаган от Х. Бьол. От 1976 г. живее в щат Върмонт, САЩ. На 27 май 1994 г. се завръща в Русия; през 2002 г. учредява награда на свое име, неин пръв носител е писателят В. Распутин. Книги: “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (том 1 – 8, 1971-1991 г.), “Решило телето дъба да събаря” (1975 г.; допълнена 1991 г.), “Април 1917 г. Върмонт; Париж” (1993-1995 г., том 1-2), “Публицистика” (том 1-2, 1995-1996 г.); разкази, пиеси, киносценарии и публицистика. Събраните му съчинения са издадени в Москва едва през 1990 г. (том 1-8). Носител е на Нобелова награда за литература (1970 г.). \r\n1913 г. \r\nРоден е Жан Маре (Вилен Маре) – френски актьор, писател и скулптор. Играе в “Пламенни нощи” (1937 г.), “Павилионът гори” (1941 г.), “Вечното завръщане” (1943 г.), “Кармен” (1943 г.), “Красавицата и звярът” (1946 г.), “Двуглавият орел” (1947 г.), “Руи Блаз” (1947 г.), “Граф Монте Кристо” (1953 г.), “Чудото на вълците” (1956 г.), “Елена и мъжете” (1956 г.), “Бели нощи” (1957 г.), “Капитан Фракас” (1959 г.), “Гърбавият” (1960 г.), “Клевската принцеса” (1961 г.), “Парижките потайности” (1962 г.), трилогията за Фантомас (1965-1967 г.), “Желязната маска”. Играе както в мелодрами (“Чудесата не се повтарят”, 1951 г.), така и в авангардните филми на Кокто – “Орфей” (1949 г.), “Завещанието на Орфей” (1960 г.). През 70-те и 80-те години се снима рядко. Председател е на Съюза на френските артисти, играе активно в театъра – “Милият лъжец”. Пише книги – “Моите прости истини” (1957 г.), “Историята на моя живот” (1975 г., “Разкази” (1978 г.), участва в художествени изложби. Умира на 8 ноември 1998 г. в Кан. \r\n1911 г. \r\nРоден е Наджиб Махфу - египетски писател, класик на новелата и късия разказ. Завършва Литературния факултет на университета в Кайро. Започва да публикува през 30-те години. Автор е на 30 романа, между които: “Уличка ал-Медак”, “Ново Кайро”, “Квартал Кукария”, “Дърдоренето над Нил”, “Просякът”, “Децата от нашия квартал”; на 40 пиеси, разкази. Много от произведенията му са филмирани или инсценирани за театъра. Първият автор пишещ на арабски език. Носител е Нобелова награда за литература (1989 г.). \r\n1900 г. \r\nРодена е Хермина Тирлова - чехословашка художничка и режисьор. Заедно с Иржи Трънка и Карел Земан е създател на чехословашкия куклен филм. От края на 20-те години режисира рекламни рисувани филми. През 1944 г. създава първия чешки куклен филм. След войната организира група за създаване на куклени филми в гр. Злин и снима рекламния филм “Какво не им стига?” (1947 г.), в който комбинира игра на актьори и кукли. Тази техника на оживяване на неодушевените предмети доразвива в “Бунтът на играчките” (1947 г.), “Приспивна песен” (1948 г.), “Куклата неудачница” (1951 г.), “Паровоз” (1959 г.). За малките деца създава “Девет криле” (1952 г.), “Приказка за дракона” (1953 г.), “Златокоса” (1956 г.), “Малкият свинар” (1957 г.). Нови изразни средства експериментира в “Загубената кукла” (1959 г.), “Денят на заплатата” (1960 г.), а пародията и феерията получават пълноценно присъствие в приказките й от 60-те и 70-те години: “Шаро” (1963 г.), “Кучето и небето” (1964 г.), “Как Якуб стреля за последен път” (1974 г.). \r\n1876 г. \r\nРоден е Мечислав Карлович - полски цигулар, композитор, диригент. Принадлежи към музикантите от групата “Млада Полша” (от 1906 г.). Пише симфонията “Възраждане” (1902 г.), Литовска рапсодия (1906 г.), Концерт за цигулка и оркестър (1902 г.), симфонични поеми, инструментална музика, песни и др. Умира на 8 февруари 1909 г. в Закопане, Полша. \r\n1849 г. \r\nРодена е Елен Каролин Кей- шведска писателка и обществена деятелка. Литературната си дейност започва с брошурата “Някои мисли за причините за възникването на реакцията” (1889 г.). Автор е на биографичните книги “Ана-Шерлот Лефлер” (1893 г.), “Алмквист” (1897 г.), на книги за възпитанието - “Векът на детето” (1900 г.). През 80-те години на ХIХ в. взема участие в движението за женска еманципация, на което посвещава книгата “Женското движение” (1909 г.). Умира на 25 април 1926 г. в Странд. \r\n1843 г. \r\nРоден е Робърт Кох - германски микробиолог, един от основателите на съвременната бактериология и епидемиология. Член-кореспондент на Петербургската АН (1884 г.). Формулира критериите на етиологичната връзка на информацията на заболяването с микрооганизмите. През 1882 г. открива причинителя на туберкулозата. Предлага способи за дезинфекция. Носител е на Нобелова награда за физиология и биология за 1905 г. Умира на 27 май 1910 г. в Баден-Баден. На тази дата умират:  \r\n1978 г. \r\nУмира Винсент Дю Виньо - американски биохимик, лауреат на Нобелова награда за химия за 1955 г. Роден е на 18 май 1901 г. в Чикаго. Завършва университета в Илинойс (1923 г.) и медицинското училище в Рочестърския университет (1927 г.). Преподавател в медицинските училища към университета \"Дж. Хопкинс\", Единбургския университет (Великобритания), института \"Кайзер Вилхелм\" (Дрезден, Германия). През 1929-1932 г. работи в Катедрата по биохимия в университета в Илинойс, през 1932-1938 г. - в университета \"Дж. Вашингтон\". От 1938 г. ръководи Катедрата по биохимия в медицинския колеж на Корнуелския университет (проф. от 1967 г.). Изследва химическия строеж на инсулина, биотина, процеса на обмяната на аминокиселините и др. Посвещава трудове на синтеза на пеницилина. Определя строежа и синтезира хормони на хипофизата - вазопресин и окситоцин. \r\n1686 г. \r\nУмира Луи II Бурбон Конде - принц, френски началник. Роден е на 8 септември 1621 г. Благодарение на неговите способности и на спечелените победи по време на Тридесетгодишната война Франция успява да сключи Вестфалския мир (1648 г.). \r\n1282 г. \r\nУмира Михаил VІІІ Палеолог – византийски император (1261-1282 г.), родоначалник на последната византийска императорска династия на Палеолозите; пълководец е при никейските императори Йоан Ватаци и Теодор II Ласкарис. Роден е през 1224 г. С помощта на аристокрацията става регент на малолетния император Йоан IV Ласкарис; дадена му е титлата “деспот”, а от 1259 г. е съимператор. Спечелва 2 важни военни победи над епирския деспот Михаил II и над княза на Ахая (1259 г.). Освобождава византийската столица от латинците – на 15 август 1261 г. тържествено влиза в Константинопол; коронясан е в църквата “Св. София”, с което възстановява Византийската империя. Търси сближаване с България (омъжва племенницата си Мария за българския цар Константин Асен). Чрез ловки дипломатически ходове спечелва татарския хан Ногай за съюзник срещу България. Освен блестящ дипломат и политик, той е автор на автобиография, която написва малко преди смъртта си. \r\n969 г. \r\nУмира Никифор ІІ Фока – византийски пълководец и император (963-969 г.). Роден е около 912 г. в Кесария Кападокийска. След смъртта на Роман II (15 март 963 г.) Никифор Фока, подкрепян от едрата военно-земевладелска аристокрация, завзема престола и се жени за овдовялата императрица Теофано, и става официален регент на малолетните Василий II (5 години) и Константин VIII (3 години). Още като военачалник освобождава остров Крит от властта на арабите; след 963 г. отново воюва срещу тях, освобождава Киликия, остров Кипър, Антиохия и Северна Сирия; мечтата му е да освободи Йерусалим и Гроба Господен. При Никифор ІІ Фока отношенията със Свещената Римска империя са обтегнати заради апетитите на крал Отон I към византийските владения в Италия. През 967 г. Никифор ІІ Фока отказва да плаща годишен трибут на България (според договора от 927 г.), провежда кратък демонстративен военен поход в Тракия. Никифор ІІ Фока подтиква киевския княз Светослав I към война с българите (968-969 г.). Тъй като произхожда от знатна динатска фамилия, императорът променя антидинатската политика в полза на съсловието (едри и средни земевладелци) (с новела от 967 г.); като пълководец Никифор ІІ Фока системно се грижи за армията, създава тежката византийска конница (т. нар. катафракти). Във връзка с военната активност империята увеличава данъците и ограничава едрото манастирско земевладение. Става жертва на заговор, организиран от съпругата му Теофано и неговия далечен сродник, бъдещия византийски император Йоан I Цимисхи. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.11", "title": "Денят 11 декември в световната история"}
{"url": "http://www.focus-news.net/news/2018/12/11/2600455/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. Никола ПЕТКОВ", "date": "2018.12.11", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/12/11/2600456/stara-zagora-125-ata-godishnina-ot-rozhdenieto-na-zhivopisetsa-vasil-todorov-shte-badat-otbelyazani-s-izlozhba-v-grada.html", "text": "От 18.00 ч. в Художествена галерия-Стара Загора ще бъде открита изложбата „Васил Тодоров /1893-1977/”, посветена на 125-ата годишнина от рождението на художника. Това съобщиха от пресцентъра на  Община Стара Загора . В експозицията са включени 32 живописни произведения, обхващащи творчеството му между 1922 и 1975 година. Изложбата е съвместна изява на Художествена галерия Стара Загора, Художествена галерия Казанлък и наследниците на художника. Животът му е поделен между Казанлък и Стара Загора, между ателието и училищните стаи. Живописта му е посветена на пейзажа и портрета. Организира 14 самостоятелни изложби и пет десетилетия е неотменна част от културния живот на Стара Загора.", "date": "2018.12.11", "title": "Стара Загора: 125-ата годишнина от рождението на живописеца Васил Тодоров ще бъдат отбелязани с изложба в града"}
{"url": "http://www.focus-news.net/news/2018/12/11/2600454/blagoevgrad-intenziven-e-trafikat-okolo-uchilishtata-v-oblastniya-tsentar.html", "text": "Интензивен е трафикът около училищата в областния център, предаде репортер на  Радио „Фокус“ – Пирин.  Ограничено е движението за автомобилите в някои участъци на улица „Марица“, поради ремонтни дейности. За шофьорите са въведени обходни маршрути. Спокойно пък е движението по улица „Славянска“ в района на пожарната и болницата в града. Натоварен е и трафикът на кръговите кръстовища в централна градска част. Пътните настилки са частично мокри. Шофьорите да спазват дистанция. До този момент няма възникнали тежки пътни инциденти. Градският транспорт се движи по разписание. Няма данни за закъснения или промяна на обичайните маршрути. \r\nЛора КАЛЧЕВА", "date": "2018.12.11", "title": "Благоевград: Интензивен е трафикът около училищата в областния център"}
{"url": "http://www.focus-news.net/news/2018/12/11/2600451/stara-zagora-spira-se-dvizhenieto-na-uchastak-ot-bulruski-zaradi-remonti-do-22-dekemvri.html", "text": "От днес за 13 дни затварят за движение бул. „Руски“, в участъка от ул. „Свети Княз Борис“ до ул. „Генерал Гурко“. Това съобщиха от  пресцентъра на Община Стара Загора . За времето  до 23 декември ще бъде спряно движението на всички видове транспорт по бул. „Руски“, в участъка от ул. „Свети Княз Борис“ до ул. „Генерал Гурко“. Промяната в движението се налага за осигуряване на безопасното организиране и изпълнение на строително-монтажните работи, извършвани от „Трейс Пътно Строителство“ АД и „Тийм Инженеринг“ ЕООД. Домоуправителите ще бъдат уведомени за ремонтните дейности. Движението ще се нормализира незабавно след приключване на мероприятието  по преценка на служителите, пряко ангажирани с охраната. Паркирането на пътни превозни средства ще бъде разрешено в участъка от ул. \"Св. княз Борис\" до бул. \"Ц.С.Велики\" и от ул. \"Ген.Гурко\" до бул. \"Ц.С.Велики.  \r\nЗа обходни маршрути да се използват следните направления  \r\n- в посока от юг на север - ул. Цар Иван Шишман\" \r\n- в посока от север на юг - ул. \"Св. отец Паисий\"", "date": "2018.12.11", "title": "Стара Загора: Спира се движението на участък от бул.“Руски“ заради ремонти до 22 декември"}
{"url": "http://www.focus-news.net/news/2018/12/11/2600453/ria-novosti-kiev-publikuva-zakona-za-prekratyavane-na-dogovora-za-druzhba-s-rusiya.html", "text": "Вестникът на Върховната Рада „Гласът на Украйна“ публикува закона за прекратяване действието на Договора за дружба и сътрудничество с Русия, съобщава  РИА Новости . \r\n„Прекратяването на споразумението освобождава Украйна от каквито и да било задължения за неговото изпълнение и не засяга правата, задълженията или правния статут на Украйна, възникнали в резултат на прилагането на споменатия договор до неговото прекратяване“, се посочва в текста. \r\nПрез 1997 г. Руската федерация и Украйна подписаха договор за приятелство, сътрудничество и партньорство. Периодът на валидност е десет години, последван от автоматично удължаване, освен ако страните не изразят възражения.  \r\nПревод и редакция: Калоян Пенков", "date": "2018.12.11", "title": "РИА Новости: Киев публикува закона за прекратяване на Договора за дружба с Русия"}
{"url": "http://www.focus-news.net/news/2018/12/11/2600458/sport-aren-roben-obmislya-prekratyavane-na-karierata-si.html", "text": "Футбол: Крилото на Байерн (Мюнхен) Ариен Робен не изключи възможността да прекрати футболната си кариера, когато напусне клуба в края на сезона. \r\nРобен вече заяви, че този сезон е негов последен за Байерн, след като игра в продължение на  10 години в клуба, спечело много трофеи и шампионски титли. Все пак холандецът не изключи възможността да играе още малко, но само ако получи подходяща оферта от престижен клуб. \r\nАрен Робен игра финал за световно първенство през 2010 в Южна Африка, където Холандия загуби пот Испания след продължения.", "date": "2018.12.11", "title": "Спорт: Арен Робен обмисля прекратяване на кариерата си"}
{"url": "http://www.focus-news.net/news/2018/12/11/2600452/kamarata-na-stroitelite-v-balgariya-shte-provede-preskonferentsiya.html", "text": "Камарата на строителите в България ще проведе пресконференция, на която ще бъдат обявени предстоящите действия на Камарата в подкрепа на строителния бранш, част от кампанията „Аз съм строител“. Това съобщиха от  пресцентъра на Камарата.  Пресконференцията ще се проведе от 11.00 ч. в Централния офис на Камарата на строителите в България, ул. „Михаил Тенев“ №6, ет. 1. На срещата ще присъстват председателят на УС на КСБ инж. Илиян Терзиев, изп. директор на Камарата инж. Мирослав Мазнев, членове на УС на организацията, представители на строителни фирми.", "date": "2018.12.11", "title": "Камарата на строителите в България ще проведе пресконференция"}
{"url": "http://www.focus-news.net/news/2018/12/11/2600457/sofiya-natsionalniyat-voennoistoricheski-muzey-organizira-mezhdunarodna-konferentsiya-za-rolyata-na-muzeite-na-v-obshtestvoto.html", "text": "Днес и утре в Националния военноисторически музей ще се проведе международна конференция на тема „Когато (не) загърбваме конфликтите: ролята на музеите“. Събитието се организира в сътрудничество с Националния институт за музеите и публичните колекции (NIMOZ) на Полша – държава с целенасочена политика по отношение на съхраняване, интерпретиране и популяризиране на културно-историческото наследство, съобщиха от  НВИМ . \r\nВ рамките на два дни ще бъде обсъдена обществената роля на музеите, интерпретиращи конфликтите, възможностите за по-широко интегриране на публиките към уроците на паметта и създаването на критично, а не едностранчиво отношение към историята предвид налагащата се глобална мобилност, технологични и социални иновации. Фокус на докладите и дискусиите ще бъде начинът за достъпно представяне и възприемане на историята и успешните практики и новаторски идеи за осъществяване на устойчиви и пълноценни връзки с музейните публики.  \r\nСред участниците в конференцията ще бъдат зам.-директорът на Националния институт за музеите и публичните колекции на Полша Яцек Олбрихт, зам.-директорът на Музея на Втората световна война в Гданск проф. д.и.н. Гржегорж Берендт, д-р Бартоломей Бидон от Музея на полската армия, преподаватели от Софийски университет „Св. Климент Охридски“ и Нов български университет, музейни специалисти от цялата страна.", "date": "2018.12.11", "title": "София: Националният военноисторически музей организира международна конференция за ролята на музеите на в обществото"}
{"url": "http://www.focus-news.net/news/2018/12/11/2600459/pravoslavnata-tsarkva-proslavya-sv-spiridon-na-12-dekemvri.html", "text": "На 12 декември всяка година Православната църква прославя св. Спиридон, епископ Тримитунтски. По този повод  днес от  17:30 часа, с благословението на Негово светейшество Българския патриарх и Софийски митрополит Неофит, Архиерейска вечерня в храм „Св. Петка“, в двора на Софийска света митрополия,  ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" . На празника, 12 дeкември, епископ Поликарп ще оглави Архиерейска света Литургия в храм „Св. Спиридон“, с. Алдомировци, Софийска епархия. Началото е в 9.30 часа.  \r\nНикола ПЕТКОВ", "date": "2018.12.11", "title": "Православната църква прославя св. Спиридон на 12 декември"}
{"url": "http://www.focus-news.net/news/2018/12/11/2600461/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Повишена опасност от падащи камъни има в Кресненското дефиле и  в района на Предел. Не е имало сигнали и за паднали камъни, които да затруднят трафика по републиканската пътна мрежа. Пътните настилки са частично мокри на по-високите и усойни места заледени. В момента няма превалявания от дъжд и сняг в областта. На места се наблюдава намалена видимост поради мъгла. Нормално натоварен трафик се наблюдава и по второкласен път – 19 Симитли – Гоце Делчев. В региона не се извършват ремонтни дейности, поради което няма въведени ограничения за движението. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nЛора КАЛЧЕВА", "date": "2018.12.11", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/12/11/2600460/kyustendil-dvizhenieto-po-tretoklasen-pat-107-rila-pastra-se-osashtestvyava-v-edna-lenta-poradi-remontni-deynosti-na-avariral-vodoprovod.html", "text": "Движението по третокласен път 107 Рила – Пастра при км 11+200 се осъществява в една лента поради ремонтни дейности на аварирал водопровод. Това съобщиха за  Радио „Фокус“ – Пирин  от Областно пътно управление – Кюстендил. Затворена е лентата за движение в посока село Рила, като движението се осъществява двупосочно в лентата в посока село Пастра. Движението се осъществява в една лента поради извършване на аварийно-възстановителни дейности по обрушване на ската по третокласен път 107 в участъка село Пастра – Рилски манастир от км 27+575 до км 27+825. Ограничава се движението за кратки периоди от 10 минути и се регулира със светофарна уредба и при необходимост от сигналисти. На третокласен път 6222 Смоличано – Пелатиково от км 10+000 до км 14+000 е ограничено движението за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци.Обходният маршрут е през Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nЛора КАЛЧЕВА", "date": "2018.12.11", "title": "Кюстендил: Движението по третокласен път 107 Рила – Пастра се осъществява в една лента поради ремонтни дейности на аварирал водопровод"}
{"url": "http://www.focus-news.net/news/2018/12/11/2600462/dobrich-horat-na-uchitelkite-v-grada-shte-iznese-praznichen-kontsert-ozaglaven-s-pesentam-nyakade-daleche-daleche.html", "text": "„С песен, там някъде далече, далече…“. Това е заглавието на празничния концерт, посветен на 11 декември - световен ден на хоровото изкуство. Това съобщиха от пресцентъра на  Община град Добрич . От 18.00 часа в Огледална зала „Нели Божкова“ в Добрич дамите от Хор на учителките - Добрич с диригент Маргарита Русева - Ганева, клавирен съпровод - Детелина Василева - Димитрова, с участието на Вокална формация „Soul Voices“ с ръководител Габриела Павлова и ученици от СУ „Св. Климент Охридски“ ще предложат едно истинско песенно пътешествие из цялото земно кълбо. Входът свободен.", "date": "2018.12.11", "title": "Добрич: Хорът на учителките в града ще изнесе празничен концерт, озаглавен „С песен,там някъде далече, далече…“"}
{"url": "http://www.focus-news.net/news/2018/12/11/2600463/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Велчо Атанасов“ в кв. „Подуене“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на ул. „Велчо Атанасов“, от ул. „Кобилино бранище“ до ул. „Боян магесник“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велчо Атанасов“, на ъгъла с ул. „Блага Димитрова“. \r\nВъв връзка с подмяна на хидрофорна уредба до бл. 301 в ж. к. „Дружба“ 2 се налага спиране на водоподаването от 10:00 до 19:00 часа на клиентите на „Софийска вода”, живеещи в района на бл. 301. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 301. \r\nВъв връзка с реконструкция на уличен водопровод на ул. „Подлозище“ в кв. „Горна баня“ се налага спиране на водоподаването от 10:00 до 22:00 часа на клиентите на „Софийска вода”, живеещи в района ,естност „Подлозище“ и по ул. „Горни Смърдан“, от ул. „Околовръстен път“ до ул. „Веселин Бешевлиев. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстен път“, на ъгъла с ул. „Подлозище“. \r\nВъв връзка с реконструкция на уличен водопровод на бул. „Копенхаген“ в ж. к. „Дружба“ 2 се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- бул. „Проф.Цветан Лазаров“, от бул. „Копенхаген“ до ул. „Димитър Пешев“; \r\nбул. „Копенхаген“ - източно платно от бул. „Проф. Цветан Лазаров“ до ул. „Обиколна“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Копенхаген“, на ъгъла с бул. „Проф.Цветан Лазаров“ . \r\nВъв връзка с подмяна на сградно водопроводно отклонение на ул. „Полк. Стойно Бачийски“ в кв. „Княжево“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на ул. „Сърнела“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сърнела“, на ъгъла с ул. „Полк. Стойно Бачийски“. \r\nВъв връзка с подмяна на спирателен кран на бул. „Цариградско шосе“ в местност „Къро“ се налага спиране на водоподаването от 12:00 до 18:00 часа на клиентите на „Софийска вода”, живеещи в района на ул. „Боян Дамянов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боян Дамянов“ №7. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.12.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/12/11/2600464/burgas-po-patishtata-troyanovo-asparuhovo-lozarevo-chubra-i-chernitsa-sungurlare-se-vavezhdat-ogranicheniya-za-dvizhenie-zaradi-remontni-deynosti.html", "text": "Някои участъци от областната пътна мрежа са мокри, видимостта е добра. Това съобщиха за  Радио „Фокус“ – Бургас  от Областно пътно управление. Няма затворени пътища или проходи в областта. До 14 декември поради ремонтни дейности са въведени ограничения за движение на моторни превозни средства по някои от пътищата в областната пътна мрежа. Едното е по пътя Трояново – Аспарухово от км 0+000 до км 8+000, където движението се осъществява в едната лента. юдругото важи за движението по пътя в участъка Лозарево – Черница – Сунгурларе – Чубра от км 0+000 до км 15+000. Посоченият участък е сигнализиран с пътни знаци. Движението по пътя в участъка Черница – Сунгурларе от км 5+000 до км 8+000 също трябва да се осъществява с повишено внимание поради ремонтни дейности на пътната настилка. \r\nБезпроблемно се осъществява движението на моторни превозни средства в областния център. Няма образувани колони от автомобили. По-интензивен е трафикът по някои участъци от централните градски улици и булеварди – „Иван Вазов“, „Цар Петър“, „Сан Стефано“, „Демокрация“ и „Тодор Александров“. \r\nМария ПОПЧЕВА", "date": "2018.12.11", "title": "Бургас: По пътищата Трояново – Аспарухово, Лозарево – Чубра и Черница – Сунгурларе се въвеждат ограничения за движение заради ремонтни дейности"}
{"url": "http://www.focus-news.net/news/2018/12/11/2600465/pazardzhik-dvizhenieto-po-patya-selo-dyulevo-strelcha-e-ogranicheno-poradi-remont.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик \r\nАлбена ЖИЛЕКОВА", "date": "2018.12.11", "title": "Пазарджик: Движението по пътя село Дюлево - Стрелча е ограничено поради ремонт"}
{"url": "http://www.focus-news.net/news/2018/12/11/2600469/haskovo-gradat-shte-bade-domakin-na-blagotvoritelniya-kontsert-na-avon.html", "text": "Мисията на Avon срещу рака на гърдата ще засвидетелства своята благодарност към всички, допринесли за благородната кауза със своя традиционен благотворителен концерт. Той ще се проведе в град Хасково в зала „Дружба“ от 19.00 часа и ще бъде под надслов „Благодаря От любов към живота“. Това съобщиха от пресцентъра на  Община Хасково . \r\nКонцертът е знак на благодарност към всички благородни граждани на Хасково, които през тази година активно подкрепят каузата. За всички тях специално участие ще има Мария Илиева, която ще бъде подкрепена на сцената от редица местни изпълнители. Това са Представителен Смесен Хор \"Родна песен\" с диригент  Николина Стаматова, Камерен оркестър Хасково с диригент Цанислав Петков и гост -диригент Йордан Пъшев и Клуб по Спортни танци \"Гранд\" при Военен клуб Хасково с треньори Николай Манолов и Павлина Вълчева. Водещ на събитието ще бъде Теодор Тодоров. Концертът ще се проведе с неотменната подкрепа на Община Хасково и „Ангели в розово“.  \r\nВодеща роля в концерта имат и Посланиците на хуманността на Avon от град Хасково – Славея Мурдикуди и Илиана Христова, и Зоналният мениджър на Avon за региона – Таня Караславова. Дамите имат ключова роля в благотворителната инициатива Мисията на Avon срещу рака на гърдата. През тази година тяхната основна задача бе да популяризират кампанията и да разпространяват посланията й до колкото се може повече хора. Благодарение и на тяхната отдаденост, Хасково е общината с най-голям принос за каузата през тази година.  \r\nДумите „Предварително ти БЛАГОДАРЯ“ са в сърцето на кампанията. С тях екипът на Avon и хилядите им Представители имат за цел посланието на засегнатите жени да достигне до всички, които ще подкрепят каузата, както и към всички останали, които са го правели до сега и ще продължат да го правят. Благодарение именно на тях, през изминалата година каузата имаше сериозен ръст в събраните средства за борбата с рака на гърдата. Средствата за кампанията се набират чрез благотворителните продукти от розовата серия на Avon, като 100% от печалбата се дарява в подкрепа на битката срещу рака на гърдата и мисията на компанията да повишава информираността на обществото по отношение на рисковете, симптомите и необходимостта от ранна диагностика \r\nAvon подкрепя Фондация „Една от 8“, която целогодишно осигурява безплатна психологическа, юридическа, информационна и практическа подкрепа на засегнатите жени, и организира безплатни профилактични прегледи в цялата страна. \r\nКонцертът е с вход свободен, но всеки посетител ще има възможност да подкрепи каузата на място и чрез дарение.", "date": "2018.12.11", "title": "Хасково: Градът ще бъде домакин на благотворителния концерт на Avon"}
{"url": "http://www.focus-news.net/news/2018/12/11/2600468/pazardzhik-okrazhniyat-sad-shte-gleda-porednoto-delo-za-prisvoyavane-na-sredstva-ot-obshtina-rakitovo.html", "text": "Окръжният съд ще гледа поредното дело за присвояване на средства от Община Ракитово, съобщиха от  Пресцентъра на съда.  Делото е образувано по обвинителен акт на Окръжната прокуратура срещу двама подсъдими. Адвокат Лука Бельов е обвинен за това, че за периода 3 декември 2009 – 8 август 2010 г. противозаконно е присвоил парична сума в размер над 144 500лв., собственост на Община Ракитово. Вторият подсъдим Манол Ангелов, в качеството му на временно изпълняващ длъжност в родопската община не е положил достатъчно грижи и от банковата сметка са изтеглени общо суми в размер на близо 76 500 лв., което е донесло значителна щета за Община Ракитово. Началото на съдебното заседание е в 14.00 часа, съдия-докладчик е Ивета Парпулова.", "date": "2018.12.11", "title": "Пазарджик: Окръжният съд ще гледа поредното дело за присвояване на средства от Община Ракитово"}
{"url": "http://www.focus-news.net/news/2018/12/11/2600470/gabrovo-propadnal-uchastak-zatrudnyava-dvizhenieto-v-otsechka-ot-patya-za-selo-stomanetsite.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. От там уточниха за  Радио „Фокус“ – Велико Търново , че ремонтните дейности по укрепване на свлачището трябва да приключат до края на януари 2019-та. Условията за пътуване в региона са нормални за сезона. Пътните настилки са предимно сухи, по усойните и планински райони частично заснежени или заледени, обработени и проходими при зимни условия. Времето е предимно ясно, трафикът – интензивен. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма.  Ремонтни дейности текат по пътя между Севлиево и село Драгановци. Нека водачите карат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.12.11", "title": "Габрово: Пропаднал участък затруднява движението в отсечка от пътя за село Стоманеците"}
{"url": "http://www.focus-news.net/news/2018/12/11/2600472/romania-insider-evropeyskiyat-parlament-shte-razgleda-rezolyutsiya-za-priemane-na-balgariya-i-rumaniya-v-shengen.html", "text": "Европейският парламент ще разгледа резолюция за приемане на България и Румъния в Шенген, пише  Romania Insider .  \r\nРезолюцията, изготвена въз основа на доклад на българския евродепутат Сергей Станишев (преизбран за трети път като лидер на Партията на европейските социалисти на 8 декември), е незаконодателна и необвързваща и отправя искане към Съвета на Европейския съюз да вземе бързо и положително решение за присъединяването на двете страни към Шенгенското пространство. \r\nДепутатите изразиха подкрепата си за приемането на Румъния и България в Шенген за първи път през юни 2011 г. и многократно потвърдиха позицията си по-късно. Но окончателното решение за присъединяването на двете страни трябва да бъде взето единодушно от Съвета на ЕС, институция, която ще бъде председателствана от Румъния през първите шест месеца през 2019 г. \r\nВ края на май ЕП потвърди с резолюция, че Румъния и България са готови да се присъединят към Шенгенското пространство и поиска от Съвета на ЕС да одобри присъединяването на двете държави. В документа депутатите също осъдиха контрола по вътрешните граници на Шенгенското пространство, които ограничават свободата на движение между 26-те държави-членки.  Юлиян Марков", "date": "2018.12.11", "title": "Romania Insider: Европейският парламент ще разгледа резолюция за приемане на България и Румъния в Шенген"}
{"url": "http://www.focus-news.net/news/2018/12/11/2600473/shumen-mokri-sa-patishtata-v-oblastta.html", "text": "Мокри са пътищата в област Шумен. Това съобщиха за  Радио „Фокус“- Шумен  от Областно пътно управление. Настилките са обработени. Времето е облачно, видимостта е нормална. Температурата на въздуха е до 5 градуса. Движението се извършва при зимни условия. Върбишки проход е затворен за всички пътни превозни средства. Ришки проход е отворен без ограничения. Движениетов участъка Секулово – Тодор Икономово от км 9 до км 16 остава ограничено за автомобили над 3,5 тона поради компрометирано състояние на мостово съоръжение. Въведен е обходен маршрут. В сила е забраната за движение на товарни автомобили над 10 тона по пътя Радко Димитриево – Друмево, поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2018.12.11", "title": "Шумен: Мокри са пътищата в областта"}
{"url": "http://www.focus-news.net/news/2018/12/11/2600471/plovdiv-4-sm-e-snezhnata-pokrivka-na-hizha-studenets-patishtata-sa-opesacheni.html", "text": "4 см е снежната покривка на хижа „Студенец“, съобщиха за  Радио „Фокус“-Пловдив  от Областно пътно управление. Пътищата там са обработени с пясък и са проходими при зимни условия. Видимостта е добра. Въведено е ограничение на движението на камиони над 12 тона през прохода Троян-Кърнаре. До 20 декември движението по пътя Югово-Лъки ще се осъществява в една лента, поради пропадане на част от пътното платно. Преминаването се регулира с пътни знаци. До 30 декември движението по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. Остава забранено преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е ограничено и движението на камиони с обща маса над 12 тона по пътя Поповица-Болярци. Опасност от свличане на земна и скална маса има по направленията Асеновград-Смолян, Юговско ханче-Югово-Лъки-Здравец и Кричим-Стамболийски. \r\nТрафикът в Пловдив е интензивен. По-засилено автомобилно движение се отчита по булевардите „Христо Ботев“, „Цар Борис III Обединител“, „Източен“, „Шести септември“, „Руски“, „Васил Априлов“, „България“ и „Пещерско шосе“, както и по входно-изходните артерии. Пътните настилки в града са на места влажни. \r\nМария РУСЕВА", "date": "2018.12.11", "title": "Пловдив: 4 см е снежната покривка на хижа „Студенец“, пътищата са опесъчени"}
{"url": "http://www.focus-news.net/news/2018/12/11/2600474/milen-bratanov-pss-planinata-ne-mozhe-da-bade-pokorena-tya-dava-vazmozhnost-za-dostigne-do-varha-y.html", "text": "Планината не може да бъде покорена, тя дава възможност за достигне до върха й. Това каза за сутрешния блок „Добро утро, България“ на  Радио „Фокус“  началникът на спасителна база \"Алеко\" Милен Братанов по повод Международния ден на планините, който отбелязваме днес. Достигането на всеки връх за алпиниста е крайната фаза на усилията, подготовката и придобития опит, обясни той. Когато човек изкачи един връх, пред него се разкриват други хоризонти и се устремява към нови цели, уточни Милен Братанов. Той даде препоръки за начинаещите планинари. „Ако сте съвсем неопитен, е добре с вас да има човек, който е ходил в планина преди това. Важно е да изберете маршрута спрямо вашите сили, така че да донесе удоволствие, но да не надхвърля многократно възможностите, които имате. Много е важно да подадете точна информация на ваш близък или приятел къде отивате и какви са намеренията ви – това ще улесни издирването ако се наложат подобни действия. Не навсякъде в планината е добро покритието на мобилните оператори. Друга стъпка е избирането на добра екипировка. Топлите напитки също се отразяват добре на тялото и на духа, когато настъпи някаква ситуация в планината. Добре е да носите със себе си и осветление“, обясни Милен Братанов. Той каза още, че спасителната акция е плодът на много усилия, които се полагат в тренировка и подготовка. Тя коства най-вече емоционални усилия в зависимост от травмата на пострадалия, обясни той, като уточни, че най-трудно се работи с тежко пострадали деца. За тези, които планират изкачване на връх Алеко, Милен Братанов предупреди, че снежната покривка е около 30 см, а теренът в момента е труднопроходим.", "date": "2018.12.11", "title": "Милен Братанов, ПСС: Планината не може да бъде покорена, тя дава възможност за достигне до върха й"}
{"url": "http://www.focus-news.net/news/2018/12/11/2600476/pregled-na-osnovnite-temi-vav-velikotarnovskiya-pechat.html", "text": "„Пускат безплатен интернет на Царевец и в парковете“ е заглавие на първа страница на областния всекидневник „Янтра ДНЕС”.  В парковете във Велико Търново и на крепостта „Царевец“ ще имат безплатно интернет покритие. Това ще позволи на многобройните туристи да споделят  онлайн снимки с близки и приятели … От къде ще дойдат парите за мрежата и кога се очаква да заработи тя, прочетете във всекидневника. „Пчелари от областта искат по-високи субсидии и контрол на пестицидите“, пише още вестникът. Пчелари от област В. Търново се включиха в националния протест, който се проведе пред земеделското министерство в София, съобщи Димо Димов от Елена. Недоволството е заради субсидии и липсата на контрол по пръскане на нивите със забранени пестициди  … Повече за исканията на бранша разберете от страниците на вестника. „18-годишен изнасили и уби самотна старица в Бяла черква“  е новина от криминалната хроника. На страница 5-та е поместена статия за Нора Чилева, която „след 16 години в мегаполиса Пекин избра да отглежда сина си във Велико Търново“. „Балъков и Бончо Генчев уважиха представянето на книгата на Стоичков“ е новина от спортните страници. „Магистралата Русе – Велико Търново стига до Съда на ЕС в Люксембург“  е заглавие от другия областен ежедневник „Борба“.  Съдът на Европейския съюз, базиран в Люксембург, ще се занимава с трасето на автомагистралата от Русе до Велико Търново. След като ВАС преди седмица отхвърли жалбите на група физически лица и сдружение „Граждани за пътен контрол“, ще последва касационна жалба, която трябва да се разгледа от 5-членен състав на ВАС … Повече за исканията на недоволните граждани прочетете във вестника. „Руски колекционери наддават за уникален хот род, направен във В. Търново от 55-годишна газка“ е друга тема от вестника. Уникален хот род на база на култовата руска газка, модел от далечната 1963-та година, направиха във Велико Търново. Ретро возилото вече предизвика световен интерес, след като негови снимки са били публикувани неотдавна в руски списания, разказва неговият създател монтьорът Николай Друмев … Кой се интересува от колата, дали тя се продава и каква е цената, можете да научите  от днешния брой. „Иззеха канабис и амфетамини при акция в Г. Оряховица“ е новина от криминалната хроника. В областния ежедневник ще намерите и статия Симона и Крум Крумови, които дариха на детското отделение в болницата комплект от авторските си игри. В днешния брой друг материал разказва за бездомник, който си върна зрението с помощта на благодетеля от Леденик Христо Атанасов.", "date": "2018.12.11", "title": "Преглед на основните теми във великотърновския печат"}
{"url": "http://www.focus-news.net/news/2018/12/11/2600443/bivshiyat-zam-kmet-na-sofiya-evgeni-krusev-shte-bade-razpitan-ot-spetsializiranata-prokuraturata-za-remonta-na-ulitsa-graf-ignatiev.html", "text": "Очаква се в рамките на деня доскорошният заместник-кмет на столицата Евгени Крусев да даде показания за ремонта на улица \"Граф Игнатиев\". Той ще бъде разпитан в Специализираната прокуратурата. Крусев освободи поста на заместник-кмет по направление „Транспорт и транспортни комуникации” след като беше призован от Прокуратурата като обвиняем по проверката на ремонта на ул. „Граф Игнатиев“. Главният прокурор Сотир Цацаров обясни, че разследването срещу него е за длъжностно престъпление, свързано с нарушение на Закона за обществените поръчки и по-конкретно с поръчката за шумо и виброизолиращи подложки на обекти. Агенция „Фокус“ припомня:  Обновяването на ул. „Граф Игнатиев“, свързано с подмяна на настилката, осветлението и релсовия път, започна през май. За това качествено ли се ремонтира главната столична улица се заговори в началото на октомври. Общинските съветници от БСП-София поискаха оставката на кмета Йорданка Фандъкова. Имаше и протест пред сградата на Столична община с искане кметът да освободи поста заради некачествени ремонти. В отговор общинските съветници от ГЕРБ заявиха, че истеричните ситуации, които БСП създават около ремонта, са сценарий за предизборна кампания. Йорданка Фандъкова наложи санкция от 100 хил. лева на фирмата, която осъществява строителния надзор. В края на октомври стана ясно, че Прокуратурата ще провери ремонта на ул. „Граф Игнатиев“. През ноември от Министерството на регионалното развитие и благоустройство обявиха, че също проверяват ремонта на столичната улица.", "date": "2018.12.11", "title": "Бившият зам.-кмет на София Евгени Крусев ще бъде разпитан от Специализираната прокуратурата за ремонта на улица \"Граф Игнатиев\""}
{"url": "http://www.focus-news.net/news/2018/12/11/2600478/veliko-tarnovo-s-4-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 4 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 89 см, а температурата на водата - 5.6 градуса.  \r\nОблачно ще е времето над българския участък на Дунав. Възможно са слаби превалявания от сняг в източните райони. Ще духа силен северозападен вятър. Максималните температури ще са предимно между 2° и 5°.", "date": "2018.12.11", "title": "Велико Търново: С 4 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/11/2600480/sofiya-shte-se-sastoi-diskusiya-balgarskiyat-sveshtenik-pogled-otvatre.html", "text": "Днес от 18.30 часа в софийската ателие книжарница \"Къща за птици\" (ул. проф. \"Асен Златаров\"22), ще се състои дискусия на тема:\"Българският свещеник. Поглед отвътре\", предаде репортер на  Агенция \"Фокус\". \r\nЗа образа на съвременния свещеник. За причините, поради които все по-малко хора у нас са готови да изберат пътя на свещенството. Според данните от европейско проучване България е с най-малко свещеници на глава от населението в Европа – 12 духовници. За сравнение, на 100 хиляди души в Гърция се падат 87 свещеници, а в Румъния – 80. Това са само част от въпросите, на които ще се потърсят отговори в   дискусията, в която участие ще вземат трима православни духовници: \r\nАрхимандрит Василий - протосингел на Софийската света митрополия,  \r\nСтавр. ик. Стефан Стефанов \r\nпредстоятел на храм „Св. Николай Чудотворец“, Русе,  \r\nСвещеник Стоян Бербатов \r\nСвещеник в храма „Св. Архангел Михаил“, кв. Еленово, Благоевград, докторант в Православния богословски факултет на Великотърновския университет \"Св. св. Кирил и Методий\". \r\nМодератор Пламен Сивов -  \r\nизпълнителен директор на фондация „Покров Богородичен“, \r\nредактор в Православие.БГ.  \r\nНикола ПЕТКОВ", "date": "2018.12.11", "title": "София: Ще се състои дискусия \"Българският свещеник. Поглед отвътре\""}
{"url": "http://www.focus-news.net/news/2018/12/11/2600477/smolyan-zasnezheni-i-zaledeni-no-obraboteni-sa-patnite-nastilki-po-prohodite-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Пътните настилки в областта са мокри, по проходите „Превала“, „Пампорово“ и „Рожен, както и в района на Доспат пътните настилки са заснежени и заледени на места, но са обработени с пясък и сол. Снежната покривка е между 5 и 10 см в тези части на областта. В снегопочистването и обработката на пътищата през нощта са участвали 52 машини. С повишаването на температурите през деня се повишава и опасността от падащи камъни по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. \r\nДо 28 декември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.11", "title": "Смолян: Заснежени и заледени, но обработени, са пътните настилки по проходите в областта"}
{"url": "http://www.focus-news.net/news/2018/12/11/2600479/shumen-riosv-shte-nagradi-uchastnitsite-v-konkursa-eko-koleda.html", "text": "Регионална инспекция по околната среда и водите (РИОСВ) - Шумен ще награди участниците в конкурса „Еко Коледа“. Това съобщиха от  РИОСВ - Шумен . Церемонията ще се проведе от 13.00 часа в Информационния център на екоинспекцията. Конкурсът се проведе от 12 до 30 ноември, за шеста поредна година. В конкурса се включиха 29 детски градини, 20 училища и 4 Центъра за деца от Шуменска и Търговищка област. Творбите са оценени от жури в две категории - коледна и новогодишна украса и коледни и новогодишни картички. Учлищата и детските градини, участвали в благотворителната инициатива, ще получат грамота и сертификат за благодетел. Картичките и играчките ще се продават на благотворителен коледен базар в Шумен.", "date": "2018.12.11", "title": "Шумен: РИОСВ ще награди участниците в конкурса „Еко Коледа“"}
{"url": "http://www.focus-news.net/news/2018/12/11/2600481/api-dvizhenieto-po-pat-i-1-vidin-sofiya-se-osashtestvyava-v-edna-lenta-pri-krastovishteto-za-gorni-bogrov-i-pat-i-6-sofiya-burgas-poradi-katastrofa.html", "text": "Движението по път I-1 Видин - София се осъществява в една лента при кръстовището за Горни Богров и път I-6 София - Бургас, поради катастрофа. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.12.11", "title": "АПИ: Движението по път I-1 Видин - София се осъществява в една лента при кръстовището за Горни Богров и път I-6 София - Бургас, поради катастрофа"}
{"url": "http://www.focus-news.net/news/2018/12/11/2600482/pregled-na-osnovnite-temi-v-shumenskiya-pechat.html", "text": "„Шумен променя облика си чрез още един реализиран европейски проект“, е водещото заглавие във вестник  „Шуменска заря“ . Рехабилитирани са над 40 000 кв. м паркове, тротоари, улици, междублокови пространства и детски площадки за 7 178 080, 96 лв.  \r\n„Демонстрация на физическа рехабилитация“, е акцент от стр. 2 в броя. Директорът на Центъра за специална образователна подкрепа Мария Пенева представи пред многобройните гости учениците, изпълнили демонстрацията по физическа рехабилитация.  \r\n„Община Шумен организира ученическо състезание, посветено на Добри Войников“, съобщава ежедневникът. Ученици от 8 до 10 клас от ППМГ „Нанчо Попович“, СУ „Йоан Екзарх Български“ и СУ „Сава Доброплодни“ ще покажат знанията си в състезание, посветено на делото и личността на Добри Войников като драматург, музикант и народен будител. То ще се състои от 11.00 ч. в Младежкия дом. \r\n„Хитрино, две години по-късно“, е тема от стр. 3 в броя. Къщите са построени, но ужасът от преживяното още е жив.  \r\n„Последната общинска сесия ще нищи финансовото състояние на В и К“, информира изданието. Искане на информация за финансовото състояние на В и К ще отправи официално общинската сесия до управителя на дружеството. Съветниците включиха темата в дневния ред, заради предстоящото изпълнение на два големи проекта с европейско финансиране – изграждане на Пречиствателна станция за питейна вода и за смяна на довеждащия водопровод.", "date": "2018.12.11", "title": "Преглед на основните теми в шуменския печат"}
{"url": "http://www.focus-news.net/news/2018/12/11/2600485/plovdiv-blagotvoritelna-koledna-izlozhba-bazar-na-kukli-shte-se-provede-v-galeriya-zanayati.html", "text": "Благотворителна коледна изложба – базар на кукли, изработени и дарени от майсторите, участници в „Пленер кукли 2018”, ще се проведе в Пловдив. Това съобщиха за  Радио „Фокус“ - Пловдив  от Регионална занаятчийска камара – Пловдив, организатори на събитието. То ще се състои от 17. 00ч. в Галерия „Занаяти“. Изложбата ще бъде открита от доц. д-р Нарцис Калева. Събраните средства ще бъдат дарени на детско отделение към УМБАЛ „Св. Георги” и ще послужат за закупуване на медицински консумативи за лежащо болни деца. Снимки на всички кукли ще бъдат публикувани в страницата на Регионална занаятчийска камара – Пловдив във „Фейсбук“, от където може да се избере и закупи кукла чрез заявка.", "date": "2018.12.11", "title": "Пловдив: Благотворителна коледна изложба – базар на кукли ще се проведе в Галерия „Занаяти“"}
{"url": "http://www.focus-news.net/news/2018/12/11/2600484/chavdar-naydenov-sotsiolog-ot-agentsiya-afis.html", "text": "България и държавите от Източна Европа изпревариха останалите по недоверие в политическата система. Това каза за сутрешния блок „Добро утро България“ на  Радио „Фокус“  Чавдар Найденов, социолог от Агенция „АФИС“ по повод последното изследване на агенцията. 58% от българите смятат, че корупцията в страната нараства – според Найденов процентите могат да се обяснят с недоверието в правосъдната система и политическите пристрастия, които водят до цялостно усещане за несправедливост. „По същество, материалното неравенство у нас много расте. То е резултат отново на приватизацията, на реформите. То изпреварва неравенството в Европа и прелива в политическо и гражданско неравенство. Неизбежно ще расте чувството за несправедливост и неверието в институциите, ние го констатираме в целия индустриализиран свят в последните години, но България е като пионер, но това не важи само за нашата страна, а и за Източна Европа“, поясни социологът. Чавдар Найденов добави, че общественото мнение не се е променило от началото на годината, въпреки публичните акции срещу корупцията по-високите етажи. Според изследването, работата на Комисията за противодействие на корупцията и за отнемане на незаконно придобитото имущество (КПКОНПИ) не е оценена подобаващо, като данните сочат, че 66% от хората нямат доверие в нея.", "date": "2018.12.11", "title": "Чавдар Найденов, социолог от Агенция „АФИС“: България и държавите от Източна Европа изпревариха останалите по недоверие в политическата система"}
{"url": "http://www.focus-news.net/news/2018/12/11/2600487/shumen-v-grada-shte-se-provede-uchenichesko-sastezanie-posveteno-na-dobri-voynikov.html", "text": "Ученици от 8 до 10 клас от ППМГ „Нанчо Попович“, СУ „Йоан Екзарх Български“ и СУ „Сава Доброплодни“ ще покажат знанията си в състезание, посветено на делото и личността на Добри Войников като драматург, музикант и народен будител. Това съобщиха от пресцентъра на  Община Шумен . То ще се състои от 11.00 часа в Младежкия дом. Ученическата надпревара е част от съпътстващите прояви, посветени на 185 години от рождението на Добри Войников, на 160 години от основаването на първия български многогласен ученически хор и на 150 години от дебюта на първите български актриси. Състезанието ще се проведе в три кръга, като участниците ще бъдат разпределени в отбори от по трима души. В първия кръг учениците ще отговарят на въпроси, свързани с творчеството и личността на Войников. Във втория етап ще бъдат проектирани на екран различни снимки и фотографии на актриси и театри, свързани с живота и дейността на бележития шуменски деец, за които отборите трябва да разкажат. \r\nВ последния трети кръг ще бъдат показани откъси от неговата пиеса „Криворазбраната цивилизация“, а участниците ще трябва да разпознаят героите. Всеки отбор ще има по 30 секунди време за обсъждане и до минута и 30 секунди време за отговор. Той може да се допълни от друг участник или от друг отбор. За пълен и изчерпателен отговор отборите ще получат 10 точки, за непълен отговор – 7, а за допълване на отговора – 3. Журито, което ще оценява състезателите, е в състав – Красимира Чалъкова – председател, Дияна Христова, зам.-директор на ДКТ „Васил Друмев“ и Маргарита Друмева от Регионалната библиотека „Стилиян Чилингиров“. Ще има и въпроси към публиката в паузите между отделните кръгове. Предвидени са награди за участниците и публиката, които са осигурени от Община Шумен.", "date": "2018.12.11", "title": "Шумен: В града ще се проведе ученическо състезание, посветено на Добри Войников"}
{"url": "http://www.focus-news.net/news/2018/12/11/2600483/pss-dobri-sa-usloviyata-za-turizam-v-niskite-chasti-na-planinite.html", "text": "Добри са условията за туризъм в ниските части на планините. Това съобщиха за  Агенция „Фокус“  от Планинската спасителна служба (ПСС) при БЧК. Във високите части на планините е облачно, мъгливо. Температурите варират между минус 12 градуса и минус 12 градуса. Снежната покрива е от 0 до 30 см.  \r\nЛифтовите съоръжения работят в Пампорово и Банско. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.12.11", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2018/12/11/2600466/gazeta-express-federika-mogerini-ne-izklyuchva-promyana-na-granitsite-mezhdu-sarbiya-i-kosovo.html", "text": "Върховният представител на ЕС за външната политика и сигурността Федерика Могерини не изключи възможността за преначертаване на границата между Косово и Сърбия, като подчерта, че потенциалната корекция на границата никога не трябва да води до етнически \"чисти\" държави, пише албанският ежедневник, базиран в Косово  Gazeta Express . \r\nМогерини заяви, че ЕС би приветствал всеобхватно, правно обвързващо споразумение като резултат от диалога между Прищина и Белград за нормализиране на отношенията, без да има строго етнически граници. \"Диалогът принадлежи на участващите страни, докато Брюксел го улеснява. Прищина и Белград определят темите, скоростта, детайлите и резултата. ЕС не трябва да казва какъв да бъде резултатът \", каза Могерини. - Нека да бъда ясна. Каквито и да са идеите за корекция (на границите), те никога няма да доведат до етнически \"чисти\" държави.“ Могерини заяви, че все още е оптимист, че може да се постигне правно обвързващо споразумение въпреки големите проблеми, които съществуват в момента. Тя призова властите в Прищина да отменят 100-процентовите мита за стоки от Сърбия и Босна и Херцеговина, като подчерта, че въвеждането на митата не е в дух на сътрудничество и противоречи на договореното досега.  Юлиян Марков", "date": "2018.12.11", "title": "Gazeta Express: Федерика Могерини не изключва промяна на границите между Сърбия и Косово"}
{"url": "http://www.focus-news.net/news/2018/12/11/2600488/sport-kitayski-konsortsium-planira-da-zakupi-ispanskiya-klub-sevilya.html", "text": "Футбол: Азиатците са готови да платят 300 милиона евро, за да закупят контролния пакет акции в Севиля. \r\nКонсорциумът не планира на първо време промени в ръководството на клуба, който се представя отлично в настоящия сезон, като върви втори във временното класиране с изоставане от 3 точки от лидера Барселона. \r\nСевиля е основан през 1890 година, като най-големите му успехи са петте спечелени трофеи в турнира за Купата на УЕФА и Лига Европа.", "date": "2018.12.11", "title": "Спорт: Китайски консорциум планира да закупи испанския клуб Севиля"}
{"url": "http://www.focus-news.net/news/2018/12/11/2600490/mvr-edin-chovek-e-zaginal-a-34-sa-raneni-pri-katstrofi-v-stranata-prez-izminalata-godina.html", "text": "Един човек е загинал, а 34 са ранени при 30 тежки катстрофи в страната през изминалата година. Това съобщиха от пресцентъра на  МВР . В столицата са регистрирани три тежки и 27 леки пътни произшествия, при които са пострадали трима души. \r\nОт началото на годината са станали 6380 инциденти на пътя, при които са загинали 581 души, а 8082 са ранени.", "date": "2018.12.11", "title": "МВР: Един човек е загинал, а 34 са ранени при катстрофи в страната през изминалата година"}
{"url": "http://www.focus-news.net/news/2018/12/11/2600492/pregled-na-osnovnite-temi-vav-varnenskiya-pechat.html", "text": "„Кубик вода във Варна поскъпва над 3 лв.“, пише първа страница на вестник  „Черно море“ . В Комисията за енергийно и водно регулиране има доклад, според който от 1 януари догодина в някои градове на страната се предвижда поскъпване на водата. За Варна КЕВР предвижда кубик да струва вече 3,097 лв. Сега цената е 2,974 лв.  \r\n„Отпуснаха еднократни помощи на 68 души“, пише на втора страница на изданието. Социалната комисия към Общински съвет – Варна, отпусна еднократни финансови помощи за задоволяване на инцидентно възникнали жизнени, образователни и комунално-битови потребности на 68 варненци. Първоначалният списък включваше 67 одобрени, но след довнасяне на необходимите документи към него беше прибавен още един нуждаещ се. Размерът на сумите е между 200 и 900 лв.  \r\n„Засадиха 324 декоративни дървета“, четем още на страницата. 324 широколистни и иглолистни декоративни дървета са засадени през есента във Варна по компенсационната програма на общината. В район „Одесос“ новите дървета са 41, в „Приморски 1“ – 70. „Късо съединение предизвика 2 пожара“, пише още вестника. На 9 декември около 0,20 часа е получен сигнал за пожар в стая от къща на ул. „Звезда“ във Варна. Причината за инцидента е късо съединение на електрическа инсталация. Няма пострадали хора.  \r\n„Съдии направиха коледни картички за благотворителен базар“, пише на четвърта страница. До 12 декември в Административен съд – Варна, за трета поредна година ще се проведе благотворителен Коледен базар. Той е съвместна инициатива на съда и Комплекса за социални услуги за деца и семейства. Изработката на коледни изделия – картички, свещници, коледни играчки за украса – е част от дейностите, свързани с развиване потенциала на децата и техните семейства. \r\n„Спипаха двама автокрадци“, пише изданието. На 29 ноември около 1,30 часа е извършена кражба от лек автомобил „Нисан“, паркиран на ул. „Константин Доганов“ във Варна. Неизвестно лице е установило, че МПС-то е отключено и са задигнати акумулатор, инструменти и зарядни устройства. След проведените оперативно-издирвателни дейности и действия по разследване на случая е установено, че извършител на деянието е непълнолетно момче от с. Чилнов, известно на МВР.", "date": "2018.12.11", "title": "Преглед на основните теми във варненския печат"}
{"url": "http://www.focus-news.net/news/2018/12/11/2600491/blagoevgrad-studentite-ot-vtori-kurs-na-spetsialnost-vrazki-s-obshtestvenostta-v-yuzu-neofit-rilski-organizirat-blagotvoritelen-bazar.html", "text": "Студентите от втори курс на специалност „Връзки с обществеността“ в Югозападен университет (ЮЗУ) „Неофит Рилски“ организират благотворителен базар в помощ на децата от Преходното жилище в Благоевград. Това съобщиха от пресцентъра на  университета . „Дай малко, направи много!” е мотото, с което стартира инициативата в Югозападния университет за първи път тази година. От 10.00 часа на третия етаж в Учебен корпус 1 ще се продават благотворително ръчно изработени картички и сувенири, баница с късмети и коледни сладкиши, направени от младите пиари, техни преподаватели и приятели.", "date": "2018.12.11", "title": "Благоевград: Студентите от втори курс на специалност „Връзки с обществеността“ в ЮЗУ „Неофит Рилски“ организират благотворителен базар"}
{"url": "http://www.focus-news.net/news/2018/12/11/2600489/kmetat-na-sofiya-yordanka-fandakova-shte-prisastva-na-otkrivaneto-na-nova-sgrada-na-detska-gradina.html", "text": "От 11.00 часа кметът на София Йорданка Фандъкова ще присъства на откриването на нова сграда на детска градина. Това съобщиха от пресцентъра на  Столична община . 76-та детска градина „Сърничка“ се намира на ул. „Детска мечта“ 22 в ж. к. „Младост“ 4.", "date": "2018.12.11", "title": "Кметът на София Йорданка Фандъкова ще присъства на откриването на нова сграда на детска градина"}
{"url": "http://www.focus-news.net/news/2018/12/11/2600493/pregled-na-osnovnite-temi-v-balkanskiya-pechat-agentsiya-fokus.html", "text": "Преначертаването на границите между Косово и Сърбия, очакваната резолюция на Европейския парламент за приемането на България и Румъния в Шенгенското пространство, отношенията между Гърция и САЩ и турските претенции за енергийните ресурси в Източното Средиземноморие са сред основните теми на балканските издания \r\n*** Върховният представител на ЕС за външната политика и сигурността Федерика Могерини не изключи възможността за преначертаване на границата между Косово и Сърбия, като подчерта, че потенциалната корекция на границата никога не трябва да води до етнически \"чисти\" държави, пише албанският ежедневник, базиран в Косово  Gazeta Express . \r\nМогерини заяви, че ЕС би приветствал всеобхватно, правно обвързващо споразумение като резултат от диалога между Прищина и Белград за нормализиране на отношенията, без да има строго етнически граници. \"Диалогът принадлежи на участващите страни, докато Брюксел го улеснява. Прищина и Белград определят темите, скоростта, детайлите и резултата. ЕС не трябва да казва какъв да бъде резултатът \", каза Могерини. - Нека да бъда ясна. Каквито и да са идеите за корекция (на границите), те никога няма да доведат до етнически \"чисти\" държави.“ Могерини заяви, че все още е оптимист, че може да се постигне правно обвързващо споразумение въпреки големите проблеми, които съществуват в момента. Тя призова властите в Прищина да отменят 100-процентовите мита за стоки от Сърбия и Босна и Херцеговина, като подчерта, че въвеждането на митата не е в дух на сътрудничество и противоречи на договореното досега. \r\n*** Европейският парламент ще разгледа резолюция за приемане на България и Румъния в Шенген, пише  Romania Insider .  \r\nРезолюцията, изготвена въз основа на доклад на българския евродепутат Сергей Станишев (преизбран за трети път като лидер на Партията на европейските социалисти на 8 декември), е незаконодателна и необвързваща и отправя искане към Съвета на Европейския съюз да вземе бързо и положително решение за присъединяването на двете страни към Шенгенското пространство. \r\nДепутатите изразиха подкрепата си за приемането на Румъния и България в Шенген за първи път през юни 2011 г. и многократно потвърдиха позицията си по-късно. Но окончателното решение за присъединяването на двете страни трябва да бъде взето единодушно от Съвета на ЕС, институция, която ще бъде председателствана от Румъния през първите шест месеца през 2019 г. \r\nВ края на май ЕП потвърди с резолюция, че Румъния и България са готови да се присъединят към Шенгенското пространство и поиска от Съвета на ЕС да одобри присъединяването на двете държави. В документа депутатите също осъдиха контрола по вътрешните граници на Шенгенското пространство, които ограничават свободата на движение между 26-те държави-членки. \r\n*** Предстоят важни разговори между САЩ и Гърция в четвъртък, пише електронното издание на гръцкия вестник  Кathimerini . \r\nГръцкото правителство има големи надежди за резултата от много важните стратегически разговори между САЩ и Гърция, които ще се състоят във Вашингтон в четвъртък с участието на висши гръцки и американски официални представители. Основните теми се очаква да бъдат регионалната отбрана, сигурността и енергетиката. \r\nВ деня, когато гръцкият премиер Алексис Ципрас ще обсъжда с колегите си от Европейския съюз в Брюксел бюджетните въпроси и Брекзит, неговият заместник-министър на външните работи Йоргос Катругалос заедно с началника на Генералния щаб на Гръцката национална отбрана адмирал Евангелос Апостолакис ще има срещи в американската столица с държавния секретар на САЩ Майк Помпео и заместник държавния секретар по европейските и евроазиатските въпроси Уес Мичъл. \r\nВ края на миналия месец, по време на четиридневно посещение в Гърция, помощник-секретарят по въпросите на вътрешната сигурност на САЩ за предотвратяване на заплахи и политика на сигурност Елизабет Нюман заяви, че разговорите й ще създадат \"важна основа\" за стратегическия диалог между САЩ и Гърция тази седмица. \r\nОчаква се диалогът да се съсредоточи върху пет ключови \"стълба на сътрудничество\" - отбраната и сигурността, търговията и инвестициите, политиките за борба с тероризма, енергетиката и начините, по които Гърция и САЩ могат да допринесат за стабилността в района, простиращ се от Източното Средиземноморие до Балканите и по-широкия черноморски регион. \r\nСАЩ подчертават при всяка възможност, че стратегическото местоположение на Гърция е от ключово значение за запазването на Турция в западната система за сигурност. Междувременно ролята на Гърция в Източното Средиземноморие придоби значимост, тъй като загрижеността за енергетиката и сигурността засили интереса на САЩ в региона. \r\n*** Турция започва втори сондаж за търсене на газ в Източното Средиземноморие, съобщава турският вестник  Daily Sabah . \r\nПрез октомври Анкара изпрати сондажния кораб „Фатих“, за да проучи крайбрежието на Турция като контрамерка на планираните сондажи от страна на Кипър, като заплаши чуждестранните енергийни компании, извършващи проучвания в изключителната икономическа зона на Кипър. \r\nСпоред вестника вторият сондажен кораб, закупен от Турция, се очаква да пристигне в средиземноморски води до края на януари 2019 г., съобщи турският енергиен министър Фатих Донмез. \r\nДонмез изтъкна продължаващите усилия на Турция в проучването на запасите от въглеводороди на сушата и в нейните териториални води като част от националната енергийна и минна политика, която има за цел да гарантира, че Турция ще посрещне енергийните си нужди от собствени източници. \r\n\"Очакваме вторият сондажен съд да пристигне в Средиземно море до края на януари (2019). С този кораб ще продължим нашите сондажни дейности както в Средиземно море, така и в Черно море \", каза той. \r\nМинистърът не посочи името на кораба или пристанището, от което се очаква да пристигне. Той каза, че двата сеизмични кораби на Турция „Барбарос Хайретин Паша“ и „МТА Оруч Рейс“, продължават да извършват сеизмични проучвания съответно в Черно море и Средиземно море. \r\nДонмез каза, че Турция е започнала първото си дълбоководно сондиране в района на Анталия на брега на Средиземно море на 30 октомври с Фатих. В допълнение към дълбоководното сондиране при  Анталия, Министерството даде началото на плитки сондажи в района на Мерсин в Средиземно море на 26 ноември. \r\n\"Дейностите за сондиране продължават и в плитки води край Мерсин (в южна Турция). Ще продължим да проучваме (резервите на нефт и газ) в този регион \", добави министърът. \r\nТурският министър повтори, че без съгласието на Турция не може да се реализира никой енергиен проект в региона, като добави, че трансанадолският тръбопровод за природен газ (ТАНАП) и газопроводът „Турски поток“ превърнаха Турция в ключова страна за сигурността на енергийните доставки в Европа.", "date": "2018.12.11", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/12/11/2600494/sofiya-118-dushi-sa-noshtuvali-v-tsentara-za-krizisno-nastanyavane-na-bezdomni-hora-v-kv-zaharna-fabrika.html", "text": "118 души са нощували в Центъра за кризисно настаняване на бездомни хора в кв. „Захарна фабрика“. Това съобщи за  Агенция „Фокус“  директорът на Центъра за кризисно настаняване на бездомни хора в кв. „Захарна фабрика“ Йорданка Темелкова. Нощта е протекла спокойно, без инциденти. Капацитетът на Кризисния център е 160 места, като има възможност и за допълнителни легла.  \r\nЛюба АЛЕКСИЕВА", "date": "2018.12.11", "title": "София: 118 души са нощували в Центъра за кризисно настаняване на бездомни хора в кв. „Захарна фабрика“"}
{"url": "http://www.focus-news.net/news/2018/12/11/2600475/kathimerini-predstoyat-vazhni-razgovori-mezhdu-sasht-i-gartsiya-v-chetvartak.html", "text": "Предстоят важни разговори между САЩ и Гърция в четвъртък, пише електронното издание на гръцкия вестник  Кathimerini . \r\nГръцкото правителство има големи надежди за резултата от много важните стратегически разговори между САЩ и Гърция, които ще се състоят във Вашингтон в четвъртък с участието на висши гръцки и американски официални представители. Основните теми се очаква да бъдат регионалната отбрана, сигурността и енергетиката. \r\nВ деня, когато гръцкият премиер Алексис Ципрас ще обсъжда с колегите си от Европейския съюз в Брюксел бюджетните въпроси и Брекзит, неговият заместник-министър на външните работи Йоргос Катругалос заедно с началника на Генералния щаб на Гръцката национална отбрана адмирал Евангелос Апостолакис ще има срещи в американската столица с държавния секретар на САЩ Майк Помпео и заместник държавния секретар по европейските и евроазиатските въпроси Уес Мичъл. \r\nВ края на миналия месец, по време на четиридневно посещение в Гърция, помощник-секретарят по въпросите на вътрешната сигурност на САЩ за предотвратяване на заплахи и политика на сигурност Елизабет Нюман заяви, че разговорите й ще създадат \"важна основа\" за стратегическия диалог между САЩ и Гърция тази седмица. \r\nОчаква се диалогът да се съсредоточи върху пет ключови \"стълба на сътрудничество\" - отбраната и сигурността, търговията и инвестициите, политиките за борба с тероризма, енергетиката и начините, по които Гърция и САЩ могат да допринесат за стабилността в района, простиращ се от Източното Средиземноморие до Балканите и по-широкия черноморски регион. \r\nСАЩ подчертават при всяка възможност, че стратегическото местоположение на Гърция е от ключово значение за запазването на Турция в западната система за сигурност. Междувременно ролята на Гърция в Източното Средиземноморие придоби значимост, тъй като загрижеността за енергетиката и сигурността засили интереса на САЩ в региона.  Юлиян Марков", "date": "2018.12.11", "title": "Kathimerini: Предстоят важни разговори между САЩ и Гърция в четвъртък"}
{"url": "http://www.focus-news.net/news/2018/12/11/2600495/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-dekemvri.html", "text": "„Софийска вода” временно ще прекъсне водоснабдяването в  някои части на столицата на 12 декември, съобщиха от  пресцентъра на дружеството. \r\nНа 12 декември 2018 г. (сряда), във връзка с отстраняване на аварии на Рилски водопровод над с. Рельово, се налага спиране на водоподаването на клиентите на „Софийска вода” живеещи в района на: \r\nс. Плана – от 13.00 ч. на 12.12.2018г. до 00.00 ч. на 13.12.2018г \r\nс. Железница -  от 14.00 ч. на 12.12.2018г. до 00.30 ч.на 13.12.2018г.    \r\nс. Бистрица -  от 12.30 ч. на 12.12.2018г. до 00.30 ч.на 13.12.2018г.    \r\nс. Панчарево /висока зона/ и с. Кокаляне /висока зона/ - от 14.30 ч. на 12.12.2018г. до 02.30 ч. на 13.12.2018г.  \r\nвилна зона“ Косанин дол“ -  от 14.30 ч. на 12.12.2018г. до 02.30 ч. на 13.12.2018г.   \r\nвилна зона „Ловджийска чешма“ – от 14.30 ч.на 12.12.2018г.  до 02.30 ч. на 13.12.2018г.  \r\nвилна зона „Бункера“ – горна част  – от 14.30 ч.на 12.12.2018г.  до 02.30ч. на 13.12.2018г. \r\nвилна зона „Градище“ – от 14.30 ч. на 12.12.2018г.  до 02.30 ч. на 13.12.2018г.    \r\nкв. „Симеоново“, вилна зона „Симеоново – Драгалевци“, кв. „Драгалевци“-  от 14.00 на 12.12.2018.  до 02.00 ч. на 13.12.2018г.  \r\nвилна зона „Малинова долина“  – от 14.00 ч. на 12.12.2018г.  до 02.00 ч. на 13.12.2018г. \r\nкв. „Киноцентъра“ - от 15.00 ч. на 12.12.2018г.  до 03.00 ч. на 13.12.2018г.    \r\nc. Владая - района заключен между ЖП линия „София-Перник“, ул.„Лесковец“, ул.“Войнишко въстание“ ,ул.“Любомир Миланов“,ул. „Акад. П. Стайнов“, ул.“Равнище“ и вилна зона „Приплат“ - от 14:00ч. 12.12.2018г. до 02:00ч. на 13.12.2018г.  \r\nкв. „Бояна“-  от 16.30 ч. на 12.12.2018г.  до 04.30 ч. на 13.12.2018г.   \r\nвилна зона „Беловодски път“- от 17.00 ч. на  12.12.2018г.  до 05.00 ч. на 13.12.2018г.   \r\nвилна зона „Килиите“ - от 17.30 ч. на 12.12.2018г.  до 05.30 ч. на 13.12.2018г.   \r\nвилна зона „Мала кория“- от 17.30 ч. на 12.12.2018г.  до 05.30 ч. на 13.12.2018г.   \r\nкв. „Княжево“, района заключен между ул. “Панорамен път”, “Проф. Державин”, бул. “Цар Борис III”, “Ген. Михаил Кутузов”, “Карамфил”, “Бойна слава”, “Клек”, “Сребриста липа” и “Бял равнец”- от 17.30 ч. на 12.12.2018г.  до 05.30 ч. на 13.12.2018г. \r\nкв. „Княжево“, района заключен между бул. “Цар Борис” III и ул. “Княжевска”, ЖП линията „София  - Перник“ и ул. “Владайско въстание”-  от 17.30 ч. на 12.12.2018г. до 05.30 ч. на 13.12.2018г \r\nкв. „Горна Баня“ и вилна зона „Горна баня“ – от 17.30 ч. на 12.12.2018г. до 05.30 ч. на 13.12.2018г. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  \r\nс. Бистрица - на площада  от 00.30 ч. на 13.12.2018г. \r\nкв. „Симеоново“ – на площада  от 02.00 ч. на 13.12.2018г. \r\nкв. „Драгалевци“ - на площада  от 02.00 ч. на 13.12.2018г. \r\nкв. „Княжево“ - ул. “Войводина могила” и ул. „Стойчо Бачийски“ от 05:00 ч. на 13.12.2018г.  \r\nкв. „Горна баня“ на площада  до хотел „Горна баня“ от 05:00 ч. на 13.12.2018г.   \r\nНа 12 декември 2018 г. (сряда), във връзка с изпълнение на инвестиционен проект за подмяна на уличен водопровод на ул. „Без име“ жк. „Хиподрума“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Добри Христов“ от бул. „Цар Борис III“ до ул. „Никола Палаузов“ \r\nУл. „Без име“ бл. 15, бл. 16, бл. 8 и от ул. „Булаир“ до ул. „Добри Христов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 31 СДЯ. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nНа 12 декември 2018 г. (сряда), във връзка с прекъсване на сградно водопроводно отклонение на ул. „Димитър Гичев“ жк. „Изток“, се налага спиране на водоподаването от 10:00 до 17:30 часа на клиентите на „Софийска вода”, живеещи в района на: \r\nул. „Димитър Гичев“ от ул. „Люлякова градина“ до ул. „Фредерик Ж. Кюри“, бл. 3 и ул. „Атанас Далчев“ №12 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гичев“ ъгъла с ул. „Димчо Дебелянов“. \r\nНа 12 декември 2018 г. (сряда), във връзка с преместване на хидрофорна уредба до бл. 309 жк. „Младост“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\nвисока зона на бл. 309 и бл. 310 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: срещу бл. 310. \r\nНа 12 декември 2018 г. (сряда), във връзка с подмяна на сградно водопроводно отклонение на бул. „Мадрид“ кв. „Подуене“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\nбул. „Мадрид“ от бул. „Евлоги и Христо Георгиеви“ до ул. „Алеко Константинов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ №9. \r\nНа 12 декември 2018 г. (сряда), във връзка с реконструкция на уличен водопровод на местност „Билото“ с. Плана, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\nМахала „Чаршия“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: последна спирка на автобус №70. \r\nНа 12 декември 2018 г. (сряда), във връзка с монтаж на водомерен възел на ул. „Ибровица“ с. Лозен, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\nул. „Ибровица“ от ул. „Караджин“ до ул. „Блазна“ \r\nул. „Караджин“ от ул. „Връх Остокоп“ до ул. „Половраг“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин “ ъгъла с ул. „Ибровица“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.12.11", "title": "„Софийска вода” временно ще прекъсне водоснабдяването в  някои части на столицата на 12 декември"}
{"url": "http://www.focus-news.net/news/2018/12/11/2600498/plovdiv-kmetat-na-rayon-zapaden-dimitar-kolev-zapali-tarzhestveno-svetlinite-na-elhata-do-sgradata-na-kmetstvoto.html", "text": "За поредна година кметът на район „Западен“ в Пловдив Димитър Колев запали тържествено светлините на елхата до сградата на кметството. Това съобщиха за  Радио „Фокус“-Пловдив  от районната администрация. Той бе подкрепян в това начинание от талантливите деца от вокална група „Лолипоп“ при СУ „Св. св. Кирил и Методий”, които поздравиха всички с музикалните си изпълнения. Районният кмет пожела на присъстващите най-вече здраве, щастие и радост в душите и сърцата. Събитието бе съпътствано и от заря, а в края на тържеството от районното кметство зарадваха всички деца с лакомства.", "date": "2018.12.11", "title": "Пловдив: Кметът на район „Западен“ Димитър Колев запали тържествено светлините на елхата до сградата на кметството"}
{"url": "http://www.focus-news.net/news/2018/12/11/2600496/targovishte-lek-avtomobil-v-grada-e-napalno-unishtozhen-sled-kato-dvigatelya-mu-se-e-zapalil-zaradi-kaso-saedinenie.html", "text": "На 10 декември 2018 г. служители на РСПБЗН-Търговище са реагирали на получен в 17,53 ч сигнал за възникнал пожар в двигателя на лек автомобил „Ауди А4“ с търговищка регистрация. Това съобщиха от  ОДМВР-Търговище . Колата се е движела по бул. „Ал. Стамболийски“ в град Търговище. В резултат на инцидента автомобилът е напълно унищожен. Няма пострадали хора. Вероятната причина за възникване на пожара е късо съединение в електрическата инсталация на моторното превозно средство.", "date": "2018.12.11", "title": "Търговище: Лек автомобил в града е напълно унищожен, след като двигателя му се е запалил заради късо съединение"}
{"url": "http://www.focus-news.net/news/2018/12/11/2600497/vidin-blagotvoritelen-rozhdestvenski-kontsert-organizira-vidinska-sveta-mitropoliya.html", "text": "С благословението на Негово Високопреосвещнество Видинския митрополит Даниил Видинска св. митрополия организира благотворителен коледен концерт съвместно с фондация \"Подкрепа за реализация\" - Видин, ОУ \"Любен Каравелов\" и СОУ \"Св. Св.Кирил и Методий\", предаде репортер на  Агенция \"Фокус\". \r\nКонцертът е в подкрепа на Дома стари хора \"Св. Василий Велики\" в гр. Кула. В мероприятието ще участват Детска творческа група \"Искрици\", Група по религия от ОУ \"Любен Каравелов\" и Вокална група \"Дунавска дъга\" към СОУ \"Св. Св.Кирил и Методий\". Благотворителният концерт ще се проведе от 17.00 часа в митрополитския храм \"Св. Николай Мирликийски\" в гр. Видин.  \r\nНикола ПЕТКОВ", "date": "2018.12.11", "title": "Видин: Благотворителен Рождественски концерт организира Видинска света митрополия"}
{"url": "http://www.focus-news.net/news/2018/12/11/2600499/orkestar-simfonieta-sofiya-shte-iznese-praznichen-kontsert-muzikalna-koledna-magiya-v-zala-balgariya.html", "text": "Оркестър „Симфониета „София“ при Общински културен институт „Надежда“ ще изнесе празничен концерт „Музикална Коледна магия“ от 19.00 часа в зала „България“. Концертът ще бъде под диригентството на Свилен Симеонов. Солисти в програмата ще бъдат цигуларят Ангел Станков, Анатоли Кръстев на виолончело, със специалното участие на Влатко Везенкович – обой и Джорди Аладжозовски – фагот от Република Сърбия. В програмата ще звучат произведения от най-големите композитори от виенската класическа школа – Хайдн, Моцарт и Бетовен. Билетите за събитието са в продажба на   и на касите на кантус фирмус в Концертен комплекс зала „Бългрия“. Организатор на събитието е Общински културен институт „Надежда“, със съдействието на Столична община .", "date": "2018.12.11", "title": "Оркестър „Симфониета „София“ ще изнесе празничен концерт „Музикална Коледна магия“ в зала „България“"}
{"url": "http://www.focus-news.net/news/2018/12/11/2600500/yordan-yordanov-kmet-na-dobrich-i-tazi-godina-kulturnite-meropriyatiya-po-povod-zimnite-praznitsi-shte-badat-raznoobrazni.html", "text": "И  тази година културните мероприятия по повод зимните празници ще бъдат разнообразни. Това каза в сутрешния блок „Добро утро, България“ на  Радио „Фокус“  кметът на Добрич Йордан Йорданов. Над 400 деца от града бяха отличени за най-добрите ръчно изработени коледни картички, които ще бъдат използвани за поздрав към институциите, с които си комуникира Oбщината, обясни Йорданов. На 13 декември в Дом-паметник „Йордан Йовков“ ще има изложба, посветена на 140 г. от рождението на Адриана Будевска. На същия ден от 17.30 часа ще има и Коледна изложба на школа по изобразително изкуство, с преподавател Румяна Стоянова. С много събития може да се похвали и Младежкият център. На 13 декември от 13.30 часа е коледният концерт „Нека с песен стоплим света“ на популярното студио за поп-рок певци „Сарандев“, коментира Йордан Йорданов. Той каза още, че едно от най-мащабните събития е коледният концерт „Дарования 2018 г.“, който ще се състои  на 19 декември. В него ще вземат участие  лауреати на международни конкурси и фестивали, носители на престижни награди, голяма част от които са родом от Добрич. За жителите и гостите на града в Етнографската къща в града са подготвени тематични беседи и мултимедийни презентации, посветени на коледно-новогодишните обичаи, каза още той.", "date": "2018.12.11", "title": "Йордан Йорданов, кмет на Добрич: И  тази година културните мероприятия по повод зимните празници ще бъдат разнообразни"}
{"url": "http://www.focus-news.net/news/2018/12/11/2600486/daily-sabah-turtsiya-zapochva-vtori-sondazh-za-tarsene-na-gaz.html", "text": "Турция започва втори сондаж за търсене на газ в Източното Средиземноморие, съобщава турският вестник  Daily Sabah . \r\nПрез октомври Анкара изпрати сондажния кораб „Фатих“, за да проучи крайбрежието на Турция като контрамерка на планираните сондажи от страна на Кипър, като заплаши чуждестранните енергийни компании, извършващи проучвания в изключителната икономическа зона на Кипър. \r\nСпоред вестника вторият сондажен кораб, закупен от Турция, се очаква да пристигне в средиземноморски води до края на януари 2019 г., съобщи турският енергиен министър Фатих Донмез. \r\nДонмез изтъкна продължаващите усилия на Турция в проучването на запасите от въглеводороди на сушата и в нейните териториални води като част от националната енергийна и минна политика, която има за цел да гарантира, че Турция ще посрещне енергийните си нужди от собствени източници. \r\n\"Очакваме вторият сондажен съд да пристигне в Средиземно море до края на януари (2019). С този кораб ще продължим нашите сондажни дейности както в Средиземно море, така и в Черно море \", каза той. \r\nМинистърът не посочи името на кораба или пристанището, от което се очаква да пристигне. Той каза, че двата сеизмични кораби на Турция „Барбарос Хайретин Паша“ и „МТА Оруч Рейс“, продължават да извършват сеизмични проучвания съответно в Черно море и Средиземно море. \r\nДонмез каза, че Турция е започнала първото си дълбоководно сондиране в района на Анталия на брега на Средиземно море на 30 октомври с Фатих. В допълнение към дълбоководното сондиране при  Анталия, Министерството даде началото на плитки сондажи в района на Мерсин в Средиземно море на 26 ноември. \r\n\"Дейностите за сондиране продължават и в плитки води край Мерсин (в южна Турция). Ще продължим да проучваме (резервите на нефт и газ) в този регион \", добави министърът. \r\nТурският министър повтори, че без съгласието на Турция не може да се реализира никой енергиен проект в региона, като добави, че трансанадолският тръбопровод за природен газ (ТАНАП) и газопроводът „Турски поток“ превърнаха Турция в ключова страна за сигурността на енергийните доставки в Европа.  Юлиян Марков", "date": "2018.12.11", "title": "Daily Sabah: Турция започва втори сондаж за търсене на газ"}
{"url": "http://www.focus-news.net/news/2018/12/11/2600501/tass-chetirima-predstaviteli-na-afganistanskoto-razuznavane-sa-zaginali-pri-samoubiystven-atentat.html", "text": "Най-малко четирима членове на афганистанските разузнавателни служби бяха убити при експлозия във вторник близо до Кабул, предава  TACC , като се позовава на местни медии. \r\nНападението е извършено в окръг Пагман на столичната провинция. При експлозията са ранени още шест души. \r\nСпоред предварителните данни кола, пълна с експлозиви и управлявана от терорист се е врязала във военен конвой.  \r\nНикоя групировка засега не е поела отговорност за инцидента.  Юлиян Марков", "date": "2018.12.11", "title": "ТАСС: Четирима представители на афганистанското разузнаване са загинали при самоубийствен атентат"}
{"url": "http://www.focus-news.net/news/2018/12/11/2600504/sofiya-vazrasten-mazh-e-pochinal-na-metrostantsiya-serdika-tazi-sutrin.html", "text": "Възрастен мъж е починал на метростанция „Сердика“ тази сутрин, съобщиха за  Агенция „Фокус“  от  СДВР . От там уточниха, че не става въпрос за криминален инцидент. Тялото на мъжа вече е изнесено от метростанцията.", "date": "2018.12.11", "title": "София: Възрастен мъж е починал на метростанция „Сердика“ тази сутрин"}
{"url": "http://www.focus-news.net/news/2018/12/11/2600503/api-inzh-svetoslav-glosov-i-inzh-doncho-atanasov-shte-proveryat-rabotata-na-firmata-postavyashta-novi-mantineli-na-patya-svoge-sofiya.html", "text": "В 12.00 ч. председателят на Управителния съвет на Агенция „Пътна инфраструктура“ инж. Светослав Глосов и инж. Дончо Атанасов - член на УС на АПИ, ще проверят работата на фирмата, поставяща нови мантинели на пътя Своге - София, в участъка преминаващ през град Своге. Това съобщиха от  АПИ .  \r\nНа 5 декември е монтирана ограничителна система на съоръжението, непосредствено преди мястото на пътния инцидент. Въпреки че, поставянето на мантинели в урбанизирана територия, какъвто е случаят в Своге, не е отговорност на АПИ е поет ангажимент пред жителите на Своге след срещите при Омбудсмана на Република България това да се направи до 12 декември, за да се повиши безопасността на движение в отсечката. Продължава и досъдебното производство, което трябва да установи кой е собственикът на мантинелата, поставена в участъка преди катастрофата. \r\nСпоред Правилника за прилагане на Закона за пътищата - чл. 48, т. 1, буква „б“, в урбанизираните територии за населените места до 100 000 души, каквато е и община Своге, Агенция „Пътна инфраструктура“ отговаря за поддържането на платното за движение - т. е. от бордюр до бордюр. Отговорност на конкретната община са тротоарите, мантинелите, подземните съоръжения, велосипедните алеи, паркингите, пешеходните подлези, осветлението и крайпътното озеленяване извън платното за движение на републиканските пътища в границите на селата и селищните образувания.", "date": "2018.12.11", "title": "АПИ: Инж. Светослав Глосов и инж. Дончо Атанасов ще проверят работата на фирмата, поставяща нови мантинели на пътя Своге - София"}
{"url": "http://www.focus-news.net/news/2018/12/11/2600506/vidin-zadarzhan-e-25-godishen-mazh-strelyal-s-gazov-pistolet-pred-chasten-dom-v-selo-novoseltsi.html", "text": "25-годишен мъж от Видин е задържан с полицейска мярка за срок до 24 часа за хулиганство. Това съобщиха от  ОДМВР - Видин . Вчера, около 17.00 часа на ул. “Шеста“ пред частен дом в село Новоселци, мъжът стрелял с газов пистолет. Пристигналите на мястото полицейски служители иззели оръжието и задържали автора на деянието. Работата по случая продължава, образувано е досъдебно производство за извършено престъпление по чл.325, ал.1 от Наказателния кодекс.", "date": "2018.12.11", "title": "Видин: Задържан е 25-годишен мъж, стрелял с газов пистолет пред частен дом в село Новоселци"}
{"url": "http://www.focus-news.net/news/2018/12/11/2600502/ekipat-na-meditsinski-tsentar-psagbal-sveta-sofiya-raboti-s-inovativna-sistema-za-diagnostika-na-raka-na-gardata.html", "text": "Здравните специалисти в Медицински център ПСАГБАЛ „Света София“ започват работа с иновативна система за диагностика на туморни образувания на млечната жлеза. Те вече разполагат с устройство, което използва контактна термография за откриване на температурни изменения в млечните жлези. Това съобщиха от пресцентъра на  лечебното заведение . Методиката се базира на различното топлоотделяне на различните тумори. Изследването с иновативния апарат се извършва бързо и без никакво облъчване. Системата засича промени от 3 мм, а методът е абсолютно безболезнен. \r\nПациентът получава резултат от изследването в рамките на няколко минути. Само при нужда от допълнителен анализ, окончателният резултат ще бъде предоставен в срок от 48 часа. \r\nЕкипът на Медицински център ПСАГБАЛ „Света София“ напомня, че основният начин за установяване на рак на гърдата, в ранен стадий, е редовният скрининг. Колкото по-рано бъде установено заболяването, толкова по-големи са шансовете за неговото излекуване.  \r\nЗаписването за прегледите ще се осъществява на тел: 02/44 70 219, всеки делничен ден от 08.30 ч. до 15.00 ч. Прегледите стартират от утре (12 декември 2018 г.), в каб. 117, на територията на Медицински център ПСАГБАЛ „Света София“ (град София, ул. „Михалаки Ташев“ №2), а цената на изследването е 60 лева.", "date": "2018.12.11", "title": "Екипът на Медицински център ПСАГБАЛ „Света София“ работи с иновативна система за диагностика на рака на гърдата"}
{"url": "http://www.focus-news.net/news/2018/12/11/2600508/shumen-shte-se-provede-zasedanie-po-deloto-hitrino.html", "text": "Ще се проведе заседание по делото „Хитрино“. В Окръжен съд Шумен за нуждите на делото по допуснатите за разпити свидетели - чужди граждани, чрез изпълнение на европейски заповеди за разследване, от Висшия съдебен съвет е осигурена техника за видеоконферентна връзка със съдилищата в съответните държави.  \r\nВ предходно съдебно заседание съдът допусна изпращането на две европейски заповеди за разследване – на чешкия гражданин Зденек Зак и немския гражданин Хенрик Аммосер, които са били привлечени като експерти при огледа на местопроизшествието през декември 2016 г. от фирмите „Булмаркет“ и „Ермева“. Тези лица ще бъдат разпитани като свидетели - очевидци чрез видео конферентна връзка в съответната държава, като за това съдът определи една редовна дата – 11 декември, от 10.00 и от 14.00 часа, и две резервни – 18 декември 2018 г. и 9 януари 2019 г.", "date": "2018.12.11", "title": "Шумен: Ще се проведе заседание по делото „Хитрино“"}
{"url": "http://www.focus-news.net/news/2018/12/11/2600505/po-pokana-na-abv-mladezhi-mladezhki-organizatsii-ot-rusiya-se-vklyuchiha-v-tarzhestvata-za-141-g-ot-osvobozhdenieto-na-pleven.html", "text": "АБВ-Младежи покани младежките организации на Единна Русия - Млада гвардия, „Двуглав орел” и Младежкия парламент на Русия да участват в честванията по случай 141 г. от Освобождението на Плевен. това съобщиха от пресцентъра на  ПП АБВ . Техни представители се включиха в официалните тържества по случай годишнината и бяха посрещнати от председателя на АБВ-Плевен Цветан Антов. Посланикът на Русия в България Н. Пр. Анатолий Макаров бе сред официалните гости в Плевен. \r\nПрограмата на младежите включваше още откриване на изложба, посветена на 140 г. от Освобождението на България, както и конференция на тема „Българо-руските отношения: вчера, днес и утре”. Двете мероприятия се проведоха в Панорама „Плевенска епопея 1877 г.” със съдействието на директора на музея Емилия Зорнишка. Мястото на провеждане – Мъртвата долина, е знаково и играе незаменима роля в Освобождението на България, поради тази причина младежите избраха да бъдат именно там.  \r\nПредседателят на АБВ Румен Петков откри младежката конференция и приветства гостите. От руска страна участие в нея взеха: Елисавета Игоревна, член на младежкия парламент на Русия и посланик на добра воля, Динар Бариев, член на Координационния съвет на МГЕР и председател на Млада гвардия Татарстан и Николай Владиславович, ръководител на младежката организация „Двуглав орел” в Москва. Съвместно с представители на АБВ-Младежи те обсъдиха темите за съхранението на паметта, културното взаимодействие и перспективите за развитие на отношения между България и Русия. Участниците се обединиха около необходимостта младите хора да участват по-активно в политиката, включително и на международно ниво, тъй като именно младите хора са носители на промяна, а в момента в сферата на международните отношения повече от всякога са необходими мирна и разумна политика и повече диалог. По време на дискусията възникна идеята за организиране на Черноморски младежки форум. Официални гости на форума бяха представителите на Россътрудничество в България – Наталия Киктенко, Коста Пеев и Мария Боровика, които заявиха готовност за подкрепа на бъдещите младежки международни мероприятия.", "date": "2018.12.11", "title": "По покана на АБВ-Младежи младежки организации от Русия се включиха в тържествата за 141 г. от Освобождението на Плевен"}
{"url": "http://www.focus-news.net/news/2018/12/11/2600507/ako-makedoniya-balgarskiyat-evrodeputat-andrey-kovachev-shte-se-sreshtne-s-yohanes-han.html", "text": "Българският евродепутат Андрей Ковачев ще се срещне с ервокомисаря по разширяването Йоханес Хан, пише македонското електронно издание AKO . \r\nТой е съобщил за предстоящата среща днес, след като е бил поканен от него на съвместен обяд. Ковачев заяви, че ще използва срещата, за да го информира за напрежението в отношенията между Скопие и София. \r\nОт сутринта продължава публикуването на исторически доказателства на надписи от миналото, които доказват, че в Македония са живели българи. \r\n\"Никой не оспорва езика, на който сега говорят хората, но никой не може да оспори как са говорили в миналото \", пише Ковачев в профила си в социалната мрежа „Фейсбук“ и в допълнение публикува документ на български език от 1863 години, надпис на  исторически артефакт в Битоля, пише изданието.", "date": "2018.12.11", "title": "„АКО“ (Македония): Българският евродепутат Андрей Ковачев ще се срещне с Йоханес Хан"}
{"url": "http://www.focus-news.net/news/2018/12/11/2600509/sport-kamen-zlatkov-zae-vtoro-myasto-v-kitay.html", "text": "Ски-алпийски дисциплини: Пореден силен старт за Континенталната купа по ски алпийски дисциплини в Китай направи Камен Златков. Ден след като спечели първата технична дисциплина на олимпийското трасе в Тайуоо днес Златков зае второ място. Той бе водач след първия манш, но малка грешка във финалния го остави втори. Стомашният вирус, който от няколко дни атакува алпийците в Тайуоо и прати много в болница повали днес Йоан Тодоров и треньора Ангел Пумпалов. Заради него българският алпиец стартира само в първия манш", "date": "2018.12.11", "title": "Спорт: Камен Златков зае второ място в Китай"}
{"url": "http://www.focus-news.net/news/2018/12/11/2600513/blagoevgrad-obshtina-bansko-e-finalist-v-initsiativata-na-ek-wifi4eu.html", "text": "Община Банско ще получи ваучер на стойност 15 000 евро от Европейската комисия за инсталирането на безплатен интернет на обществени места по инициативата WiFi4EU. Това съобщиха от пресцентъра на  Община Банско . Средствата трябва да бъдат вложени в срок до 18 месеца за изграждане на Wi-Fi на публични пространства като зали, библиотеки, музеи, паркове, площади и други. \r\nДо края на 2018 г. се очаква да бъде подписано споразумение с Комисията за получаване на ваучера. През следващата година ще се направи избор на инсталационна компания, която да изгради избраните точки за достъп до високоскоростен интернет. Изпълнителят трябва да има регистрация на портала WiFi4EU като местната администрация трябва да поддържа новоизградената мрежа напълно активна за период от 3 години. \r\nБанско се класира девета сред общо 113-те класирани български общини – победители. Те успяха да кандидатстват в първите 10 секунди от отварянето на конкурса и да преборят конкуренцията на останалите почти 13 000 кандидати от цяла Европа. Основният принцип за избор е „пръв кандидатствал – пръв спечелил“. Българските местни власти ще получат финансиране в размер на 1 695 000 евро, което е приблизително 4.04% от бюджета на инициативата. Всички регистрирани ще станат част от общността на WiFi4EU и ще могат да се свържат с останалите участници в проекта.", "date": "2018.12.11", "title": "Благоевград: Община Банско е финалист в инициативата на ЕК WiFi4EU"}
{"url": "http://www.focus-news.net/news/2018/12/11/2600510/vremenno-e-prekasnato-dvizhenieto-na-vlakovete-v-uchastaka-mezhdu-garite-rebrovo-i-svoge.html", "text": "От 07:47 ч. е прекъснато движението на влаковете в участъка между гарите Реброво и Своге. Това съобщиха от пресцентъра на  БДЖ . Причината за временното преустановяване на движението е свързана с принудителния престой след гара Реброво на бързия влак № 2601 от София за Варна поради излизането от релсите с първата талига на локомотива от композицията. \r\nСъздадена е организация за изтегляне на вагоните с друг локомотив в гара Реброво. Във влака са пътували около 100 пътници, които вече са придвижени с последния вагон от композицията до гарата в Реброво. \r\nНационалният железопътен превозвач ще осигури превоз с автобуси между Реброво и Своге за пътниците от всички преминаващи влакове до възстановяването на движението в участъка. \r\nВ момента на място се извършва оглед от експерти на БДЖ и НКЖИ за изясняване на причините за възникналата ситуация.", "date": "2018.12.11", "title": "Временно е прекъснато движението на влаковете в участъка  между гарите Реброво и Своге"}
{"url": "http://www.focus-news.net/news/2018/12/11/2600512/faktor-makedoniya-ministarat-na-mestnoto-samoupravlenie-na-makedoniya-e-obvinen-za-zloupotrebi-s-byudzhetni-sredstva.html", "text": "Министърът на местното самоуправление на Македония Сухейл Фазлиу е обвинен за злоупотреби с бюджетни средства в размер на  2,2 милиона денара (70 хиляди лева), пише македонското електронно издание  “Фактор“ \r\nОсвен Фазлиу са обвинени още трима отговорни служители за нарушения по Програмата за трансгранично сътрудничество между Македония и България. \r\nМежду 2015 г. и 2017 г. те са действали недобросъвестно със средствата по Програмата, предназначени за техническа помощ за трансгранично сътрудничество с България, като двама от служителите, вече са били наети от Министерството на местното самоуправление, но са им изплатени средства като консултанти, наети от Агенцията за младежка заетост.  Юлиян Марков", "date": "2018.12.11", "title": "„Фактор (Македония): Министърът на местното самоуправление на Македония е обвинен за злоупотреби с бюджетни средства"}
{"url": "http://www.focus-news.net/news/2018/12/11/2600514/blagoevgrad-krava-e-bila-zastrelyana-v-tsentara-na-s-gorno-spanchevo-78-godishen-mazh-e-zadarzhan.html", "text": "Крава е била застреляна в центъра на с. Горно Спанчево, 78-годишен мъж е задържан. Това съобщиха от пресцентъра на  ОДМВР-Благоевград . Сигналът е подаден вчера около 15.00 часа. Със заповед за задържане до 24 часа е задържан С.П. на 78 години от с. Ресилово, общ. Сапарева баня. За случая е уведомена РП-Сандански. Образувано е досъдебно производство.", "date": "2018.12.11", "title": "Благоевград: Крава е била застреляна в центъра на с. Горно Спанчево, 78-годишен мъж е задържан"}
{"url": "http://www.focus-news.net/news/2018/12/11/2600511/v-tsentralata-na-bsp-shte-se-provede-preskonferentsiya.html", "text": "От 13.30 часа, в централата на БСП на ул. „Позитано” № 20 в София ще се проведе пресконференция. Това съобщиха от пресцентъра на  партията .", "date": "2018.12.11", "title": "В централата на БСП ще се проведе пресконференция"}
{"url": "http://www.focus-news.net/news/2018/12/11/2600515/shumen-s-razpit-na-svidetel-zapochna-zasedanieto-po-deloto-hitrino.html", "text": "С разпит на свидетел започна заседанието по делото \"Хитрино\" в Окръжен съд - Шумен, предаде репортер на  Радио \"Фокус\" - Шумен . Мъжът е работил като ръководител движение на жп гарата в село Хитрино, напуснал е системата на НКЖИ пре юли тази година. В деня на влаковия инцидент от 10 декември 2016 година не е бил на смяна. На свидетеля бяха предявени телеграма за движението на влаковете от 30 ноември 2016 година, дневник за движение на влакове и возила на гарата и телефонограми на стрелочни постове 1 и 2. \r\nИвелина ИВАНОВА", "date": "2018.12.11", "title": "Шумен: С разпит на свидетел започна заседанието по делото \"Хитрино\""}
{"url": "http://www.focus-news.net/news/2018/12/11/2600516/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Поредното посещение на министъра на икономиката Емил Караниколов в Свищов донесе добри новини за бизнеса и широката общественост в града. Визитата се случи през миналата седмица, а плодовете от нея вече са факт. Има конкретни дати за изграждането на индустриалната зона на града. В днешното издание на предаването  „Добре дошли в Свищов“  на  Радио „Фокус“ – Велико Търново  ще Ви представим какво е направено до момента, какво предстои и кога ще започнат реалните дейности. Наши събеседници ще са министър Караниколов, кметът Генчо Генчев и председателят на Общински съвет – Свищов д-р Кристиян Кирилов. И още от началото на най-празничния месец в годината – декември Ви представяме какво подготвя Свищовска община като събития, каузи и благотворителни прояви. Във втората част на предаването ще Ви разкажем повече за програмата на Общината за дните от 24 до 31 декември. Местната администрация отново е подготвила редица изненади, а с какво ще зарадва жителите и гостите си ще чуете днес. Водещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“!", "date": "2018.12.11", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/12/11/2600518/pazardzhik-vremenno-zatvaryat-patya-strelcha-panagyurishte.html", "text": "Временно ще бъде затворен пътят Стрелча-Панагюрище, съобщиха от  Община Стрелча . Това се налага заради предстоящия ремонт на железопътния прелез между град Панагюрище и град Стрелча. Ще бъдат предприети действия от Държавно предприятие „Национална компания „Железопътна инфраструктура” –  Железопътна секция – Пловдив за временно затваряне на пътя Стрелча –  Панагюрище от 20.00 часа днес до 20.00 часа на 14 декември. Временната организация на движение включва обходен път  гр. Стрелча –  с. Дюлево – с. Смилец – с. Свобода – с. Попинци – гр. Панагюрище. Времето за пътуване се удължава с 53 минути и 41,3 км.", "date": "2018.12.11", "title": "Пазарджик: Временно затварят пътя Стрелча-Панагюрище"}
{"url": "http://www.focus-news.net/news/2018/12/11/2600519/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  -  „Здравей, Пещера“ , ще чуете повече реализираните проекти по европейски програми от община Пещера от началото на този мандат. събеседник по темата ще бъде Веселин Джелатов, директор на Дирекция „Европейски фондове, стратегическо планиране и обществени поръчки“ в родопската община. Ще научим повече и за Фонда за местни инициативи, които бе учреден от общината и неговата бъдеща дейност. Ще ви разкажем и за групата по автентичен фолклор „Родопчани“ към читалище „Развитие“ в Пещера, която отбеляза 15 години от своето основаване. Събеседник по темата е Павел Куцев, основател и художествен ръководител на групата.   \r\nТелефоните за връзка със студиото са 0885 606692 и 034 420020.", "date": "2018.12.11", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/12/11/2600522/blagoevgrad-67-godishen-shofyor-na-tir-e-postradal-pri-katastrofa-na-glaven-pat-e-79.html", "text": "67-годишен шофьор на ТИР е пострадал при катастрофа на главен път Е-79. Това съобщиха от пресцентъра на  ОДМВР-Благоевград . Инцидентът е станал вчера около 10.30 часа на ПП1 Е-79 между Симитли и Благоевград. Лек автомобил „Фолксваген Поло“, управляван от Б. И. на 73г. от Благоевград не е осигурил необходимата дистанция от движещ се пред него и намалящ скоростта си лек автомобил „БМВ“ с 20-годишен водач от Симитли, блъснал го е в задната му част и е навлязъл в лентата за насрещно движение, където се е ударил в товарен автомобил „Фолксваген Транспортер“ с 67-годишен водач от Благоевград. В резултат на инцидента, със счупено дясно ребро, е пострадал водачът на товарния автомобил, който след оказана медицинска помощ е освободен за домашно лечение. Пробите на водачите за употреба на алкохол са отрицателни.", "date": "2018.12.11", "title": "Благоевград: 67-годишен шофьор на ТИР е пострадал при катастрофа на главен път Е-79"}
{"url": "http://www.focus-news.net/news/2018/12/11/2600517/montana-81-godishna-zhena-ot-s-doktor-yosifovo-e-bila-izmamena-s-33-000-lv-za-razvalyane-na-magiya.html", "text": "81-годишна жена от с. Доктор Йосифово е била измамена с 33 000 лв. за разваляне на магия. Това съобщиха от пресцентъра на  ОДМВР-Монтата . Вчера е депозирана жалба от П.Д., в която е заявила, че 81-годишната ѝ майка от с. Доктор Йосифово, общ. Монтана, е била измамена от непознати, които в продължение на една година ѝ искали парични средства под предлог, че развалят магия. Към момента пенсионерката предала сумата от около 33 000 лв. В резултат на проведените оперативно-издирвателни мероприятия служители на сектор „Противодействие на икономическата престъпност” при ОДМВР Монтана към 14.00 ч. като съпричастни към извършената измама са установили и задържали за срок от 24 часа 43-годишния М. З. и 43-годишната С. Г., живеещи в Бойчиновци. По случая е образувано досъдебно производство по чл. 209, ал. 1 от НК.", "date": "2018.12.11", "title": "Монтана: 81-годишна жена от с. Доктор Йосифово е била измамена с 33 000 лв. за разваляне на магия"}
{"url": "http://www.focus-news.net/news/2018/12/11/2600521/veliko-tarnovo-okrazhnata-prokuratura-poiska-zadarzhane-pod-strazha-na-18-godishniya-mladezh-obvinen-za-ubiystvo-i-iznasilvane-na-70-godishna-zhena-v-grad-byala-cherkva.html", "text": "Окръжна прокуратура – Велико Търново внесе в съда искане за налагане на мярка за неотклонение „задържане под стража“ по отношение на 18-годишен извършил изнасилване и последвала смърт на възрастна жена в град Бяла черква. Това съобщиха от  Апелативна прокуратура – Велико Търново . С постановление на наблюдаващ прокурор лицето е задържано за 72 часа до довеждането му пред съда. \r\nД.Г. е привлечен от прокуратурата в качеството на обвиняем  за това, че 6 декември 2018 г. в град Бяла черква се съвкупил с лице от женски пол - П. С на 70 години, като я принудил към това със сила, изразяваща се в нанасяне на удари с юмрук в лицето и притискане на устата и носа с ръка. Вследствие на действията на обвиняемият жената се е задушила, в резултат на което е настъпила смъртта й. Извършеното престъпление представлява особено тежък случай – престъпление по чл. 152, ал.4, т.4 от НК.  \r\nПрокуратурата счита, че от събраните доказателства по делото може да се направи обосновано предположение, че Д.Г. е извършил престъплението, в което е обвинен  и което се наказва с лишаване от свобода от 10 до 20 години. Съществува и реална опасност същият да се укрие или да извърши друго престъпление, поради което прокуратура внесе в съда искане за вземане на мярка за неотклонение „задържане под стража“. \r\nПредстои съдът да се произнесе по направеното искане.", "date": "2018.12.11", "title": "Велико Търново: Окръжната прокуратура поиска задържане под стража на 18-годишния младеж, обвинен за убийство и изнасилване на 70-годишна жена в град Бяла черква"}
{"url": "http://www.focus-news.net/news/2018/12/11/2600523/api-dvizhenieto-po-sofiyskiya-okolovrasten-pat-pri-mosta-na-reka-iskar-v-posoka-chepintsi-se-osashtestvyava-v-edna-lenta-poradi-avariral-tir.html", "text": "Движението по Софийския околовръстен път (II-18) при моста на река Искър, в посока Чепинци, се осъществява в една лента поради аварирал ТИР. Това съобщиха еот пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост.", "date": "2018.12.11", "title": "АПИ: Движението по Софийския околовръстен път при моста на река Искър, в посока Чепинци, се осъществява в една лента поради аварирал ТИР"}
{"url": "http://www.focus-news.net/news/2018/12/11/2600524/el-pais-mvf-predupredi-ispaniya-za-pokachvashtite-se-tseni-na-imotite.html", "text": "Международният валутен фонд (МВФ) отправи искане към Испания да следи цените на недвижимите имоти, поради възхода на пазара на имоти след години на криза, пише англоезичноото електронно издание на испанския вестник  El Pais . \r\n След като анализира статистическите данни от края на 2017 г., Фондът  е открила ранни признаци на \"леко надценяване\", въпреки че подчерта, че все още не е налице нов балон на цените на жилищата в Испания. \r\n\"Въпреки че досега няма ясни доказателства за общата надценка на цените на жилищата, важно е, че Банката на Испания разполага с изчерпателен набор от инструменти, за да може да действа своевременно, ако се появят несъответствия\", казва МВФ в годишния си доклад за Испания. \r\n\"Цените на жилищата са се увеличили през последните години, макар и от ниско ниво и без признаци за бум на строителството. Въпреки че все още няма ясни доказателства за значително отклонение на цените, властите трябва да бъдат бдителни. Наборът от инструменти на макроравнище трябва да бъде разширен, за да се справи с потенциалните рискове за финансовата стабилност \", пишат анализаторите в приложение на доклада, озаглавено \"Развитие на жилищния пазар: причина за загриженост \". \r\nМВФ смята, че цените на жилищата са се увеличили с около 15% между 2014 и 2017 г., но продажбите се поддържат от съществуващия жилищен фонд, а не от нови жилища. Друга промяна от дните преди кризата е, че процентът на собственост върху имота е спаднал от 80% на 77%, тъй като хората все повече се насочват към пазара на наемите.  Юлиян Марков", "date": "2018.12.11", "title": "El Pais: МВФ предупреди Испания за покачващите се цени на имотите"}
{"url": "http://www.focus-news.net/news/2018/12/11/2600527/osemchlennata-vtora-grupa-na-27-ta-natsionalnata-antarkticheska-ekspeditsiya-zaminava-na-12-dekemvri.html", "text": "Утре, сряда, 12 декември, в 19.05 часа, с полет AZ 521 по маршрута София - Рим – Сантяго де Чили – Пунта Аренас, заминава осемчленната втора група на 27-та Националната антарктическа експедиция. Това съобщиха от  Българския антарктически институт . Не без основание, групата може да бъде наречена „професорската“ – ръководителят на Експедицията и директор на Българския антарктически институт проф. дн Христо Пимпирев, ще бъде придружен от познатия и от телевизионния екран, коментатор на сложни синоптични обстановки – климатога, проф д-р Георги Рачев, геоморфолога, проф. д-р Александър Сарафов, както и професора по геология от Университета в Улан Батор и бивш посланик на Монголия в България,  Лхамсурен Дугержав. Силният научен екип ще допълва и младата почвоведка д-р Росица Янева. Освен изброените, в групата са включени логистиците Ангел Ангелов и Христо Дойков и известната журналистка Мария Чернева, която подготвя авторски филм за ежедневието на базата и перспективите на дейността на България в Антарктика.  \r\nДопълнително в Пунта Аренас към групата ще се присъединят ректора на Университета на Кипър в Никозия, физика, проф. д-р Константинос Кристофидес, който ще е и първия кипърец в Антарктика и двама учени от Колумбия – биоложката Наталия Мачука и физичката Далия Барбера.  \r\nОт Пуната Аренас всички ще бъдат превозени до съседния о-в Кинг Джордж с военен самолет Херкулес С130 на бразилските военновъздушни сили, а оттам до базата ни „Св. Кл. Охридски“ на о-в Ливингстън с военния кораб на Колумбийската Армада „Венте де хулио“. \r\nПо време експедицията  ще бъдат реализирани шест нови проекта, специално финансирани от Министерството на образованието и науката и селектирани от над 30 заявени от специализиран научен съвет към Националния център за полярни изследвания на Софийския университет, съобразно строгите критерии на Европейския съюз. \r\nВ базата, разконсервирана от логистичния екип след дългата астрална зима, вече работят по проектите си биолозите д-р Ралица Зидарова, която изучава кремъчните водорасли в Южно-шетландския архипелаг и д-р Любомир Кендеров, който с леководолазен екип ще наблюдава екологичното състояние на акваторията около базата ни. \r\nПо сателитния телефон, Командирът на базата Йордан Тодоров съобщи, че предвидените ремонтни дейности и научната програма се развиват по график, а екип е в добро здраве и с нетърпение очакват новото попълнение.", "date": "2018.12.11", "title": "Осемчленната втора група на 27-та Националната антарктическа експедиция заминава на 12 декември"}
{"url": "http://www.focus-news.net/news/2018/12/11/2600526/sport-antani-ivanov-se-klasira-na-final-na-200-metra-baterflay.html", "text": "Плуване: Антъни Иванов се класира за финала на 200 метра бътерфлай в първия ден на Световното първенство по плуване в малък басейн в Ханчжоу, Китай. \r\nНай-добрият български плувец даде шесто време в сериите - 1:51.81 минута, което е нов национален рекорд в дисциплината. Предишното върхово постижение на България също бе на Иванов - 1:54.80 минути, поставено преди две години в Канада. \r\nБългаринът ще плува за втори път на световен финал, след като миналата година бе сред най-добрите осем на същата дисциплина на голям басейн в Будапеща. \r\nНай-бърз в сериите на 200 бътерфлай бе японецът Далия Сето с 1:49.88. Финалът е днес следобед, а Иванов ще плува в седми коридор.", "date": "2018.12.11", "title": "Спорт: Антъни Иванов се класира на финал на 200 метра бътерфлай"}
{"url": "http://www.focus-news.net/news/2018/12/11/2600525/bchk-natsionalniyat-daritelski-fond-v-podkrepa-na-detsa-postradali-pri-ptp-shte-podpomogne-69-semeystva-ot-tsyalata-strana.html", "text": "От 11.00 часа на 12 декември (сряда) в ЧЕСУ „Дорис Тенеди“ на ул. „Нишава” 66 в София ще се проведе коледен празник, на който партньорите от Националния дарителски фонд ще връчат финансова помощ на 9 семейства от София с проблеми в отглеждането и лечението на деца, пострадали при пътни инциденти. Това съобщиха от пресцентъра на  БЧК . \r\nЗа празничното настроение на децата и техните родители ще се погрижат домакините – възпитаниците на училище „Дорис Тенеди“, лоялен партньор на Фонда, който не за първи дарява средства за нуждаещи се деца. Всички деца, освен финансова помощ, ще получат и коледни подаръци. Доброволци на БМЧК ще демонстрират пред учениците способи за оказване на първа помощ на пострадал при пътен инцидент. \r\nНационалният дарителски фонд е учреден през 2005 г. и в него членуват БЧК, МВР – Пътна полиция, Съюзът на българските автомобилисти, Министерството на транспорта, Министерството на здравеопазването, Българският футболен съюз, Асоциацията на производителите на автомобили и техните оторизирани представители в България, Животозастрахователният институт, Медицински център „Булмедика“, ЗК“ЛевИнс“, Българската асоциация на застраховани при катастрофи и др.     \r\nБлагодарение на многобройни благотворителни инициативи на партньорите и на съпричастността на различни институции и дарители до момента Фондът е подпомогнал 734 семейства от цялата страна за лечението на деца, пострадали при пътни злополуки.", "date": "2018.12.11", "title": "БЧК: Националният дарителски фонд в подкрепа на деца, пострадали при ПТП, ще подпомогне 69 семейства от цялата страна"}
{"url": "http://www.focus-news.net/news/2018/12/11/2600528/veliko-tarnovo-pozhar-gori-na-dve-ulitsi-v-kvartal-varusha-izgoreli-sa-nyakolko-kashti.html", "text": "Пожар е избухнал тази сутрин в квартал „Варуша“ във Велико Търново. Изгорели са няколко къщи, каза за  Радио „Фокус“ – Велико Търново  инж. Красимир Кръстев, началник на Регионалната дирекция „Пожарна безопасност и защита на населението“. Пострадали граждани няма. „От тук насетне доизгасяме и тръгваме към разчистване. Положителното е, че няма нито загинали, нито пострадали. Постройките, които са изгорели, са три или четири, все още не може да се установи. Пожарът обхваща къщи на две улици – той е на две нива. Има пробив и отгоре и отдолу. Искам да уверя, че мястото е достъпно за пожарните автомобили, на място сме и имаме достатъчно вода, така че, оттук насетне се надяваме да го погасим в кратки срокове“, посочи още инж. Кръстев. Точната локация на пожара е в кв. „Варуша“, над Американския колеж. \r\nЛуиза ТРАНЧЕВА", "date": "2018.12.11", "title": "Велико Търново: Пожар гори на две улици в квартал „Варуша“, изгорели са няколко къщи"}
{"url": "http://www.focus-news.net/news/2018/12/11/2600530/zam-ministar-denitsa-sacheva-poveche-ot-45-hil-studenti-preminaha-uspeshno-praktichesko-obuchenie-po-proekt-studentski-praktiki-faza-1.html", "text": "Повече от 45 хил. студенти преминаха успешно практическо обучение по проект „Студентски практики – Фаза 1“. Това каза заместник-министърът на образованието и науката Деница Сачева по време на заключителната пресконференция по проект „Студентски практики – Фаза 1“, изпълняван по ОП „Наука и образование за интелигентен растеж“, предаде репортер на  Агенция „Фокус“ . \r\n„Проектът продължи почти две години и е на стойност над 35 млн. лв. Повече от 45 хил. студенти преминаха успешно практическо обучение, като 20% от тях вече получиха предложения за реална работа“, обясни зам.-министър Сачева. \r\nТя посочи още, че тъй като проектът е постигнал много добри резултати, МОН ще предложи той да продължи и с втора фаза. „Защото за нас връзката между университетите и реалната работна среда продължава да бъде най-важна“, заяви Сачева. \r\nЗа участие в проекта са регистрирани 6118 работодатели – обучаващи организации, и 48 висши учебни заведения. Публикувани са 17 073 обяви за 176 991 работни места. По време на практиката си студентите са били подпомагани от 11 457 ментори от работодателски организации. В топ 10 на професионалните направления, за които са се регистрирали най-много студенти, са икономика, педагогика, право, администрация и управление, здравни грижи, медицина и др. \r\nЦветилена СИМЕОНОВА", "date": "2018.12.11", "title": "Зам.-министър Деница Сачева: Повече от 45 хил. студенти преминаха успешно практическо обучение по проект „Студентски практики – Фаза 1“"}
{"url": "http://www.focus-news.net/news/2018/12/11/2600532/veliko-tarnovo-kloshar-veroyatno-e-predizvikal-pozhara-v-kv-varusha.html", "text": "Огънят, предизвикал голям пожар във великотърновския кв. „Варуша“, вероятно е тръгнал от къща, обитавана от клошар. Това съобщи за  Радио „Фокус“ – Велико  Търново Марияна Христова, говорител на Областна дирекция на МВР – Велико Търново. Тя заяви, че огънят вече е локализиран. Данни за пострадали няма. Нанесени са щети общо на четири сгради. На мястото има два пожарни автомобила, които продължават работата си, с цел предотвратяване разпространяването на пламъците. Три полицейски екипа оказват съдействие на огнеборците. На мястото е и цялото ръководство на пожарната. \r\nЛуиза ТРАНЧЕВА", "date": "2018.12.11", "title": "Велико Търново: Клошар вероятно е предизвикал пожара в кв. „Варуша“"}
{"url": "http://www.focus-news.net/news/2018/12/11/2600534/sofiyski-gradski-sad-prekrati-i-varna-na-prokuraturata-deloto-sreshtu-izpalnitelniya-direktor-na-bta-maksim-minchev-obvinen-v-sklyuchvane-na-neizgodni-dogovori.html", "text": "Софийски градски съд прекрати и върна на прокуратурата делото срещу изпълнителния директор на БТА Максим Минчев, обвинен в сключването на неизгодни договори за доставка на минерална вода срещу рекламни услуги. Това съобщиха от пресцентъра на  съда . Съдебният състав, с председател съдия Милен Михайлов, прие, че е допуснато съществено нарушение, което пречи на подсъдимия да научи точно в какво престъпление е обвинен. В обвинителния акт са изложени подробно факти, свързани с правомощията на Минчев и сключването на договорите, но изобщо не е посочено как са изпълнявани тези договори, нито количеството, вида, стойността и датите на доставка на минералната вода и извършените рекламни услуги по всеки договор. Отделно от това има неточност и неяснота в обвинителния акт относно размера на вредата, която е настъпила за БТА.  \r\nСъдебният състав намери, че прокуратурата не е изпълнила задълженията си да очертае ясно и точно предмета на престъплението и участието на Минчев в него, което поставя съда в невъзможност, повреме на съдебното следствие, да прецени дали твърдените от прокуратурата факти са доказани и да се произнесе.  \r\nОпределението подлежи на обжалване в 7-дневен срок.", "date": "2018.12.11", "title": "Софийски градски съд прекрати и върна на прокуратурата делото срещу изпълнителния директор на БТА Максим Минчев, обвинен в сключване на неизгодни договори"}
{"url": "http://www.focus-news.net/news/2018/12/11/2600533/sofiya-galeriya-serdika-predstavya-spetsialna-koledna-izlozhba-101-risunki-na-izyaveni-balgarski-hudozhnitsi-i-studenti-pod-mototo-izkustvoto-mozhe-da-bade-dostapno-za-vseki.html", "text": "От днес, 11 декември до 30 декември 2018 г., Галерия \"Сердика\" на Женски пазар ще отвори врати със специална Коледна изложба „101 рисунки“ на изтъкнати български художници и студенти от Националната художествена академия, и Нов български университет. Куратор на изложбата е Стефан Стоянов. Това съобщиха от пресцентъра на  Столичния общински съвет . \r\n„Целта на изложбата „101 рисунки“ в Галерия Сердика е да позволим изкуството да бъде за всеки, който иска да направи подарък за Коледа и да притежава оригинална творба на български творец на достъпна цена. Искаме да покажем рисунки както на студенти, така и на известни български автори, като тази година ще са 101 броя, а догодина – 1001. Провокацията идва от „Приказки от хиляда и една нощ“ и сме амбицирани подобна изложба да стане традиционна за Галерия Сердика“, обясни Стефан Стоянов.  \r\nДо 30 декември тази година ценителите на българското творчество ще могат да закупят за 50 лв. оригинални рисунки на родни автори и студенти. За творбите са използвани най-различни техники – от туш перо и молив до най-иновативни техники като дигиталната рисунка.  \r\nСред имената на авторите ще видим творби на Мариана Маринова, Сашо Стоицов, J. PANK, Леда Старчева, Росица Гецова, Стефан Петрунов, Десислава Христова, Жана Динова, Ромил Калинов, Владко Балев и други. А младите таланти ще бъдат представени от Михаил Трифонов, Биляна Дешева и др.   Галерия „Сердика“ е част от общинското дружество „Пазари Възраждане“ ЕАД и се намира на ъгъла на ул. \"Стефан Стамболов\" и ул. \"Лозенград\".", "date": "2018.12.11", "title": "София: Галерия \"Сердика\" представя Специална коледна изложба \"101 рисунки“ на изявени български художници и студенти под мотото „Изкуството може да бъде достъпно за всеки“"}
{"url": "http://www.focus-news.net/news/2018/12/11/2600536/", "text": "Иранските въоръжени сили потвърдиха, че са извършили нов тест на балистична ракета, съобщават иранските власти, цитирани от  TACC .  \r\n\"Извършваме изпитания за ракети. Последнят ни опит беше важен\", каза бригаден генерал Амир Али Хаджизаде. Според него Иран ежегодно провежда около 40-50 изпитания на своите ракети. Той отбеляза също така, че \"реакцията на американските власти (на  опитите с  ирански ракети) показва, че тази тема е много важна за тях\", отбеляза генералът, цитиран от агенцията. \r\nНа 1 декември държавният секретар на САЩ Майкъл Помпео обяви, че Техеран е извършил тест на балистична ракета със среден обсег, в противоречие с Резолюция 2231 на Съвета за сигурност на ООН. Консултациите по този въпрос бяха инициирани от Франция и Великобритания. Членовете на Съвета за сигурност на ООН не постигнаха съгласие дали последните тестове на ракети  в Иран  са в нарушение на Резолюция 2231 на Съвета за сигурност, приета в подкрепа на Съвместния всеобхватен план за действие относно иранската ядрена програма. Постоянните представители на тези държави заявиха, че смятат, че иранските ракети не са пряко нарушение, а \"несъответствие\" на резолюцията.  Юлиян Марков", "date": "2018.12.11", "title": "TACC: Иран е потвърдил теста на балистична ракета"}
{"url": "http://www.focus-news.net/news/2018/12/11/2600535/ministar-emil-karanikolov-izgrazhdaneto-na-nova-industrialna-zona-v-svishtov-tseli-vazrazhdaneto-na-grada.html", "text": "Основната цел при изграждането на нова индустриална зона в Свищов е градът да бъде възроден. Това заяви в предаването  „Добре дошли в Свищов“  на  Радио „Фокус“ – Велико Търново  министърът на икономиката Емил Караниколов. Той посочи, че реализирането на проекта е станало възможно благодарение на добрата съвместна работа между Общината, местното самоуправление и държавата. „Целта е да се върнат бизнеса и инвестициите в Свищов. Направихме всичко, вече има дружество, апорт на този имот – на бившите казарми. Това беше обещано от кмета и реализирано в сроковете. Сега е време държавата да постави срокове – договорили сме се в началото на януари, след като получим покана от Общинския съвет, държавата чрез „Национална компания индрустриални зони“ да влезе в капитала на това ново търговско дружество чрез парична вноска“, обясни министър Караниколов. Първоначалната инвестиция ще е в размер на 1 млн. лв., които ще бъдат надградени до 5 млн. лв. Всички те ще бъдат вложени в изграждането на нова инфраструктура. \r\nСвищовска община е първата в Северна България, която се възползва от възможността, предоставена от Министерство на икономиката.", "date": "2018.12.11", "title": "Министър Емил Караниколов: Изграждането на нова индустриална зона в Свищов цели възраждането на града"}
{"url": "http://www.focus-news.net/news/2018/12/11/2600537/kartini-na-detsa-ot-143-sou-georgi-benkovski-i-ot-natsionalnata-targovsko-bankova-gimnaziya-predstavya-blagotvoritelna-izlozhba-v-narodnoto-sabranie.html", "text": "Картини на деца от 143 СОУ „Георги Бенковски“ и от Националната търговско-банкова гимназия представя благотворителна изложба в Народното събрание. Това съобщиха от пресцентъра на  Народното събрание . Експозицията, която е в подкрепа на каузата „Деца помагат на деца“, ще бъде открита от председателя на Народното събрание Цвета Караянчева от 11.30 часа на 12 декември 2018 г. в Европейския кът в сградата на парламента.  \r\nИзложбата е организирана от Комисията по въпросите на децата, младежта и спорта. Събраните средства от продадените картини ще бъдат дарени на деца, лишени от родителска грижа.", "date": "2018.12.11", "title": "Картини на деца от 143 СОУ „Георги Бенковски“ и от Националната търговско-банкова гимназия представя благотворителна изложба в Народното събрание"}
{"url": "http://www.focus-news.net/news/2018/12/11/2600529/inzh-iliyan-terziev-ksb-shte-provedem-mirni-demonstratsii-sas-stroitelna-tehnika-v-stolitsata-na-12-dekemvri.html", "text": "На 12 декември, сряда, от 7.00 до 12.00 часа Камарата на строителите организира мирни демонстрации със строителна техника и внасяне на подписка за подкрепа на строителния бранш в Народното събрание. Това каза на пресконференция председателят на УС на Камарата на строителите в България (КСБ) инж. Илиян Терзиев, предаде репортер на  Агенция „Фокус“ . Инж. Терзиев обясни, че в протестните шествия ще се включат около 1000 машини. Той уточни още, че в подписката на Камарата на строителите вече са се включили около 53 хиляди души. По думите му машините ще са структурирани по протежението на бул. „Цариградско шосе“, но така че да не пречат на гражданите. Очаква се около 9.30 часа декларацията да бъде внесена в Народното събрание, а по-късно и в президентството.  \r\nВесела АЛЕКСАНДРОВА", "date": "2018.12.11", "title": "Инж. Илиян Терзиев, КСБ: Ще проведем мирни демонстрации със строителна техника в столицата на 12 декември"}
{"url": "http://www.focus-news.net/news/2018/12/11/2600540/dobrich-opredelen-e-pobeditelyat-v-konkursa-za-turistichesko-logo-na-grada.html", "text": "На 7 декември 2018 г. определено със заповед № 1304/08.11.2018 г. на кмета на Община град Добрич жури проведе своето заседание за избор на Туристическо лого на град Добрич и излъчи победител. Това е проектът на Христо Викторов Христов, съобщиха от пресцентъра на  Общината .  \r\nПредседател на 7 членното жури бе доц. д-р Соня Алексиева – ръководител на секция „Туризъм” в департамент „Бизнес администрация” при Нов български университет град София, която участва онлайн, а членове: проф. д-р Пламен Братанов – ръководител  катедра  „Индустриален дизайн” в Технически университет град Варна, Димитър Трайчев – художник, член на СБХ, Галина Миткова – началник отдел „Канцелария”, Богдан Добрев Богдев – член на Консултативен съвет по туризъм, Койчо Коев – майстор на художествена дърворезба, член на РЗК Добрич и Божидар Тонев – председател на съюза на художниците. \r\nВ конкурса участваха общо 12 предложения, като критериите и методиката за оценка на проектните предложения бяха както следва: \r\n-\tСъобразяване на проектите със заданието на конкурса; \r\n-\tСъобразяване на проектите с принципните изисквания за изграждане на логотип (четивност, опознаваемост чрез цвят, баланс между изображение и типография, информативност, адекватност в различни мащаби и други); \r\n-\tОригиналност на идеята. \r\nЗа основна оправна точка авторът на избрания проект е избрал паметника на Хан Аспарух, като един от най-разпознаваемите обекти в града. Образът на Хан Аспарух е стилизиран адекватно спрямо контекста, фокусирайки се върху най-характерните черти на паметника, което прави знакът разпознаваем. Логото, като съвкупност от знак и типография, е резултат от следните ключови думи – история, динамика и прогрес и фокус върху една от основните точки, изведени в заданието на конкурса.  \r\nНапомняме, че конкурсът за туристическо лого на град Добрич бе обявен в края на септември 2018 г. с цел създаването на запазен знак, който да осигури разпознаваемост на град Добрич на туристическата карта на България. Избраният графичен знак ще бъде неразделна част от печатни рекламни материали, информационни и промоционални носители, сувенири и албуми, уеб сайт, електронна реклама и всички възможни медии.", "date": "2018.12.11", "title": "Добрич: Определен е победителят в конкурса за туристическо лого на града"}
{"url": "http://www.focus-news.net/news/2018/12/11/2600539/sonya-krastanova-mon-nad-2000-proverki-byaha-napraveni-po-proekt-studentski-praktiki-faza1-konstatirani-sa-samo-2-narusheniya.html", "text": "Над 2000 проверки бяха направени по проект „Студентски практики-Фаза1“, констатирани са само 2 нарушения. Това съобщи ръководителят на проекта Соня Кръстанова - директор на дирекция „Финанси“ в Министерството на образованието и науката (МОН), по време на пресконференция, предаде репортер на  Агенция „Фокус“ . „Повече от 46 000 студенти са се включили в проекта, от тях са завършили успешно практиката си 45 453. Причина за незавършването на практиките най-често е неявяването на студентите на мястото, на което се провежда практиката. Това се е установявало при направените проверки“, каза ръководителят на проекта Соня Кръстанова. Тя посочи още, че за 3 години и половина е имало трудности, но те са по-малко на фона на постигнатите резултати. „Над 2000 проверки бяха направени на външния мониторинг, като 160 студенти са били проверени“, поясни още тя и обясни, че са констатирани само 2 нарушения. Соня Кръстева съобщи и че в топ 10 на обучаващите организации с най-много обучителни практики се нарежда на първо място Българската академия на науките (БАН), сред другите организации са „ЧЕЗ Разпределение България“, ДЗИ, СИБАНК и др.", "date": "2018.12.11", "title": "Соня Кръстанова, МОН: Над 2000 проверки бяха направени по проект „Студентски практики-Фаза1“, констатирани са само 2 нарушения"}
{"url": "http://www.focus-news.net/news/2018/12/11/2600538/gencho-genchev-kmet-na-svishtov-sazdavaneto-na-nova-industrialna-zona-e-istoricheski-moment-ne-samo-za-grada-no-i-za-tsyalata-obshtina.html", "text": "Създаването на нова индустриална зона в Свищов е исторически момент не само за гарда, но и за цялата община. Това коментира на среща си с министъра на икономиката кметът Генчо Генчев. В предаването  „Добре дошли в Свищов“  на  Радио „Фокус“ – Велико Търново  той посочи, че още в началото на 2019-та Министерство на икономиката, чрез „Национална компания индустриални зони“, ще влезе в капитала на новоучреденото търговско дружество за развитие на терена, чрез парична вноска. „За всички е интересно какво ще се случи. Основното ще е създаване на Подробен устройствен  план за разпределението на терена. Как ще бъде позиционирана всяка една част от поделението на терена. Тук е важно да кажа отново, че Община Свищов в ПУП-а, за който ще има публично обсъждане, ще запази обществени места за достъп на хората. Това е единствената възможност да има пряк излаз на река Дунав“, припомни кметът. Той допълни и, че всички градове, които имат модерни индустриални зони се развиват днес и пожела в скоро време и свищовлии да могат да се поздравят с това. \r\nЛуиза ТРАНЧЕВА", "date": "2018.12.11", "title": "Генчо Генчев, кмет на Свищов: Създаването на нова индустриална зона е исторически момент, не само за града, но и за цялата община"}
{"url": "http://www.focus-news.net/news/2018/12/11/2600542/yambol-nagrazhdavat-na-10-te-nay-dobri-sportisti-na-grada.html", "text": "Тази вечер ще стане ясно класирането в топ 10 на най-добрите спортисти на Ямбол за 2018 г. Това съобщиха от пресцентъра на  Община Ямбол . Подреждането в десетката ще бъде обявено по време на специалната церемония, организирана традиционно от Община Ямбол и Обединен спортен клуб „Тунджа”. Награждаването на най-добрите спортисти ще бъде в р-т „Кабиле“, от 19.00 часа. \r\nТази година в елитната десетица влизат: Александър Матушев – баскетбол,  Георги Дойчев - карате киокушин, Георги Начев - лека атлетика, Ивелин Йорданов - скокове батут, Кристиян Дойчев - карате киокушин, Ния Георгиева - спортно ориентиране, Петко Турлаков - спортна стрелба, Полина Тодорова - лека атлетика, Христо Панайотов - модерен петобой и Юлияна Янева - борба свободен стил.   \r\nПо време на церемонията ще бъдат връчени и наградите на заслужили спортисти и треньори, съгласно Раздел 7 от Правилника за наградите на Община Ямбол. Тази година общата сума за финансовото стимулиране на спортистите, отделена от бюджета на общината, възлиза на 15 100 лева. \r\n                                                           .", "date": "2018.12.11", "title": "Ямбол: Награждават на 10-те най-добри спортисти на града"}
{"url": "http://www.focus-news.net/news/2018/12/11/2600543/veliko-tarnovo-kmetat-na-svishtov-gencho-genchev-napravi-otchet-za-izvarshenata-deynost-prez-tretata-godina-ot-mandat-2015-2019.html", "text": "Кметът на Свищов Генчо Генчев направи отчет за извършената дейност  през третата година от мандат 2015-2019. Това съобщиха от пресцентъра на  Общината , която беше подготвила и безплатни книжки с отчета за 2018 година на жителите на Свищов. Срещата, която премина при голям интерес, бе широко оповестена чрез местните и регионални медии. В нея се включиха много жители на община Свищов – представители на общинската  и държавна администрация, общински предприятия, образователни, културни, социални и финансови институции, представители на бизнеса, частния и неправителствен сектор, кметове на кметства, общински съветници, граждани и медии. \r\nКметът Генчев представи отчета заедно с главния финансист на Общината Стефан Кирчев, който открои по-значимите проекти, реализирани от Общината, като подчерта, че управлението на финансовите потоци в един порядък и балансирането на разходните необходимости, е моментът в който трябва да се направи всичко възможно, за да се задоволят интересите на Общината. Той допълни още, че консервативният подход при разходване на бюджетните средства води по своята същност до добро финансово здраве на всяка община. \r\nГенчо Генчев направи отчет по приоритетни дейности, обхващащи всички сфери от икономическия, социален и обществен живот, като посочи конкретни средства, които са вложени за: развитието на икономиката, ремонти на кметства, градоустройство, човешки ресурси, повишаване на заетостта,  образование, култура, социални дейности, екология, туризъм, спорт, обществен ред и сигурност, инфраструктура, здравеопазване. Бяха представени дейностите на общинските предприятия, широко бяха отразени реализираните европейски проекти, както и програмата „Местни инициативи“ 2018. \r\nКато най-голям, жизненоважен успех кметът отчете придобиването право на собственост върху терена на бившите казарми, с обща площ 299 915 кв.м., който с договор от 01.08 2018 г. бе предоставен на Общината. Градоначалникът подчерта, че четири месеца по-късно са налице първите реални стъпки по превръщането на терена в икономическо-технологичен обществен парк, който съвместно с държавата в лицето на Министерство на икономиката и НКИЗ ще се реализира като зона за инвестиции и развитие на икономиката в цялата община. Във връзка с темата, присъстващите изгледаха видео обръщение от министъра на икономиката Емил Караниколов, който се обърна към общинските съветници и кмета на община Свищов с благодарност за бързите и адекватни действия, които са предприели във връзка с реализирането на зоната за инвестиции. Той подчерта, че в Северна България община Свищов е първата, която ще се възползва от това, което правителството е въвело от година и половина, а именно възможността държавата и общините съвместно да изграждат индустриални зони. В своето обръщение министърът се ангажира до 4 януари 2019 година държавата да влезе в новата индустриална зона с първата сума, с която ще е в размер на 1 милион лева. \r\nДругият важен проект, който беше част от отчета и предстои да бъде реализиран на територията на община Свищов през 2019 година, е изграждането на преносен газопровод на територията на Общината, на стойност 4.7 млн. евро.  Проектът е обявен от правителството за обект с национално значение, а реализирането му ще доведе до съществени икономически, екологични и социални ползи в региона. \r\nНа продължилия повече от два часа отчет стана ясно, че управлението на общината продължава своята политика за равнопоставеност между общинския център и населените места. Освен бюджетните средства в размер на 505 хил. лева, кметствата са получили допълнително финансиране по програма „Местни инициативи“ в размер на 50 хил. лв.; с постановление на МС са отпуснати 500 хил. лв, с които е извършен ремонт на улична настилка в населените места, а в село Хаджидимитрово са инвестирани 400 хил. лв. за подмяна на водопровода и осигуряване нормално водоподаване в селото. Кметът спомена още редица проекти, които подпомагат развитието на населените места, стимулират екологосъобразен начин на живот и трансграничното сътрудничество. \r\nГенчо Генчев направи справка по показатели на МБАЛ „Д-р Д. Павлович“ към 01.11.2018 г., съпоставена със същите показатели към 31.12.2015 г. В графа „Задължения – общо“ стана ясно, че към момента задълженията на свищовското болнично заведение са в размер на 1 247 000 лв., което е с 185 000 лв. по-малко от 2015 година, когато са били 1 432 000 лв. За три месеца новият скенер е генерирал приходи от 13000 лв., а от месец ноември лимитът на болницата е увеличен 40000 лв., което е прецедент. \r\nКметът отчете инвестирани средства във всички приоритетни дейности в цялата община, като подчерта, че общинското ръководство няма да спре дотук и ще продължи да търси различни източници на финансиране, за да осигури по-добър начин на живот за жителите на общината. \r\nВ заключение, кметът Генчев запозна аудиторията с проектите, които предстои да бъдат реализирани в община Свищов и благодари на правителството, на народните представители Станислава Стоянова и Цветан Цветанов, на своите колеги от общинското ръководство, общинските съветници, кметовете на населените места, и всички представители на администрацията за ползотворната, съвместна работа. Кметът на пропусна да благодари и на жителите на община Свищов за отговорната им гражданска позиция. Той подчерта, че винаги се радва, когато има обратна връзка с тях и когато освен похвалите, среща  и добронамерена критика, носеща градивно послание.", "date": "2018.12.11", "title": "Велико Търново: Кметът на Свищов Генчо Генчев направи отчет за извършената дейност  през третата година от мандат 2015-2019"}
{"url": "http://www.focus-news.net/news/2018/12/11/2600544/babh-izvarshi-198-proverki-na-paketirani-presni-i-zamrazeni-plodove-i-zelenchutsi-v-tsyalata-strana.html", "text": "198 проверки на пакетирани пресни и замразени плодове и зеленчуци извърши дирекция „Контрол на храните“ към Българската агенция по безопасност на храните (БАБХ) в цялата страна. Това съобщиха от пресцентъра на  БАБХ .  \r\nЗа период от две седмици контролните органи на БАБХ осъществиха тематична проверка, която включва производствени обекти, извършващи дейности пакетиране на пресни и/или замразени плодове и зеленчуци за продажба до краен потребител – обекти за пакетиране, складове за търговия на едро и магазини, предлагащи пакетирани плодове и зеленчуци.  \r\n12 са издадените предписания за отстраняването на установени нарушения в обектите, в това число 3 случая, при които не са посочени данни на пакетиращата фирма.  \r\nУстановени са несъответствия в 9 обекта. В 5 от тях липсва информация върху етикета на пакетираните плодове за обработката им с добавки в храните като глазиращи агенти Е 904 и Е 914. При останалите четири пакетираните цитрусови плодове не са етикетирани с информация за извършената им обработка с консерванти (препарати за растителна защита) и с необходимото писмено предупреждение за потребителите, че кората е негодна за консумация.  \r\nВ хода на проверките не са констатирани несъответствия с качествените изисквания съгласно пазарните стандарти на предлаганите пакетирани пресни и замразени плодове и зеленчуци. \r\nПроверките се правят с цел установяване спазването на законодателството за храните, както и за съответствието им с изискванията на Общия пазарен стандарт или Специфичен пазарен стандарт, към който принадлежи продуктът по отношение на качеството – посочването на съответния клас върху опаковката, предоставяне на информация за храните на потребителите по отношение етикетирането на продуктите и информация за третирането им с консерванти и препарати за растителна защита, използваните добавки на етикета, в това число и писмено указание плодовете да се измиват добре преди консумация.", "date": "2018.12.11", "title": "БАБХ извърши 198 проверки на пакетирани пресни и замразени плодове и зеленчуци в цялата страна"}
{"url": "http://www.focus-news.net/news/2018/12/11/2600545/pazardzhik-podmyana-na-zahranvaneto-s-tok-na-gradskiya-stadion-v-peshtera-be-izvarsheno-poradi-avariral-star-kabel.html", "text": "Подмяна на захранването с ток на Градския стадион в Пещера бе извършено поради аварирал стар кабел, съобщиха за  Радио „Фокус“ – Пазарджик  от Общината. Направен е нов изкоп от около 250 м и е положен нов кабел, за да може сградата на стадиона да бъде отново електроснабдена. В акцията, организирана от градската управа, активно се включиха общинската фирма по почистване и поддържане на инфраструктурата и 10 човека от новото Общинско социално предприе по озеленяване. В същия момент", "date": "2018.12.11", "title": "Пазарджик: Подмяна на захранването с ток на Градския стадион в Пещера бе извършено поради аварирал стар кабел"}
{"url": "http://www.focus-news.net/news/2018/12/11/2600546/pregled-na-osnovnite-temi-v-evropeyskiya-pechat-agentsiya-fokus.html", "text": "Глобалният пакт за миграцията, Брекзит и повишаването на цените на имотите в Испания са някои от темите в европейския печат  . \r\n*** Брюксел и Организацията на обединените нации имат една и съща цел: да легализират нелегалната миграция, заяви външният министър на Унгария Петер Сиярто след среща на външните министри на Европейския съюз в Брюксел в понеделник, пише унгарското англоезично издание  Hungary Today .  \r\n„Нелегалната миграция към Европа се осъществява по организиран и контролиран начин още от 2015 г.“, каза Сиярто пред  унгарските репортери. \r\nПрез последните три години се наблюдаваше постоянна борба между онези, които искат да спрат, и тези, които искат да организират миграцията, каза той. Позицията на унгарското правителство е последователна от самото начало: миграцията създава опасности и трябва да бъде спряна, каза Сиярто. \r\nПодготвителните разговори за Глобалния пакт за миграцията на ООН представляват предателство за европейците, каза министърът, добавяйки, че окончателната версия на документа не защитава интересите на европейците. \r\nУнгария иска да запази ЕС, където Коледа остава Коледа, с коледна сцена и коледно дърво. Европа трябва да настоява за своите традиции и наследство и да се противопоставя на всички опити за промяна на етническия микс на Европейския съюз, каза Сиярто. \r\nУнгария настоява, че Европа е изправена пред проблем, свързан с миграцията, а не с бежански проблем, а миграционните процеси трябва да бъдат прекратени. Унгария разглежда нелегалните мигранти като нелегални имигранти, а не като бежанци, каза министърът, като добави, че унгарското правителство ще гласува против миграционния пакт на ООН в Ню Йорк. \r\n*** Международният валутен фонд (МВФ) отправи искане към Испания да следи цените на недвижимите имоти, поради възхода на пазара на имоти след години на криза, пише англоезичноото електронно издание на испанския вестник  El Pais . \r\n След като анализира статистическите данни от края на 2017 г., Фондът  е открила ранни признаци на \"леко надценяване\", въпреки че подчерта, че все още не е налице нов балон на цените на жилищата в Испания. \r\n\"Въпреки че досега няма ясни доказателства за общата надценка на цените на жилищата, важно е, че Банката на Испания разполага с изчерпателен набор от инструменти, за да може да действа своевременно, ако се появят несъответствия\", казва МВФ в годишния си доклад за Испания. \r\n\"Цените на жилищата са се увеличили през последните години, макар и от ниско ниво и без признаци за бум на строителството. Въпреки че все още няма ясни доказателства за значително отклонение на цените, властите трябва да бъдат бдителни. Наборът от инструменти на макроравнище трябва да бъде разширен, за да се справи с потенциалните рискове за финансовата стабилност \", пишат анализаторите в приложение на доклада, озаглавено \"Развитие на жилищния пазар: причина за загриженост \". \r\nМВФ смята, че цените на жилищата са се увеличили с около 15% между 2014 и 2017 г., но продажбите се поддържат от съществуващия жилищен фонд, а не от нови жилища. Друга промяна от дните преди кризата е, че процентът на собственост върху имота е спаднал от 80% на 77%, тъй като хората все повече се насочват към пазара на наемите. \r\n*** Финландия стана една от около 150-те страни по света, които се ангажираха с Глобалния пакт за миграция на междуправителствена конференция, свикана под егидата на Общото събрание на ООН в Маракеш, Мароко, в понеделник, пише англоезичното финландско издание  Helsinki Times .  \r\nМинистерството на вътрешните работи заяви преди конференцията, че целта на незадължителния пакт е да се определят мерки за управление на миграцията по начин, който да е безопасен, подреден и регулиран и да бъде от полза за всички заинтересовани страни. \r\n\"Никоя страна не може сама да реши проблемите на глобалната миграция. В най-добър интерес на всички е да се търсят решения за общите проблеми, така че миграцията да бъде контролирана, а страните на произход, транзит и дестинация да изпълняват своите задължения“,  коментира министърът на вътрешните работи Кай Миканен. \r\n\"Един пример е посрещането на репатрираните граждани\", добави той. \r\nМинистерството на вътрешните работи на Финландия също така увери, че тъй като Пактът е основно политически документ, той няма да наложи промени в законодателството или да се намесва в суверенитета на Финландия. \r\n*** Премиерът Тереза Мей бе принудена да направи драматично отстъпление от решаващото гласуване за Брекзит, което трябваше да се състои във вторник. Отлагането на „смисленото гласуване“ беше част от опита на правителството да избегне неудобно поражение. Професорът по европейски изследвания проф. Щефан Ауер заяви, че сделката на премиера с Брюксел не отговаря на 17,4 милиона британци, гласували да напуснат ЕС. \r\nГоворейки пред  Express.co.uk  преди новината, че г-жа Мей е отложила гласуването, д-р Ауер заяви: „Целият проблем с Брекзит е, че той не може да задоволи желанията на различните избирателни райони. Може би по-твърд Брекзит да е в дългосрочен интерес за Обединеното кралство и дори за Европа. Но независимо кой път ще бъде поето, ще има победители и губещи. На континентална Европа, в ЕС и в Обединеното кралство“. \r\n„Текущата сделка, която наистина не изглежда да достави това, за което можеше да спори Тереза Май. Настоящата сделка също така може да разочарова големи части на британския електорат, които ще се почувстват предадени“. \r\nМинистър-председателят сега е на път до Европа с цел да търси отстъпки за сделката си за Брекзит, след като отложи гласуването в Камарата на общините, в което се очакваше да се стигне до тежко поражение. \r\nВ изявление до депутатите Тереза Мей също заяви, че правителството пристъпва към подготовка за възможен Брекзит без сделка. \r\nРешението за отлагане на гласуването бе посрещната с ярост от депутатите. Водещият привърженик на Брекзит Джейкъб Рийс-Мог поиска от Тереза Мей да отстъпи настрана и да направи път за лидер, който може да се възползва от резултата от референдума от 2016 г., ако не е в състояние да го направи сама. \r\nДепутатът от Консервативната партия също предупреди, че безпорядъкът, причинен от днешното отстъпване на позиции, ще послужи само за увеличаване на шансовете за придобиване на сили у Джеръми Корбин.", "date": "2018.12.11", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/12/11/2600520/helsinki-times-finlandiya-podpisa-globalniya-pakt-za-migratsiyata.html", "text": "Финландия стана една от около 150-те страни по света, които се ангажираха с Глобалния пакт за миграция на междуправителствена конференция, свикана под егидата на Общото събрание на ООН в Маракеш, Мароко, в понеделник, пише англоезичното финландско издание  Helsinki Times .  \r\nМинистерството на вътрешните работи заяви преди конференцията, че целта на незадължителния пакт е да се определят мерки за управление на миграцията по начин, който да е безопасен, подреден и регулиран и да бъде от полза за всички заинтересовани страни. \r\n\"Никоя страна не може сама да реши проблемите на глобалната миграция. В най-добър интерес на всички е да се търсят решения за общите проблеми, така че миграцията да бъде контролирана, а страните на произход, транзит и дестинация да изпълняват своите задължения“,  коментира министърът на вътрешните работи Кай Миканен. \r\n\"Един пример е посрещането на репатрираните граждани\", добави той. \r\nМинистерството на вътрешните работи на Финландия също така увери, че тъй като Пактът е основно политически документ, той няма да наложи промени в законодателството или да се намесва в суверенитета на Финландия.  Юлиян Марков", "date": "2018.12.11", "title": "Helsinki Times: Финландия подписа Глобалния пакт за миграцията"}
{"url": "http://www.focus-news.net/news/2018/12/11/2600547/d-r-petar-georgiev-pulmolog-maglata-vliyae-po-mnogo-losh-nachin-na-beliya-drob.html", "text": "Мъглата влияе по много лош начин на белия дроб. Това каза за  Радио „Фокус“ – Пирин  Д-р Петър Георгиев, пулмолог. По думите му основната причина за лошото въздействие на мъглата е, че в градовете не е чиста и природна мъгла, а „смог“. „В мъгливия облак се намират фините прахови частици, които се отделят от транспортните средства и от твърдото гориво за отопление, което оказва опасно влияние на здравето ни“, посочи пулмологът. Д-р Георгиев допълни, че човек диша средно 15 пъти в минута, което е по 500 мл въздух на вдишване. „По този начин, когато вдишаме влажния замърсен въздух, примесените в него частици попадат в организма ни. Ние вентилираме около 20 кубически метра въздух, което като обем е колкото един тир“, каза специалистът. Той уточни, че когато продължително време се вдишва замърсен въздух се появяват и проблемите с дихателната система. \r\nСпециалистът отбеляза също, че мъгливото и влажно време обостря бронхитите. По думите му хронично болните са по застрашени от възпаление на дихателните пътища. „Замърсеният въздух освен, че дразни алвеолите, може да бъде и причина за свиване на бронхите и задух“, посочи пулмологът. Той допълни, че лошото качество на въздуха е и една от причините за поява на хронична обструктивна белодробна болест. „Астматиците също получават проявена симптоматика от замърсения въздух“, коментира д-р Петър Георгиев.  Той добави, че децата имат по-нежни бронхи и са податливи за обостряне на бронхити вследствие на влажното време. „Тежестта на проявилия се бронхит е различна. Някои се лекуват вкъщи, докато друг път се налага дори болнично лечение“, уточни специалистът. Д-р Петър Георгиев каза още, че в примесения въздух с мъгла се съдържат прахови частици с различна характеристика. „Горенето на въглища предизвиква отделянето на серен двуокис, което също вреди на белодробната тъкан. Предизвиканите възпаления може да бъдат причина и за пневмонии“, заяви пулмологът. \r\nДенис НИКИФОРОВ", "date": "2018.12.11", "title": "Д-р Петър Георгиев, пулмолог: Мъглата влияе по много лош начин на белия дроб"}
{"url": "http://www.focus-news.net/news/2018/12/11/2600549/pazardzhik-raznoobrazno-e-predlaganeto-na-izkustveni-elhi-v-targovskata-mrezha-v-grada.html", "text": "Изкуствените елхи, които се предлагат преди Коледа в търговската мрежа на Пазарджик са на цени от 5 до 80 лева, показа репортерска проверка на  Радио „Фокус” - Пазарджик . Според търговците, през последните години в областния град има трайна тенденция към засилено търсене на живи дръвчета, но такива на пазара все още няма. При изкуствените елхи разнообразието е голямо – има със зелени и бели връхчета, по-разклонени и по-скромни. Различна е и големината, която е определяща за цената на дръвчета – от 20 см до над 2 метра. Най-предпочитани са елхите с размери от 1,20 до 1.80 метра, които струват съответно от 35 до 65 лева. Тази година не се предлагат елхи в нетрадиционни цветове – яркорозови или светлозелени , а предимно тъмнозелени и бели. Търговците вече продават украсени изкуствени елхи в саксия, на цени между 7 и 50 лева. \r\nВаня НИКОЛОВА", "date": "2018.12.11", "title": "Пазарджик: Разнообразно е предлагането на изкуствени елхи в търговската мрежа в града"}
{"url": "http://www.focus-news.net/news/2018/12/11/2600548/blagoevgrad-prikazkata-snezhanka-i-sedemte-dzhudzheta-shte-razkazhat-aktyorite-ot-dt-encho-halachev-vav-vtorata-vecher-ot-poreditsata-chasat-na-prikazniya-razkazvach.html", "text": "Приказката „Снежанка и седемте джуджета“ ще разкажат актьорите от ДТ „Енчо Халачев“ във втората вечер от поредицата „Часът на приказния разказвач“. Това съобщиха от пресцентъра на  Община Благоевград . В 18.00 часа, във фоайето на Община Благоевград малчуганите ще станат част от магията на приказната историята.   \r\nДецата на Благоевград, по традиция, ще бъдат посрещнати в коледния детски кът, около елхата и камината, с топли напитки и бисквитки.  \r\n„Часът на приказния разказвач“ има за цел да донесе на децата на Благоевград приказни моменти в навечерието на най-големия християнски празник - Коледа. Една от най-предпочитаните инициативи на Община Благоевград  продължава до 14 декември 2018 г.", "date": "2018.12.11", "title": "Благоевград: Приказката „Снежанка и седемте джуджета“ ще разкажат актьорите от ДТ „Енчо Халачев“ във втората вечер от поредицата „Часът на приказния разказвач“"}
{"url": "http://www.focus-news.net/news/2018/12/11/2600550/sport-chelsi-nalozhi-zabrana-na-chetirima-svoi-fenove-da-poseshtavat-machovete-na-otbora-zaradi-rasistki-napadki.html", "text": "Футбол: Челси наложи забрани за посещение на мачове на четирима свои привърженици заради расистките нападки към Рахийм Стърлинг от Манчестър Сити. От клуба заявиха, че \"подкрепят напълно\" полицейското разследване срещу феновете, позволили си да обиждат английския национал по време на победата с 2:0 срещу шампионите. \r\nОт Съюза на професионалните футболисти обясниха, че немалка част от омразата към Стърлинг идва и от медиите, както самият нападател написа в социална мрежа часове по-рано.", "date": "2018.12.11", "title": "Спорт:  Челси наложи забрана на четирима свои фенове да посещават мачовете на отбора заради расистки нападки"}
{"url": "http://www.focus-news.net/news/2018/12/11/2600551/ekzotichni-ribki-ptitsi-i-golyamo-kolichestvo-kontrabanden-alkohol-prevozvani-v-avtobus-sa-izzeti-na-gkpp-dunav-most-ruse.html", "text": "Екзотични рибки, птици и голямо количество контрабанден алкохол, превозвани в автобус, са иззети на ГКПП „Дунав мост - Русе“. Това съобщиха от пресцентъра на МВР. Операцията е реализирана от служители на отдел „Криминална полиция“ в ГДНП, заедно с митническа мобилна група на Агенция „Митници“ на ГКПП-Дунав мост при Русе. В хода ѝ е спрян за проверка автобус с украинска регистрация, пътуващ от Украйна за Гърция. При процесуално-следствените действия проверяващите установили, че в 8 контейнера от стиропор, в полиетиленови пликове, били превозвани екзотични аквариумни рибки, а в 4 касети – птици от три вида, без придружаващи документи за произход и санитарни разрешителни. В автобуса били открити и 234 стъклени бутилки, съдържащи 40-градусов алкохол, без български акцизен бандерол.  \r\nПоследвало сезиране на Областната дирекция по безопасност на храните и на Регионалния инспекторат по околната среда и водите в Русе. На двамата шофьори и двамата им спътници са съставени 6 акта за установените административни нарушения и констативен протокол. Работата по документирането на случая продължава.", "date": "2018.12.11", "title": "Екзотични рибки, птици и голямо количество контрабанден алкохол, превозвани в автобус, са иззети на ГКПП „Дунав мост - Русе“"}
{"url": "http://www.focus-news.net/news/2018/12/11/2600531/peter-siyarto-bryuksel-i-oon-tselyat-legalizirane-na-nelegalnata-migratsiya.html", "text": "Брюксел и Организацията на обединените нации имат една и съща цел: да легализират нелегалната миграция, заяви външният министър на Унгария Петер Сиярто след среща на външните министри на Европейския съюз в Брюксел в понеделник, пише унгарското англоезично издание  Hungary Today .  \r\n„Нелегалната миграция към Европа се осъществява по организиран и контролиран начин още от 2015 г.“, каза Сиярто пред  унгарските репортери. \r\nПрез последните три години се наблюдаваше постоянна борба между онези, които искат да спрат, и тези, които искат да организират миграцията, каза той. Позицията на унгарското правителство е последователна от самото начало: миграцията създава опасности и трябва да бъде спряна, каза Сиярто. \r\nПодготвителните разговори за Глобалния пакт за миграцията на ООН представляват предателство за европейците, каза министърът, добавяйки, че окончателната версия на документа не защитава интересите на европейците. \r\nУнгария иска да запази ЕС, където Коледа остава Коледа, с коледна сцена и коледно дърво. Европа трябва да настоява за своите традиции и наследство и да се противопоставя на всички опити за промяна на етническия микс на Европейския съюз, каза Сиярто. \r\nУнгария настоява, че Европа е изправена пред проблем, свързан с миграцията, а не с бежански проблем, а миграционните процеси трябва да бъдат прекратени. Унгария разглежда нелегалните мигранти като нелегални имигранти, а не като бежанци, каза министърът, като добави, че унгарското правителство ще гласува против миграционния пакт на ООН в Ню Йорк.  Юлиян Марков", "date": "2018.12.11", "title": "Петер Сиярто:  Брюксел и ООН целят легализиране на нелегалната миграция"}
{"url": "http://www.focus-news.net/news/2018/12/11/2600554/kmetat-na-sofiya-yordanka-fandakova-zalagame-okolo-20-mln-lv-v-proektobyudzheta-za-2019-g-za-tsyalostni-rekonstruktsii-i-stroitelstvo-na-15-detski-gradini.html", "text": "Залагаме около 20 млн. лв. в проектобюджета за 2019 г. за цялостни реконструкции и строителство на 15 детски градини. Това каза пред журналисти кметът на Столична община Йорданка Фандъкова по време на откриването на нова сграда на 76-та детска градина „Сърничка“ в ж. к. „Младост“ 4, предаде репортер на  Агенция „Фокус“ .  \r\n„От тази есен 250 семейства и техните деца имаха възможност да тръгнат в новата сграда на детската градина, която е за 10 групи, със специален корпус, с многофункционална сграда, със спортна зала, с всички необходими удобства - истински дворец на децата в Младост“ обясни Фандъкова. \r\n„Близо 4 млн. лв. са инвестициите, които направихме в тази детска градина, като това е една от петте нови сгради, които пуснахме в експлоатация. Тази година започнахме още седем. Залагаме около 20 млн. лв. в проектобюджета за 2019 г. за цялостни реконструкции и строителство на 15 детски градини, като седем от тях вече започнаха“, каза още кметът на столицата. \r\n„За радост в София продължават да се раждат деца. Има много деца във всички райони. Особено натоварени остават районите „Младост“, „Люлин“, „Триадица“, „Красно село“, „Лозенец“, „Витоша“. Там са и основните усилия, които насочваме. Намираме терени и строим там, където има най-голяма необходимост. В „Младост“ това е шестата нова сграда, която за последните години успяхме да построим. Ще търсим нови възможности. Знаете, че проблемът започва още със самите терени“, заяви Фандъкова. Тя благодари на БПЦ за решението да предостави два терена в едни от най-тежките райони на столицата за строеж на детски градини. \r\n„Вече се строят детски градини в „Лозенец“, „Княжево“ и Нови Искър, „Дружба“. В това число се съдържат и детските градини, които заварихме с етернитови плоскости и конструкции, така че на нас ни се наложи да инвестираме огромни средства и в подмяната на етернитови сгради и в подмяната на пожароопасни бараки, така че това наистина е една много тежка задача, която успяваме да преодолеем“, каза още Фандъкова.", "date": "2018.12.11", "title": "Кметът на София Йорданка Фандъкова: Залагаме около 20 млн. лв. в проектобюджета за 2019 г. за цялостни реконструкции и строителство на 15 детски градини"}
{"url": "http://www.focus-news.net/news/2018/12/11/2600555/v-podkrepa-na-pchelarite-evrodeputatat-momchil-nekov-vnese-zakonodatelni-popravki-v-novata-osp-da-ima-finansova-podkrepa-za-oprashvane.html", "text": "овече подкрепа за пчеларския сектор, която да бъде финансово, подплатена в новата Обща селскостопанска политика (ОСП), иска евродепутатът Момчил Неков. Той внесе предложения за изменения в новата ОСП във връзка със сектор „Пчеларство“, съобщиха от  пресофиса на евродепутата . Неков предлага да има директно плащане на пчелно семейство за опрашване, както и да се предоставя обвързана подкрепа на пчелно семейство. \r\n„Факторите, които оказват влияние върху пчеларството са много и все повече пчелари се чувстват под пазарен и ценови натиск. Без адекватна подкрепа, секторът е застрашен и ще загубим богатството и разнообразието на пчелните продукти. Близо 80% от растителните видове отглеждани в Европа имат нужда от опрашване, затова смятам, че е съвсем естествено да има директни плащания за опрашване“, коментира Неков. \r\nВ новата ОСП да бъде включена екологична услуга „опрашване“, категорично настоява евродепутатът.  В член 4 - Определения, които трябва да бъдат формулирани в стратегическите планове по ОСП. Предложението на Неков е: „селскостопанската дейност“ се определя по начин, че да включва както производството на селскостопански продукти, изброени в приложение I към ДФЕС, включително памук и дървесни култури с кратък цикъл на ротация,  предоставяне на екологична услуга „опрашване“, така и поддържането на земеделската площ в състояние, което да я прави подходяща за паша или обработване без подготвителни действия, които са извън рамките на обичайните земеделски методи и машини;  \r\nЕвродепутатът предлага в член 28 - Схеми за климата и околната среда,  да се включи опрашването: Държавите членки подпомагат в рамките на този вид интервенция истински земеделски стопани, които се задължават да прилагат на хектари, отговарящи на условията за подпомагане, селскостопански практики, благоприятни за климата и околната среда, сред които и опрашителите.  \r\nНеков предлага в обхвата на подкрепа в новата ОСП да се включи предоставянето на обвързана подкрепа на пчелно семейство: Обвързаното с производството подпомагане на доходите може да се отпуска на следните сектори и производства или специфични видове селскостопанска дейност, които са важни по икономически, социални или екологични съображения: зърнени култури, маслодайни семена, протеинови култури, фъстъци, бобови растения, лен, коноп, ориз, черупкови плодове, картофи за нишесте, мляко и млечни продукти, семена, овче и козе месо, говеждо и телешко месо, маслиново масло, копринени буби, пчелни семейства, сух фураж, хмел, захарно цвекло, захарна тръстика и цикория, плодове и зеленчуци, дървесни култури с кратък цикъл на ротация и други нехранителни култури, с изключение на дървета, използвани за производството на продукти, които могат да заместват изкопаеми материали.  \r\nВ член 42 - Цели в сектора на плодовете и зеленчуците,  евродепутатът предлага при прилагане и насърчаване на щадящи околната среда производствени методи, също да се включи опрашването: разработване, прилагане и насърчаване на щадящи околната среда производствени методи, екологосъобразни практики за отглеждане и производствени техники, като опрашване от естествени опрашители, устойчиво използване на природните ресурси, и по-специално защита на водите, почвите, въздуха, биологичното разнообразие и други природни ресурси; тези цели са свързани със специфичните цели. \r\nСред прилагането на специфичните цели на новата ОСП, Момчил Неков предлага да се спре монокултизирането на земеделието: подпомагане за достатъчно надеждни земеделски доходи и устойчивост в целия Съюз с цел подобряване на продоволствената сигурност и произвдоство на широко разнообразие от култури; \r\nВ ЕС има около 17 милиона пчелни кошери и 600 000 пчелари, произвеждащи около 250 000 тона мед всяка година. Пчелите не само играят съществена роля в нашата околна среда, но са важни и за икономиката, и най-вече за селското стопанство. Пчелите опрашват културите и дивите растения, което помага да се поддържа биоразнообразието. 84% от растителните видове и 76% от производството на храни в Европа зависят от опрашването от пчели. В икономически параметри, това са 14,2 милиарда евро годишно. \r\n„Ако трябва с едно изречение да обобщя, моите предложения е, че настоявам за по-добра защита и финансова подкрепа на пчеларите в бъдеще“, заяви Неков.", "date": "2018.12.11", "title": "В подкрепа на пчеларите евродепутатът Момчил Неков внесе законодателни поправки в новата ОСП да има финансова подкрепа за опрашване"}
{"url": "http://www.focus-news.net/news/2018/12/11/2600557/inzh-daniel-panov-nsorb-za-posledniya-programen-period-podpisahme-1820-dogovora-za-blizo-38-mlrd-lv-po-evropeyski-proekti-i-programi.html", "text": "За последния програмен период подписахме 1820 договора за близо 3,8 млрд. лв. по европейски проекти и програми. Това каза кметът на Велико Търново и председател на Националното сдружение на общините в Република България (НСОРБ) инж. Даниел Панов по време на заключителна за 2018 г. пресконференция по повод рождения ден на Сдружението и последното за годината заседание на Управителния съвет, предаде репортер на  Агенция „Фокус“ . \r\n„Много добри неща се случиха през 2018 г., като е факт, че Българското председателство на Съвета на ЕС беше оценено на много високо ниво от Европейската комисия. В тези шест месеца имаше няколко форума, които НСОРБ трябваше да организира, и така авторитетът на Сдружението се вдигна“, каза още инж. Панов и посочи, че НСОРБ има добра чуваемост от европейските институции. \r\n„Подписахме 1820 договора за близо 3,8 млрд. лв. по европейски проекти и програми, което е доста повече от предишния програмен период. Ще продължим да се борим с въпроса за децентрализацията, който неведнъж сме коментирали с изпълнителната и законодателната власт. Защото децентрализацията не овластява местната власт. Време е да имаме и нов Закон за местни данъци и такси, а не през година да го актуализираме. УС на НСОРБ ще продължи да се бори и с подоходното облагане, защото смятаме, че то трябва да се сподели с изпълнителната власт, за да има повече средства за инфраструктура, паркове, градска среда и др.“, каза още той. \r\nИнж. Панов посочи, че до 19 юни 2019 г. НСОРБ ще организира форуми в много български общини, на които ще бъде изработена стратегия за развитието на местната власт в следващите 10 години. „В последно време всички говорим и за чистотата на въздуха и няма как да не засегнем и това, защото в един момент излезе, че общините сме виновни. Всяка една от държавните институции трябва да изпълнява своите ангажименти и правомощия и ние правим всичко, което е в нашите, за да бъде по-чист въздухът за българските граждани“, заяви той. \r\nЦветилена СИМЕОНОВА", "date": "2018.12.11", "title": "Инж. Даниел Панов, НСОРБ: За последния програмен период подписахме 1820 договора за близо 3,8 млрд. лв. по европейски проекти и програми"}
{"url": "http://www.focus-news.net/news/2018/12/11/2600552/veliko-tarnovo-izgasen-e-pozharat-v-kv-varusha-semeystvo-e-nastaneno-v-obshtinsko-zhilishte.html", "text": "Изгасен е пожарът, избухнал тази сутрин във квартал „Варуша“ във Велико Търново и обхванал четири къщи на улица „Поборническа“. Това съобщиха от пресцентъра на  Общината . Първоначалните данни сочат, че пламъците тръгват от имот, в който с години наред са струпвани непотребни вещи, гръмва и газова бутилка. Обитателят на имота вече е установен. \r\nВеднага след получаването на сигнала кметът на Велико Търново Даниел Панов разпореди на заместник-кмета проф. Георги Камарашев да координира на място операцията по гасене. Пострадали при пожара няма.  \r\nНай-сериозно засегната откъм материални щети е съседна къща. Семейството, живеещо в нея, е настанено в общинско жилище. Същата помощ е оказана на още двама жители на друг съседен и засегнат имот.  \r\nКметът Даниел Панов изказва благодарност на екипите на Регионална дирекция „Пожарна безопасност и защита на населението“ за бързата реакция и високия професионализъм.", "date": "2018.12.11", "title": "Велико Търново: Изгасен е пожарът в кв. „Варуша“, семейство е настанено в общинско жилище"}
{"url": "http://www.focus-news.net/news/2018/12/11/2600560/inzh-mariyan-nikolov-vik-smolyan-s-004-lvkub-m-se-povishava-tsenata-na-vodata-v-smolyan-ot-nachaloto-na-2019-g.html", "text": "С 0,04 лв./куб. м се повишава цената на водата в Смолян от 1 януари 2019 г. Това каза за  Радио „Фокус“ – Смолян  инж. Мариян Николов – управител на ВиК – Смолян. По думите, му, промените в цената на водата са заложени в бизнес плана, утвърден от КЕВР. „Корекцията на цената касае само инфлацията. С 4 % се увеличава цената на отвеждането на отпадните води, а с 2,3 % се намаля пречистването. Комплексната цена на водата в Смолян от 2019 г. ще бъде 2,38 лв. на кубик. В момента цената на водата в Смолян е 2,34 лв./куб. м. Увеличението ще е с 4 стотинки и влиза в сила от 1 януари 2019 г.“, поясни инж. Николов. \r\nТой допълни, че в началото на зимния сезон засега няма сериозни проблеми във ВиК-мрежата в област Смолян, като през годината от дружеството са се постарали да отстранят проблемите, където е имало такива. „Всяка година около 20-25 км водопроводна мрежа в област Смолян се подновява от водоснабдителното дружество, тъй като голяма част от нея е много остаряла. Общините също подменят част от водопроводната мрежа в региона с проекти по Програмата за развитие на селските райони“, посочи инж. Николов. Той уточни, че през есента в цялата област водоемите са почистени и дезинфекцирани и са подготвени за зимата. Където е нужно на водопроводите на открито е поставена изолация, за да се подготви мрежата за зимния период, каза още инж. Николов. \r\nНели ГЕРГЬОВСКА", "date": "2018.12.11", "title": "Инж. Мариян Николов, ВиК – Смолян: С 0,04 лв./куб. м се повишава цената на водата в Смолян от началото на  2019 г."}
{"url": "http://www.focus-news.net/news/2018/12/11/2600558/blagoevgrad-initsiativata-otselyavane-s-kauza-pirin-shte-se-provede-v-podkrepa-na-potrebitelite-na-zashtitenite-zhilishta-v-grad-bansko.html", "text": "Цветан Найденов, Светослав Атанасов и Костадин Коюв са трима млади ентусиасти, обединени от инициативата “Оцеляване с кауза – Пирин”. Това съобщиха от пресцентъра на  Община Банско . В подкрепа на потребителите на защитените жилища в град Банско, те имат за цел да покажат може ли да се оцелее без вода и храна на минусови температури в Пирин. В поредица от пет епизода „оцеляващият” Цветан Найденов трябва да пресече Пирин и да достигне до “Защитени жилища 1 и 2” в град Банско, само с: дрехите на гърба си; нож; ферородна запалка; снимачна техника; раница с провизиите за защитените жилища; без вода; без храна. \r\nВъв всеки епизод ще бъдат показвани използваните от него техники за оцеляване, природните забележителности през които минава и информация за учреждението, до което трябва да достигне и да “достави провизиите”. А провизиите всъщност са зимна екипировка за хората с увреждания, дарени от добри хора. \r\nЦелият проект ще бъде заснет за 26 часа, като се има предвид, че пренощуването на “оцеляващият” ще бъде на открито в природата. Основни партньори са община Банско и Организацията на българските скаути, пълноправен член на Световната организация на скаутското движение.", "date": "2018.12.11", "title": "Благоевград: Инициативата “Оцеляване с кауза – Пирин” ще се проведе в подкрепа на потребителите на защитените жилища в град Банско"}
{"url": "http://www.focus-news.net/news/2018/12/11/2600559/haskovo-predstaven-be-kalendarat-na-obshtinata-za-2019-godina.html", "text": "Календарът на Община Хасково за 2019 година бе представен със специална изложба в  Регионален исторически музей - Хасково. Това съобщиха от пресцентъра на  Общината . Кметът Добри Беливанов благодари на авторката на фотографиите Ралица Димитрова. Тя е студентка и е на 19 години.  \r\n„За поредна година се доверяваме на младите хора на Хасково за изработката на снимките за календара и за поредна година се убеждавам, че това е правилно решение.  Във фотографиите виждате миналото и настоящето на Хасково. Там са деца и млади хора в прекрасни народни носии на фона на изключително красивите възрожденски къщи и зали на нашия музей.  От фотографиите струи надежда  и оптимизъм“, заяви кметът. Той изрази надежда, че тези млади  хора ще останат в Хасково. От своя страна фотографката Ралица Димитрова благодари за доверието и съдействието за реализацията на фотосите и изложбата. \r\nИзложбата с фотографии от календара предизвика интереса на множество граждани.", "date": "2018.12.11", "title": "Хасково: Представен бе календарът на Общината за 2019 година"}
{"url": "http://www.focus-news.net/news/2018/12/11/2600562/plamen-georgiev-kpkonpi-deloto-sreshtu-hristo-biserov-za-otnemane-na-imushtestvo-za-pochti-2-mln-lv-e-prekrateno-zaradi-talkuvatelnoto-reshenie-na-vks.html", "text": "Делото срещу Христо Бисеров за отнемане на имущество за почти 2 млн. лв. е прекратено във връзка с тълкувателното решение на ВКС. Това каза за  Агенция „Фокус“  председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев във връзка с тълкувателното решение на ВКС от миналата седмица, според което при спряло наказателно производство не може да се отнема имущество. \r\n„За съжаление, ефектът ще е доста по-голям. Направихме анализ, според който дела за над 21 млн. лв. ще бъдат прекратени, поради това, че са прекратени наказателните такива или са оправдани лицата в наказателното производство. Искам да подчертая, че за всички тези повече от 21 млн. лв. не сме установили законни източници. Тоест, това са незаконни пари и искаме отнемането им“, коментира Георгиев и уточни, че именно това е бил смисълът и философията на закона, когато не успее по една или друга причина наказателното производство. „В много случаи то има доста трудни процедури за събиране на доказателствата и ако не успее да се докаже виновността на едно лице - да му се отнеме незаконно придобитото имущество, за което няма никакви доказателства от къде има тези средства“, обясни Георгиев.  \r\nТой посочи, че с тълкувателното решение на съда, отново се е върнало старото положение, при което наказателното производство е водещо и при прекратяване на наказателното дело, КПКОНПИ трябва да прекрати своето производство. „Първото дело беше на Христо Бисеров, предстоят още 19 дела за повече от 21 млн. лв. да бъдат прекратени“, допълни той.  \r\nЛюба АЛЕКСИЕВА", "date": "2018.12.11", "title": "Пламен Георгиев, КПКОНПИ: Делото срещу Христо Бисеров за отнемане на имущество за почти 2 млн. лв. е прекратено заради тълкувателното решение на ВКС"}
{"url": "http://www.focus-news.net/news/2018/12/11/2600564/plovdiv-verizhna-katastrofa-zatrudnyava-dvizhenieto-na-okolovrastniya-pat-edin-chovek-e-leko-postradal.html", "text": "Верижна катастрофа затруднява движението на околовръстния път на Пловдив, съобщи за  Радио „Фокус“-Пловдив  говорителят на ОДМВР. Пътният инцидент е станал около 11.00 часа на околовръстния път, между бул. „Пещерско шосе“ и 6-ти км. По първоначални данни товарен автомобил не спазил дистанция и блъснал отзад лек автомобил „Опел“, който ударил товарен автомобил през него. Леко пострадал е шофьорът на лекия автомобил. Образувала се е голяма колона от автомобили. Водачите са тествани за алкохол, като резултатите са отрицателни. \r\nМария РУСЕВА", "date": "2018.12.11", "title": "Пловдив: Верижна катастрофа затруднява движението на околовръстния път, един човек е леко пострадал"}
{"url": "http://www.focus-news.net/news/2018/12/11/2600563/veliko-tarnovo-koledna-izlozhba-bazar-shte-bade-otkrita-v-svishtov.html", "text": "Коледна изложба – базар на художници от града ще бъде открита откриват в Свищов. Събитието е част от празничната програма на Общината, която започна още в началото на месеца, съобщи за  Радио „Фокус“ – Велико Търново  Росен Маринов, директор на Дирекция „Култура и културно наследство“. Експозицията ще бъде подредена в художествената галерия „Николай Павлович“, а откриването започва в 17.00 часа. „В 18.30 часа, пък, на голяма сцена в Читалището ПК „ФЕРИ АРТ“ представя „Операцията“ от Иво Сиромахов. Постановката е Борис Панкин, а участие в нея взимат Орлин Горанов, Миглена Стоева, Тони Минасян и Мариан Бачев. Билетите се продават на касата на читалището“, обясни още Росен Маринов. На следващия ден – 12 декември /сряда/ отново в Първо българско народно читалище „Еленка и Кирил Д. Аврамови“ ще се проведе концерт в памет на Стефка Филипова с участието на нейни възпитаници. Той е озаглавен „Четири годишни времена“. В края на седмицата предстои и поздрав за най-малките жители на града – представление на Държавен куклен театър – Търговище, за децата от детските градини и първи клас. Постановките ще се играят в петък в часовете 09.30, 10.30 и 11.30 часа. \r\nЛуиза ТРАНЧЕВА", "date": "2018.12.11", "title": "Велико Търново: Коледна изложба – базар ще бъде открита в Свищов"}
{"url": "http://www.focus-news.net/news/2018/12/11/2600565/pregled-na-mezhdunarodnite-novini-do-13-chasa-agentsiya-fokus.html", "text": "Турция започва втори сондаж за търсене на газ в Източното Средиземноморие, съобщава турският вестник  Daily Sabah . \r\nПрез октомври Анкара изпрати сондажния кораб „Фатих“, за да проучи крайбрежието на Турция като контрамерка на планираните сондажи от страна на Кипър, като заплаши чуждестранните енергийни компании, извършващи проучвания в изключителната икономическа зона на Кипър. \r\nСпоред вестника вторият сондажен кораб, закупен от Турция, се очаква да пристигне в средиземноморски води до края на януари 2019 г., съобщи турският енергиен министър Фатих Донмез. \r\nДонмез изтъкна продължаващите усилия на Турция в проучването на запасите от въглеводороди на сушата и в нейните териториални води като част от националната енергийна и минна политика, която има за цел да гарантира, че Турция ще посрещне енергийните си нужди от собствени източници. \r\n\"Очакваме вторият сондажен съд да пристигне в Средиземно море до края на януари (2019). С този кораб ще продължим нашите сондажни дейности както в Средиземно море, така и в Черно море \", каза той. \r\nМинистърът не посочи името на кораба или пристанището, от което се очаква да пристигне. Той каза, че двата сеизмични кораби на Турция „Барбарос Хайретин Паша“ и „МТА Оруч Рейс“, продължават да извършват сеизмични проучвания съответно в Черно море и Средиземно море. \r\nДонмез каза, че Турция е започнала първото си дълбоководно сондиране в района на Анталия на брега на Средиземно море на 30 октомври с Фатих. В допълнение към дълбоководното сондиране при  Анталия, Министерството даде началото на плитки сондажи в района на Мерсин в Средиземно море на 26 ноември. \r\n\"Дейностите за сондиране продължават и в плитки води край Мерсин (в южна Турция). Ще продължим да проучваме (резервите на нефт и газ) в този регион \", добави министърът. \r\nТурският министър повтори, че без съгласието на Турция не може да се реализира никой енергиен проект в региона, като добави, че трансанадолският тръбопровод за природен газ (ТАНАП) и газопроводът „Турски поток“ превърнаха Турция в ключова страна за сигурността на енергийните доставки в Европа. \r\n*** Най-малко четирима членове на афганистанските разузнавателни служби бяха убити при експлозия във вторник близо до Кабул, предава  TACC , като се позовава на местни медии. \r\nНападението е извършено в окръг Пагман на столичната провинция. При експлозията са ранени още шест души. \r\nСпоред предварителните данни кола, пълна с експлозиви се е врязала във военен конвой, управлявана от терорист. \r\nНикоя групировка засега не е поела отговорност за инцидента. \r\n*** Министърът на местното самоуправление на Македония Сухейл Фазлиу е обвинен за злоупотреби с бюджетни средства в размер на  2,2 милиона денара (70 хиляди лева), пише македонското електронно издание  “Фактор“ \r\nОсвен Фазлиу са обвинени още трима отговорни служители за нарушения по Програмата за трансгранично сътрудничество между Македония и България. \r\nМежду 2015 г. и 2017 г. те са действали недобросъвестно със средствата по Програмата, предназначени за техническа помощ за трансгранично сътрудничество с България, като двама от служителите, вече са били наети от Министерството на местното самоуправление, но са им изплатени средства като консултанти, наети от Агенцията за младежка заетост. \r\n*** Международният валутен фонд (МВФ) отправи искане към Испания да следи цените на недвижимите имоти, поради възхода на пазара на имоти след години на криза, пише англоезичноото електронно издание на испанския вестник  El Pais . \r\n След като анализира статистическите данни от края на 2017 г., Фондът  е открила ранни признаци на \"леко надценяване\", въпреки че подчерта, че все още не е налице нов балон на цените на жилищата в Испания. \r\n\"Въпреки че досега няма ясни доказателства за общата надценка на цените на жилищата, важно е, че Банката на Испания разполага с изчерпателен набор от инструменти, за да може да действа своевременно, ако се появят несъответствия\", казва МВФ в годишния си доклад за Испания. \r\n\"Цените на жилищата са се увеличили през последните години, макар и от ниско ниво и без признаци за бум на строителството. Въпреки че все още няма ясни доказателства за значително отклонение на цените, властите трябва да бъдат бдителни. Наборът от инструменти на макроравнище трябва да бъде разширен, за да се справи с потенциалните рискове за финансовата стабилност \", пишат анализаторите в приложение на доклада, озаглавено \"Развитие на жилищния пазар: причина за загриженост \". \r\nМВФ смята, че цените на жилищата са се увеличили с около 15% между 2014 и 2017 г., но продажбите се поддържат от съществуващия жилищен фонд, а не от нови жилища. Друга промяна от дните преди кризата е, че процентът на собственост върху имота е спаднал от 80% на 77%, тъй като хората все повече се насочват към пазара на наемите. \r\n*** Иранските въоръжени сили потвърдиха, че са извършили нов тест на балистична ракета, съобщават иранските власти, цитирани от  TACC .  \r\n\"Извършваме изпитания за ракети. Последнят ни опит беше важен\", каза бригаден генерал Амир Али Хаджизаде. Според него Иран ежегодно провежда около 40-50 изпитания на своите ракети. Той отбеляза също така, че \"реакцията на американските власти (на  опитите с  ирански ракети) показва, че тази тема е много важна за тях\", отбеляза генералът, цитиран от агенцията. \r\nНа 1 декември държавният секретар на САЩ Майкъл Помпео обяви, че Техеран е извършил тест на балистична ракета със среден обсег, в противоречие с Резолюция 2231 на Съвета за сигурност на ООН. Консултациите по този въпрос бяха инициирани от Франция и Великобритания. Членовете на Съвета за сигурност на ООН не постигнаха съгласие дали последните тестове на ракети  в Иран  са в нарушение на Резолюция 2231 на Съвета за сигурност, приета в подкрепа на Съвместния всеобхватен план за действие относно иранската ядрена програма. Постоянните представители на тези държави заявиха, че смятат, че иранските ракети не са пряко нарушение, а \"несъответствие\" на резолюцията. \r\n*** Премиерът на Косово Рамуш Харадинай обяви въвеждането на допълнителни мерки срещу Сърбия, пише македонското електронно издание  “Фактор“ . \r\nКосовският министър на търговията и промишлеността Ендрит Шала твърди, че митата на продуктите от Сърбия и Босна и Херцеговина биха могли да бъдат допълнително увеличени над сто процента, и че те биха могли да станат и хиляда процента,  предават белградски медии, цитирани от изданието. \r\n„Сърбия и Босна и Херцеговина трябва да признаят Косово като независима и суверенна държава, ако искат да си сътрудничат с нас \", каза Шала. \r\nПремиерът Рамуш Харадинай, обяви въвеждането на допълнителни мерки срещу Сърбия, които ще бъдат обсъдени на днешното заседание на правителството. \r\n*** Великобритания търси \"правно обвързващи\" уверения от лидерите на ЕС, че няма да бъде задържана неограничено в общия митнически съюз заради предпазната клауза за Северна Ирландия, предава  AFP . \r\nМартин Каланън, младши министър в Отдела за напускане на Европейския съюз, говори по тази тема при пристигането си в Брюксел, след като министър-председателят Тереза Мей обиколи столиците на ЕС в опит да спаси споразумението. \r\nВ понеделник Мей отложи гласуването в британския парламент на Споразумението за напускане на ЕС, което тя договори с лидерите на Съюза миналия месец и сега търси нови гаранции за предпазната клауза за границата между Северна Ирландия и Република Ирландия. \r\nЛидерите на ЕС многократно предупреждават, че Споразумението не може да бъде \"предоговорено\", но председателя  на  Европейската комисия Жан-Клод Юнкер заяви, че може да има \"по-нататъшно изясняване и по-нататъшни тълкувания\". \r\nНо това може би не е достатъчно за Лондон. Каланан, който пристигна в Европейския съвет за разговори в областта на външната политика с колегите си, заяви, че Мей се стреми към обвързващо обещание, че предпазният механизъм няма да действа неопределено време.", "date": "2018.12.11", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/12/11/2600561/afp-velikobritaniya-tarsi-pravni-garantsii-che-nyama-da-ostane-vechno-obvarzana-s-es.html", "text": "Великобритания търси \"правно обвързващи\" уверения от лидерите на ЕС, че няма да бъде задържана неограничено в общия митнически съюз заради предпазната клауза за Северна Ирландия, предава  AFP . \r\nМартин Каланън, младши министър в Отдела за напускане на Европейския съюз, говори по тази тема при пристигането си в Брюксел, след като министър-председателят Тереза Мей обиколи столиците на ЕС в опит да спаси споразумението. \r\nВ понеделник Мей отложи гласуването в британския парламент на Споразумението за напускане на ЕС, което тя договори с лидерите на Съюза миналия месец и сега търси нови гаранции за предпазната клауза за границата между Северна Ирландия и Република Ирландия. \r\nЛидерите на ЕС многократно предупреждават, че Споразумението не може да бъде \"предоговорено\", но председателя  на  Европейската комисия Жан-Клод Юнкер заяви, че може да има \"по-нататъшно изясняване и по-нататъшни тълкувания\". \r\nНо това може би не е достатъчно за Лондон. Каланан, който пристигна в Европейския съвет за разговори в областта на външната политика с колегите си, заяви, че Мей се стреми към обвързващо обещание, че предпазният механизъм няма да действа неопределено време.  Юлиян Марков", "date": "2018.12.11", "title": "AFP: Великобритания търси „правни гаранции“, че няма да остане „вечно обвързана с ЕС“"}
{"url": "http://www.focus-news.net/news/2018/12/11/2600553/inzh-iliyan-terziev-ksb-atakite-sreshtu-nas-ne-spirat-mnogo-e-veroyatno-da-se-tseli-predostavyane-na-balgarskiya-stroitelen-sektor-na-chuzhdi-firmi.html", "text": "Атаките срещу нас не спират. Това каза на пресконференция председателят на УС на Камарата на строителите в България (КСБ) инж. Илиян Терзиев, предаде репортер на  Агенция „Фокус“.   \r\nИнж. Терзиев припомни, че на 16 октомври Камарата излезе с декларация, която бе изпратена до президента, министър-председателя, председателя на Народното събрание и парламентарно представените партии. „В нея изразихме нашето безпокойство от атаките срещу бранша и обвиненията за високи цени, безобразно качество на изпълнението, корупционни практики и отклоняване на средства. Тези обвинения се отправят публично и от представители на политически сили, без да са подкрепени от никакви доказателства и се отразяват тежко на авторитета на бранша“, подчерта инж. Терзиев. „В нашата декларация ние категорично заявихме, че не искаме да бъдем използвани за политически цели и предизборна агитация. Поискахме и проведохме срещи с парламентарно представените сили и председателя на Народното събрание. На тях поставихме нашите проблеми и предложения за подобряване на законодателството на строително-инвестиционния процес и получихме обещание за подкрепа“, обясни той. „За съжаление, атаките срещу бранша не спряха, напротив - продължава засиленото натрапване в общественото пространство на невярна и подвеждаща информация, уронваща престижа на българските компании и достойнството на българския строител“, заяви инж. Терзиев. По думите му ситуацията, в която е поставен строителния бранш в момента, е безпрецедентна. „Подобно унищожително отношение към нашата професия до сега никой не си е позволявал. Притеснени сме, че това едва ли е случайно. Много е вероятно целта на тези атаки е да бъдат дискредитирани или дори ликвидирани български компании преди предстоящия старт на големите проекти по европейски програми и по този начин да бъде предоставен на чужди компании българския строителен сектор“, коментира инж. Терзиев. „Обезпокоени сме от безотговорното говорене“, допълни той, като посочи, че то граничи с национално предателство, което може да доведе до спирането на еврофондовете в България, които осигуряват 80% от заетостта в строителния сектор.  \r\nВесела АЛЕКСАНДРОВА", "date": "2018.12.11", "title": "Инж. Илиян Терзиев, КСБ: Атаките срещу нас не спират - много е вероятно да се цели предоставяне на българския строителен сектор на чужди фирми"}
{"url": "http://www.focus-news.net/news/2018/12/11/2600566/burgas-visokotehnologichno-onlayn-sastezanie-shte-se-provede-na-15-dekemvri-v-profesionalnata-gimnaziya-po-kompyutarno-programirane-i-inovatsii.html", "text": "Професионалната гимназия по компютърно програмиране и иновации в Бургас отправя ново и интересно предизвикателство към всички ученици, които се занимават с решаване на логически и математически задачи чрез създаване на алгоритми. Високотехнологичното онлайн състезание „Digi Math“ ще се проведе на 15 декември, събота, в сградата на ПГКПИ в ж.к. „Меден рудник“, съобщиха от пресцентъра на  Общината . „Digi Math“ е събирателно понятие за алгоритми и математически модели, използвани в създаването на най-новите технологии, позволяващи реализирането на сложни реални технологични проекти, които са използвани в света на програмирането и технологиите. Дигиталната математика разкрива нови възможности за развитие както на теоретичната математика, така и на приложната. Състезанието е насочено към учениците, желаещи да проверят знанията си в света на дигиталните науки, решавайки логически задачи; да конструират математически решения, реализиращи алгоритми от света на технологиите. „Digi Math“ се организира от Професионална гимназия по компютърно програмиране и иновации със съдействието на Община Бургас и компания „DEVA Broadcast“, която е спонсор на гимназията в сферата на роботиката и ще осигури награди на учениците, постигнали най-високи резултати в иновативнoто състезание. Състезанието ще се проведе в два модула, всеки от които с продължителност по 1 час. Максималния брой точки от двата модула на състезанието е 100. Участниците ще работят на лаптоп или компютър, осигурен от гимназията. Специална комисия ще оценява решенията на задачите, а награждаването ще се състои на 16 декември, неделя. Участието в състезанието е напълно безплатно, като единственото условие е предварителна регистрация и попълване на онлайн формуляр на официалния сайт на състезанието: digimath.codingburgas.org. Крайният срок за записване за „Digi Math“ е до 14 декември, петък.", "date": "2018.12.11", "title": "Бургас: Високотехнологично онлайн състезание ще се проведе на 15 декември в Професионалната гимназия по компютърно програмиране и иновации"}
{"url": "http://www.focus-news.net/news/2018/12/11/2600567/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването  „Часът на Карлово”  на  Радио „Фокус” - Пловдив  ще разберем какво е настроението в Карловска община преди Коледните и Новогодишни празници, как се подготвят там и какви са очакванията за предстоящата година. Ще говорим със зам.-кмета на Карлово Антон Минев, с кмета на Клисура Генка Тодорова и с кмета на Калофер Румен Стоянов. \r\nЩе ви разкажем още и сензацията от тези дни – историци откриха нова, не показвана досега снимка на Васил Левски. Тя е била открита в архив в Истанбул. За това ще ни разкаже директорът на Националния музей „Васил Левски” в Карлово Дора Чаушева. Предаването   се излъчва всеки вторник, от 15.00 до 16.00 часа. Водещ е Цветана Тончева.", "date": "2018.12.11", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/12/11/2600569/burgas-biznes-inkubatorat-podaryava-bezplatni-obuchitelni-kursove-za-koleda.html", "text": "Бизнес инкубаторът в Бургас организира безплатен курс по предприемачество, съобщиха от пресцентъра на  Общината  и посочиха също, че това е една прекрасна коледна възможност за всеки, който иска да започне собствен бизнес, но иска да навлезе в това начинание подготвен и с добър набор от знания. Обучението дава възможност на всеки да надгради своето развитие в сферата на предприемачеството.  \r\nИнформационният ден ще се проведе от 18.00 часа на 17 декември 2018 г. в сградата на Бизнес инкубатор – Бургас. Там ще бъдат представени новата инициатива, безплатният курс по предприемачество и всички подробности за курса – продължителност, дати на провеждане и допустимост на участниците. Събитието е безплатно.  Записване - на тел.: 0879017665 или на e-mail: incubatorbs@abv.bg  Повече подробности са публикувани  .", "date": "2018.12.11", "title": "Бургас: Бизнес инкубаторът подарява безплатни обучителни курсове за Коледа"}
{"url": "http://www.focus-news.net/news/2018/12/11/2600568/plamen-georgiev-kpkonpi-talkuvatelnoto-reshenie-na-vks-blokira-rabotata-po-grazhdanskata-konfiskatsiya-ako-darzhavata-ne-reagira-dela-za-3-mlrd-lv-shte-otidat-vav-frizera.html", "text": "Тълкувателното решение на ВКС блокира работата по гражданската конфискация, ако държавата не реагира, дела за 3 млрд. лв. ще отидат във „фризера“. Това каза за  Агенция „Фокус“  председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев във връзка с тълкувателното решение на ВКС от миналата седмица, според което при спряло наказателно производство не може да се отнема имущество. „За мен тук е моментът държавата да реагира, защото ако тя не защити гражданската конфискация, всъщност дела за близо 3 млрд. лв., ще отидат във „фризера“. Това са 3 млрд. с недоказан произход и ако законодателят не предприеме спешни законодателни промени, има огромна вероятност тези пари да бъдат загубени. Дай Боже, държавата да застане зад нас, защото в поредица от мониторингови доклади именно дейността по отнемане на незаконно придобито имущество беше една от дейностите, които бяха силно оценени като ефективна мярка за борба с корупцията и организираната престъпност“, заяви Георгиев. Той подчерта, че ако страната ни иска все така да са положителни оценките, сега е моментът цялата държава да застане зад КПКОНПИ и да ги подкрепи със законодателни промени, които да възстановят гражданската конфискация у нас. \r\n„Имаме много други ангажименти във връзка с конфликт на интереси, с превенция на корупцията, разследване на корупционни престъпления. Но гражданската конфискация, която има в много малко държави и която беше изключително положително оценена от цяла Европа, сега с това решение се блокира“, каза още Пламен Георгиев. \r\nЛюба АЛЕКСИЕВА", "date": "2018.12.11", "title": "Пламен Георгиев, КПКОНПИ: Тълкувателното решение на ВКС блокира работата по гражданската конфискация - ако държавата не реагира, дела за 3 млрд. лв. ще отидат във „фризера“"}
{"url": "http://www.focus-news.net/news/2018/12/11/2600571/predsedatelyat-na-pg-na-gerb-tsvetan-tsvetanov-provede-rabotna-sreshta-s-ministara-na-vatreshnite-raboti-i-zam-ministar-predsedatel-na-ungariya-shandor-pinter.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с министъра на вътрешните работи и зам. министър-председател на Унгария Шандор Пинтер. Това съобщиха от пресцентъра на  ПП ГЕРБ . Двамата си припомниха моменти от общите си участия в Съвета на вътрешните министри на ЕС, когато се поставя началото на професионалното им партньорство, а впоследствие и лично приятелство.  \r\nШандор Питнер поздрави Цветанов за избора му с пълен консенсус на всички национални делегации и ЕП за представител в Управителния съвет на Европол на Съвместната група за парламентарен контрол над агенцията (СГПК). На свой ред Цветанов благодари за подкрепата от страна на унгарските депутати за приемането на Процедурния правилник на СГПК на срещата в София на 18-19 март тази година. \"Унгария бе една от деветте държави с резерви към текста на процедурните правила по време на Естонското председателство. Затова чрез Вас още веднъж искам сърдечно да благодаря на колегите за конструктивния подход и подкрепа, благодарение на които успяхме да постигнем това историческо решение по време на нашето председателство,\" заяви Цветанов. \r\nДвамата обсъдиха миграционната политика и тенденции в управлението на миграционните потоци с оглед сигурността на ЕС. Пинтер изрази висока оценка за работата на България по успешната и ефективна охрана на външната граница на ЕС. В тази връзка бе подчертано, че Унгария винаги е подкрепяла присъединяването на България към Шенгенското пространство още от 2011 г. по време на Унгарското председателство на Съвета на ЕС. „Унгария е изразявала тази подкрепа и по време на всяка среща на Залцбургския форум, която е засягала темата“, отбеляза Пинтер.  „Днес се очаква ЕП отново да потвърди подкрепата си за приемането на България и Румъния в Шенген“, добави Цветанов.  \r\nПредседателят на ПГ на ГЕРБ и Пинтер се обединиха около значението на гарантирането на европейска перспектива за Западните Балкани за колективната сигурност на Европа и региона. Съвместна висока оценка бе дадена за работата на SELEC центъра в Букурещ, като бяха обсъдени общи идеи за взаимна подкрепа по конкретни политики и кадрови решения, свързани с работата на тази регионална организация за сътрудничество и координация на полицейските и митнически структури в Югоизточна Европа.  \r\nОтличното сътрудничество между вътрешните министерства и правоприлагащите органи на България и Унгария, бяха също отбелязани в рамките на разговора. Пинтер подчерта, че с министър Маринов, както и с бившия министър Радев, диалогът и съвместната работа винаги са били на отлично ниво. Цветанов и Пинтер подчертаха и отличното сътрудничество по редица секторни политики между правителствата на двете държави, което се случва благодарение и на изграденото лично доверие между премиерите Борисов и Орбан.", "date": "2018.12.11", "title": "Председателят на ПГ на ГЕРБ Цветан Цветанов проведе работна среща с министъра на вътрешните работи и зам. министър-председател на Унгария Шандор Пинтер"}
{"url": "http://www.focus-news.net/news/2018/12/11/2600541/faktor-makedoniya-mitata-za-vnos-na-srabski-stoki-v-kosovo-mozhe-da-dostignat-i-hilyada-protsenta.html", "text": "Премиерът на Косово Рамуш Харадинай обяви въвеждането на допълнителни мерки срещу Сърбия, пише македонското електронно издание  “Фактор“ . \r\nКосовският министър на търговията и промишлеността Ендрит Шала твърди, че митата на продуктите от Сърбия и Босна и Херцеговина биха могли да бъдат допълнително увеличени над сто процента, и че те биха могли да станат и хиляда процента,  предават белградски медии, цитирани от изданието. \r\n„Сърбия и Босна и Херцеговина трябва да признаят Косово като независима и суверенна държава, ако искат да си сътрудничат с нас \", каза Шала. \r\nПремиерът Рамуш Харадинай, обяви въвеждането на допълнителни мерки срещу Сърбия, които ще бъдат обсъдени на днешното заседание на правителството.  Юлиян Марков", "date": "2018.12.11", "title": "„Фактор“ (Македония): Митата за внос на сръбски стоки в Косово може да достигнат и хиляда процента"}
{"url": "http://www.focus-news.net/news/2018/12/11/2600570/afp-palestinets-e-zastrelyan-ot-izraelskite-sili-na-zapadniya-bryag.html", "text": "Палестинец беше застрелян от израелските сили във вторник близо до град Хеброн в южната част на окупирания Западния бряг, съобщиха палестински официални лица, цитирани от  AFP . \r\nПалестинската официална информационна агенция Wafa идентифицира убития като Омар Авад, 27-годишен, и каза, че е бил застрелян от израелски войски близо до Хеброн. \r\nМинистерството на здравеопазването потвърди, че Авад е починал, след като бил закаран в болница. \r\nИзраелската полиция съобщи, че един човек е бил застрелян, след като колата му \"се е движила срещу израелски войници \" на контролно-пропускателен пункт. \r\n\"Стреляно е в посока на превозното средство,като израелски военни не са пострадали\", каза говорителят на Израелската армия  Мики Розенфелд, като добави, че инцидентът е обект на разследване. \r\nПолицията заяви по-късно, че израелските военни са се приближили до селището Адад Идна, за да предприемат действия срещу незаконно топене на мед.  Юлиян Марков", "date": "2018.12.11", "title": "AFP: Палестинец е застрелян от израелските сили на Западния бряг"}
{"url": "http://www.focus-news.net/news/2018/12/11/2600573/sofiya-chetirima-dushi-sa-zadarzhani-za-nanesen-poboy-na-43-godishen-mazh-v-selo-buchin-prohod.html", "text": "Четирима души в са задържани в ареста на Районно управление на МВР - Костинброд за нанесен побой. Това съобщиха от пресцентъра на  ОДМВР - София . Около 23.50 часа на 7 декември на тел. 112 било съобщено за възникнало сбиване в заведение в село Бучин проход, в резултат на което е пострадал 43-годишен мъж. Незабавно след получаването на сигнала служители на РУ- Костинброд предприели бързи издирвателни действия, в хода на които разкрили и задържали извършителите- четирима мъже на възраст 20-24 години. Пострадалият е настанен за лечение в болнично заведение с разкъсна рана на окото и загуба на вътреочни тъкани. Пълното документиране на инцидента продължава в рамките на образуваното по случая досъдебно производство.", "date": "2018.12.11", "title": "София: Четирима души са задържани за нанесен побой на 43-годишен мъж в село Бучин проход"}
{"url": "http://www.focus-news.net/news/2018/12/11/2600556/nova-makedoniya-makedoniya-cherveni-linii-na-darzhavnoto-dostoynstvo.html", "text": "Под това заглавие македонският вестник вестник  “Нова Македония“   публикува статията на Йован Йордановски , представена  без редакционни промени, като изказаните мнения и заявените позиции са на автора на публикацията и Агенция „Фокус“ не носи отговорност за тях. \r\nЕто и самата статия:  \r\nС интерес следя събитията, които се случват в отношенията между Република Македония (бъдеща Северна Македония) и България и Гърция. Безспорно е, че македонското правителство, водено от Зоран Заев, отдели голямо внимание и положи големи усилия тези исторически наследени отношения да се подобрят, макар и за македонска сметка. Политиката на Заев единодушно подкрепят албанците в Македония, които са наясно с ползите, които те имат от сътрудничеството с СДСМ и чрез промяната на името на държавата в Република Северна Македония. \r\nНо това е друга тема. Тук искам да разгледам последните изявления на Красимир Каракачанов, българският министър на отбраната и председател на българското ВМРО, който и след подписаното споразумение за приятелство и добросъседство разпространява негативна енергия на Балканите, заявявайки, че не съществуват македонски народ и македонски език, и че македонците са българи, а езикът им е български диалект. За съжаление, от българска страна все още няма индикации дали изявленията на Каракачанов са официална държавна позиция или по-скоро са лично мнение. \r\nМакедонското (бъдещото северномакедонско) правителство и македонското външно министерство очевидно се стараят да не доливат масло в огъня, българските изяви получават и отговор с дипломатически език \", спокойно и отмерено. Но точно затова не става ясно дали това означава, че просто целта е да се вдига много шум, или е някакво мълчаливо съгласие, което води или ще доведе до вреди за Македония. Няма съмнение, че натискът от България и Гърция няма да бъде намален в бъдеще. Напротив, вярвам, че провокациите, указанията и изнудването към Македония ще се увеличат по открит или прикрит начин. \r\nВ сегашната реална глобална ситуация е сигурно, че македонската страна не е в състояние да определя червени линии като Гърция и България, но е длъжна да защитава своята история и да покаже своето съвременно държавотворно достойнство.  Юлиян Марков", "date": "2018.12.11", "title": "„Нова Македония“ (Македония): Червени линии на държавното достойнство"}
{"url": "http://www.focus-news.net/news/2018/12/11/2600575/kmetat-na-sofiya-yordanka-fandakova-sledvashtata-godina-predstoi-da-zavarshim-tsyalostnata-modernizatsiya-na-26-uchilishta-i-detski-gradini.html", "text": "Следващата година предстои да завършим цялостната модернизация на 26 училища и детски градини в западните и северните райони на града, заедно с Френската гимназия, която се намира в центъра на града. Това каза пред журналисти кметът на Столична община Йорданка Фандъкова по време на откриването на нова сграда на 76-та детска градина „Сърничка“ в ж. к. „Младост“ 4, предаде репортер на  Агенция „Фокус“ . „Това са районите „Връбница“, „Надежда“, „Илинден“, „Красна поляна“. Продължаваме и с тази задача, която също е много важна. Модернизацията се финансира по ОП Региони в растеж със съфинансиране от общинския бюджет“, каза още Фандъкова.", "date": "2018.12.11", "title": "Кметът на София Йорданка Фандъкова: Следващата година предстои да завършим цялостната модернизация на 26 училища и детски градини"}
{"url": "http://www.focus-news.net/news/2018/12/11/2600572/sport-izteglen-be-zhrebiyat-za-kvalifikatsiite-za-evropeyskoto-parvenstvo-za-mladezhi-prez-2021-godina.html", "text": "Футбол: Младежкият национален отбор на България попадна в Група 5 на квалификациите за предстоящото 23-то Европейско първенство за младежи. \r\nЖребият в Нион отреди българският отбор да бъде в една група с връстниците си от Сърбия, Полша, Русия, Латвия и Естония. \r\nДвубоите във всяка една от деветте предварителни групи ще се състоят между март 2019 година и октомври 2020 година, като окончателната програма ще стане ясна по-късно днес след консултациите между представители на всеки един от отборите.  \r\nФиналите на Евро 2021 за първи път ще се състоят в две държави - Унгария и Словения, които се класират за първенството по право като домакини.", "date": "2018.12.11", "title": "Спорт: Изтеглен бе жребият за квалификациите за Европейското първенство за младежи през 2021 година"}
{"url": "http://www.focus-news.net/news/2018/12/11/2600580/plovdiv-27-godishen-mazh-e-bil-zadarzhan-za-krazhba-i-pritezhanie-na-15-buchki-amfetamin.html", "text": "Извършител на взломна домова кражба е задържан след бързи и професионални действия от служителите на реда в Пловдив. Това съобщиха от пресцентъра на  МВР . След 03.20 часа вчера патрул на Второ Районно управление на МВР - Пловдив е реагирал незабавно на сигнал от тел. 112. 75-годишна жена разказала, че от апартамента й на първия етаж  е откраднато портмоне с около 100 лева, след разбиване врата на терасата. В хода на предприетите заградителни действия минути по-късно в районното управление бил отведен 27-годишен мъж от град Средец. При обиск от него били иззети 15 бучки с неправилна форма, реагирали на амфетамин.   \r\nПо случая са образувани две бързи производства – за извършеното посегателство и за притежание на наркотици.", "date": "2018.12.11", "title": "Пловдив: 27-годишен мъж e бил задържан за кражба и притежание на 15 бучки амфетамин"}
{"url": "http://www.focus-news.net/news/2018/12/11/2600579/burgas-shkolite-po-angliyski-ezik-kam-tsentara-za-podkrepa-na-lichnostnoto-razvitie-posreshtat-koleda-s-kontserti.html", "text": "Седмица преди Коледа децата и учениците от школите по английски език към Центъра за подкрепа на личностното развитие – Бургас посрещат празника с коледни концерти, реализирани с подкрепата на Община Бургас, Културен център „Морско казино“ и Порт-Бургас. Това съобщиха от пресцентъра на  Общината . В концертите взимат участие деца от детските градини и ученици от първи клас, които изучават английски език по програмата на Община Бургас за ранно чуждоезиково обучение. Настроението на коледните песни и стихове доведе при децата добрия Дядо Коледа, неговата помощничка Снежанка, както и анимационния герой Мики Маус. Те са подготвили много изненади, за да зарадват и сбъднат всяко желание на децата.", "date": "2018.12.11", "title": "Бургас: Школите по английски език към Центъра за подкрепа на личностното развитие посрещат Коледа с концерти"}
{"url": "http://www.focus-news.net/news/2018/12/11/2600582/netanyahu-kam-erdogan-ima-napredak-veche-ne-me-naricha-tolkova-chesto-hitler.html", "text": "Министър-председателят на Израел Бенямин Нетаняху направи изявления относно турско-израелските отношения, пише  вестник „Джумхуриет” . На среща с израелските посланици Нетаняху е констатирал, че има „урегулиране” (подразбира се до степен известно „подобрение” – бел. на „Фокус”) на връзките между Тел Авив и Анкара.  \r\nСпоред дипломатическия кореспондент на вестник „Аарец” – Барак Равид, цитиран от турския „Джумхуриет”, израелският премиер е заявил буквално следното: „Има напредък в отношенията ни с Турция – президентът Ердоган ме нарича Хитлер един път на шест дни; вместо досегашната честота – веднъж на два дни”.  Георги Димов", "date": "2018.12.11", "title": "„Джумхуриет”: Нетаняху към Ердоган: Има напредък – вече не ме нарича толкова често Хитлер"}
{"url": "http://www.focus-news.net/news/2018/12/11/2600577/plovdiv-zadarzhan-e-48-godishen-zhitel-na-grada-zaplashil-s-gazov-pistolet-mazh-na-26-godini.html", "text": "Двама извършители на хулигански прояви били задържани в полицията в Пловдив вчера. Това съобщиха от  ОДМВР - Пловдив . След обяд в Първо Районно управление на МВР попаднал 48-годишен жител на града, който на бул. „Никола Вапцаров“ заплашил с газов пистолет 26-годишен мъж. Сутринта в Трето Районно управление на МВР се озовал 42-годишен асеновградчанин, нарушил обществения ред при управление на моторно превозно средство.  По първоначални данни, на бул. „България“, зад волана на лек автомобил „Сузуки“ мъжът извършил непристойни действия спрямо шофьорка на лек автомобил „БМВ“.  По случаите са образувани бързи производства по чл. 325 от НК.", "date": "2018.12.11", "title": "Пловдив: Задържан е 48-годишен жител на града, заплашил с газов пистолет мъж на 26 години"}
{"url": "http://www.focus-news.net/news/2018/12/11/2600576/varna-50-godishen-mazh-e-s-opasnost-za-zhivota-sled-kato-e-blasnat-ot-lek-avtomobil-na-patya-za-k-k-zlatni-pyasatsi.html", "text": "На 10 декември т.г., около 17:00 часа, на пътя за к. к. \"Златни пясъци\", до спирка \"Марек\", е станало пътнотранспортно произшествие. Това съобщиха от  ОДМВР - Варна . Водачът на лек автомобил \"Ягуар\" Ф. Х. (79 г.), швейцарски гражданин, пребиваващ в България, по време на движение, блъска пешеходец, който се движи по пътното платно. Вследствие на инцидента мъжът (50 г.) е получил множество фрактури, контузия на бял дроб и пневмоторакс, настанен в МБАЛ \"Св. Анна\", с опасност за живота. По случая има образувано досъдебно производство.", "date": "2018.12.11", "title": "Варна: 50-годишен мъж е с опасност за живота, след като е блъснат от лек автомобил на пътя за к. к. \"Златни пясъци\""}
{"url": "http://www.focus-news.net/news/2018/12/11/2600587/spetsializiranata-prokuratura-obvini-chetirima-dushi-za-uchastie-v-grupa-za-trafik-na-hora-s-tsel-seksualna-eksploatatsiya.html", "text": "Специализираната прокуратура повдигна обвинения на четирима души за участие в организирана престъпна група за трафик на хора с цел сексуална експлоатация. Това съобщиха от  Апелативната специализирана прокуратура . \r\nТе са задържани при съвместна операция на територията на Варна и София на служители от отдел „Трансгранична организирана престъпност“ в ГДБОП, ТЗБОП-Варна и Специализираната прокуратура. \r\nИзвършени са претърсвания, изземвания и други процесуално-следствени действия на адреси във Варна и София, на които са пребивавали участниците в престъпната група, както и в помещения в София, стопанисвани от еротичен клуб. Иззети са значителни суми в различна валута, мобилни телефони и СИМ карти, компютърни конфигурации, тефтери със записки и други доказателства за престъпната дейност на групата. Разпитани са множество свидетели, част от които пред съдия, които са станали жертви на сексуална експлоатация. \r\nНа трима от обвинените е определена мярка за неотклонение „Домашен арест“. \r\nНа четвъртия е наложена парична гаранция.", "date": "2018.12.11", "title": "Специализираната прокуратура обвини четирима души за участие в група за трафик на хора с цел сексуална експлоатация"}
{"url": "http://www.focus-news.net/news/2018/12/11/2600584/smolyan-mladezhi-ot-prevantivno-informatsionniya-tsentar-kam-obshtinata-posetiha-tsentar-za-rehabilitatsiya-na-zavisimi.html", "text": "Превантивно-информационният център по наркотични вещества към Община Смолян организира посещение на Сдружение „Ретро – Надежда“. Това е център за рехабилитация на зависими действащ в повече от 25 държави в света. Той е напълно безплатен и самофинансиращ се чрез дейностите, които се извършват. Това съобщиха от пресцентъра на  Община Смолян . \r\nДецата с интерес разгледаха двора и стопанството, което се поддържа изцяло от живеещите там. Най-дългогодишните обитатели на общността Валери и Радослав разказаха за пътя по който са преминали, какво са загубили за времето през което са използвали наркотици . Младежите с интерес слушаха техните разкази, съобщи секретарят на Превантивно-информационния център Мария Славчева. \r\nЗатова те са се заели да помагат на хората, които са отчаяни, объркани, отхвърлени и се борят със зависимостта, разказал е Радослав . Той е споделил, че те са преминали през всичко това и не искат и други деца да пострадат. Те помагат на всеки, който има желание за промяна без значение от социално положение, произход или вероизповедание, понеже знаят, че решение на проблема има и те могат да помогнат. Децата поканиха момчетата да дойдат в Смолян и да разкажат на връстниците си техните истории, защото има какво да се научи и да направят сами своя избор. \r\nДоброволците благодарят на ръководството но Община Смолян за подкрепата за осъществяването на техните идеи и проекти в борбата против лошите прояви и занапред ще помагат на своите приятели и съученици да не посягат към наркотиците, алкохола и цигарите, посочи още Славчева. \r\nПроявата се организира по повод 5 декември – Международен ден на доброволеца.", "date": "2018.12.11", "title": "Смолян: Младежи от превантивно-информационния център към Общината посетиха център за рехабилитация на зависими"}
{"url": "http://www.focus-news.net/news/2018/12/11/2600586/stara-zagora-dvama-15-godishni-mladezhi-ot-grad-chirpan-sa-zadarzhani-za-iztochvane-na-3450-lv-ot-chuzhda-debitna-karta.html", "text": "Двама 15-годишни младежи от град Чирпан са задържани за източване на 3450 лв. от дебитна карта на 39-годишен мъж. Това съобщиха от пресцентъра на  МВР . На 7 декември в полицията бил получен сигнал за откраднати лични документи и дебитна карта от лек автомобил, собственост на 39-годишен мъж от Чирпан.  По- късно  от банковата сметка на потърпевшия била изтеглена сумата от 3450 лева. По случая било образувано досъдебно производство, а в резултат на проведените оперативно-издирвателни действия криминалистите попаднали в дирите на извършителите  - 15-годишни, от Чирпан.  Работата по документирането на случая продължава.", "date": "2018.12.11", "title": "Стара Загора: Двама 15-годишни младежи от град Чирпан са задържани за източване на 3450 лв. от чужда дебитна карта"}
{"url": "http://www.focus-news.net/news/2018/12/11/2600583/dragomir-stoynev-bsp-nyama-pari-za-vazrastni-hora-a-na-balgarskata-administratsiya-sa-izplateni-118-mln-lv.html", "text": "Няма пари за възрастни хора, а на българската администрация са изплатени 118 млн. лв. Това каза заместник-председателят на ПГ на „БСП за България“ Драгомир Стойнев по време на пресконференция в централата на БСП, предаде репортер на  Агенция „Фокус“ . „Ще започна с една изключително важна информация, която събрахме от отделните министерства със зададени писмени въпроси относно допълнителните трудови възнаграждения за постигнати резултати през 2018 г.“, каза Стойнев и отбеляза, че това е чувствителна тема. Той обърна внимание, че няма пари за възрастни хора, а за българската администрация са изплатени 118 млн. лв. „118 млн. лв. за добре свършената работа през годината и няма как да не прави впечатление, бих казал няколко ведомства“, обясни Стойнев. По думите му Министерството на правосъдието оценяват двамата избягали затворници на 500 хил. лв. „Агенцията по вписванията, която блокира държавата, заради която станахме за смях – там бонусите са 1 млн. 275 хил. лв.“, каза Стойнев. По думите му понеже актуалната тема е също така и чистотата на въздуха, който дишаме – МОСВ си е раздало над 2 млн. лв. \r\nДеница КИТАНОВА", "date": "2018.12.11", "title": "Драгомир Стойнев, БСП: Няма пари за възрастни хора, а на българската администрация са изплатени 118 млн. лв."}
{"url": "http://www.focus-news.net/news/2018/12/11/2600585/rzi-blagoevgrad-ne-sa-ustanoveni-otkloneniya-v-kachestvoto-na-piteynata-voda-v-oblastta.html", "text": "Не са установени отклонения в качеството на питейната вода в област Благоевград. Това съобщиха за  Радио „Фокус“ - Пирин  от Регионална здравна инспекция (РЗИ) - Благоевград. Няма населени места с въведено режимно водоподаване. Пробите са взети от 17 населени места, като всички отговарят на Наредба № 9 за качеството на водата, предназначена за питейно-битови цели. Няма предприети мерки за административна принуда във връзка с констатирани нарушения във водоснабдяването. \r\nЛора КАЛЧЕВА", "date": "2018.12.11", "title": "РЗИ - Благоевград: Не са установени отклонения в качеството на питейната вода в областта"}
{"url": "http://www.focus-news.net/news/2018/12/11/2600590/petko-asenov-svetovna-romska-organizatsiya-zapochnahme-da-naznachavame-romski-komisari-po-mesta-vav-vrazka-s-naprezhenieto-koeto-se-sazdava-v-romskite-mahali.html", "text": "Започнахме да назначаваме ромски комисари по места във връзка с напрежението, което се създава в ромските махали. Това каза вицепрезидент на Световната ромска организация Петко Асенов за  Агенция „Фокус“ . \r\n„Днес се проведе голяма международна конференция за ромите в България. Преди няколко месеца започнахме да назначаваме ромски комисари по места във връзка с напрежението, което се създаде в ромските махали. От там дойде идеята да имаме наши ромски комисари по места и вече имаме такива в няколко общини“, каза още Асенов и обясни, че тяхната функция е да работят заедно с общинските власти и полицията във връзка с проблемите на ромите по места.  \r\n„Комисарите работят с общините и с всички институции, които са там. Ще работят и с формални и неформални лидери по места. Ще бъдат правени консултативни съвети по сигурността веднъж-два пъти в месеца, на които ще се обсъждат проблемите, за да могат да се взимат мерки. Така че това е една програма, по която се работи. Вече комисари има в Русе - защото там имаше големи проблеми между българи и роми, има и в Сливо поле, Бяла, Ягодово, Две могили“, заяви Асенов. По думите му предстои такива да има и във Видин, Монтана, Враца, София и др. \r\nЦветилена СИМЕОНОВА", "date": "2018.12.11", "title": "Петко Асенов, Световна ромска организация: Започнахме да назначаваме ромски комисари по места във връзка с напрежението, което се създава в ромските махали"}
{"url": "http://www.focus-news.net/news/2018/12/11/2600588/dragomir-stoynev-bsp-protivopostavyame-se-na-politikata-kolkoto-po-golyam-gaf-napravish-tolkova-poveche-pari-shte-poluchish-ot-darzhavniya-byudzhet.html", "text": "Противопоставяме се на политиката - колкото по-голям гаф направиш, толкова повече пари ще получиш от държавния бюджет.  \r\nТова каза заместник-председателят на ПГ на „БСП за България“ Драгомир Стойнев по време на пресконференция в централата на БСП, предаде репортер на  Агенция „Фокус“ . Той обърна внимание, че в тази държава се награждават тези, които правят издънки и които ни карат да се срамуваме. „БСП се противопоставя на тази политика“, подчерта Стойнев.  \r\n„Знаете какво се случва и на летище „София“ - ние станахме единственото летище в ЕС, където всеки може да си влиза и излиза. „Гранична полиция“ може да си прибира пътниците от кафенетата. Същевременно кандидатстваме за Шенген. Там са раздадени 1 млн. 465 хил. лв. под формата на бонуси. Оставам настрана, че когато администрацията не си върши работата, правителството на ГЕРБ увеличава администрацията. Знаете с прословутата идея за нова Агенция по пътна безопасност, при положение, че има необходимите структури. Ето нагледно как се работи в страната. Още повече, че при едно дясно правителство, което съвсем нормално да води някаква административна реформа, прави се точно обратното“, обясни зам.-председателят на ПГ на „БСП за България“. Той обърна внимание, че 118 млн. лв. се дават на администрацията при положени, че за младите семейства няма абсолютно нищо. „За пенсионерите ще им се дадат по 40 лв“, каза още Стойнев. По думите му водещи по бонуси са Министерство на финансите, където са си раздали 43 млн. лв. и Министерство на труда и социалната политика са 13 млн. лв.  \r\nДеница КИТАНОВА", "date": "2018.12.11", "title": "Драгомир Стойнев, БСП: Противопоставяме се на политиката - колкото по-голям гаф направиш, толкова повече пари ще получиш от държавния бюджет"}
{"url": "http://www.focus-news.net/news/2018/12/11/2600591/", "text": "Решението за налагане на военно положение не се подкрепя от почти 60% от анкетираните. Това се доказва от резултатите от проучване на социологическата група \"Рейтинг\", цитирано от украинския вестник  “Кореспондент“ \r\nСпоред изследването  58% от анкетираните смятат, че Русия е извършила акт на военна агресия срещу Украйна по време на задържането на военните кораби в Керченския проток на 25 ноември. Обратното мнение е изразено от 22% от анкетираните, като всеки пети не може да реши. \r\nРешението за военното положение се подкрепя само от половината от тези, които смятат, че Русия е агресор. Решението се подкрепя повече от жителите на Западна (44%) и Централна (39%) Украйна, по-малко на юг (24%), най-малко на изток (14%); От анкетираните , които комуникират у дома на украински 45% одобряват мярката, а от тези  на руски (17%); сред мъжете 38% подкрепят военното положение, а сред жените - 28%. \r\nСоциолозите подчертаха, че решението за налагане на военно положение в продължение на 60 дни и на цялата територия на Украйна се подкрепя само от 14% , а  76% не го подкрепят. \r\n\"По-голямата част от анкетираните(69%) смятат, че налагането на военно положение е закъсняло решение и са убедени, че е трябвало да бъде въведено през 2014 г. след анексирането на Крим и началото на военните действия в Донбас\", се казва в изследването. \r\nСоциолозите казват, че почти две трети от анкетираните признават, че президентът Петро Порошенко иска да наложи военно положение в Украйна за 60 дни, за да отложи президентските избори.  Юлиян Марков", "date": "2018.12.11", "title": "„Кореспондент“ (Украйна): Болшинството украинци са против военното положение"}
{"url": "http://www.focus-news.net/news/2018/12/11/2600589/inzh-iliyan-terziev-ksb-iskame-promeni-v-zakona-za-obshtestvenite-porachki-i-zakona-za-ustroystvoto-na-teritoriyata.html", "text": "Хората, които в момента ни атакуват, са БСП. Това каза на пресконференция председателят на УС на Камарата на строителите в България (КСБ) инж. Илиян Терзиев, предаде репортер на  Агенция „Фокус“ . „Най-важното, което искаме на този етап, е промени в Закона за обществените поръчки и Закона за устройството на територията, така че да е ясно кои фирми участват, на кой етап каква е конкретната отговорност, много са точките. Във всички парламентарни групи сме представили конкретно нашите искания“, заяви инж. Терзиев. „Ние не сме молили за каквото и да било, освен за подкрепа на бранша“, подчерта той. По думите му трябва да се разделят четирите етапа при строителството, в които имат роля инвеститорът, проектантът, надзорът и строителят, който накрая издава обекта на останалите и те му го приемат. „Не винаги само строителят е виновен“, подчерта инж. Терзиев. По думите му загубите за бранша от състоянието, в което се намира в момента и атаките към него, са за милиони левове. „В тази ситуация има два вида загуби – финансови и чисто човешки. Вярвайте ми за мен човешките са много повече от паричните, това е големият проблем“, отбеляза той.    \r\n„Очакванията за следващия програмен период са от порядъка на 12 и 15 млрд. евро. Няма фирма в Европа, която не би желала да участва в раздаването на тази баница“, посочи инж. Терзиев, като уточни, че по-добрата конкурентоспособност на българските фирми е свързана и с по-ниското заплащане. „Ние сме последни по часова ставка - 3,5 евро на час“, посочи той. По думите му дори и изпълнението на обекти да бъде спечелено от чужди фирми, пак работата се върши от български работници. „Пак ние ще строим, пак ние ще свършим работата, коя външна фирма си е докарала работници отвън? Идват с техни инженерни кадри и трябва да свършим работата ние“, допълни инж. Терзиев.  \r\nНа въпрос дали строителите ще преминат към ефективни протестни действия, ако не бъдат чути, той отговори: „Ако е протест на моята фирма, ще ви кажа веднага, но ни сме Камара от над 5 000 фирми. Дано не се налага, дано ни чуят и видят, но това трябва да бъде решение на един доста по-широк кръг от фирми. Не бих желала да се ангажирам не е коректно към нашите членове“.  \r\nВесела АЛЕКСАНДРОВА", "date": "2018.12.11", "title": "Инж. Илиян Терзиев, КСБ: Искаме промени в Закона за обществените поръчки и Закона за устройството на територията"}
{"url": "http://www.focus-news.net/news/2018/12/11/2600595/t-24-turtsiya-erdogan-betonira-novite-si-kadrovi-naznacheniya-osiguryava-im-pozhiznen-diplomaticheski-imunitet.html", "text": "В хода на обсъждането и приемането в Плановата и бюджетната комисия на Меджлиса на пакета от проектозакони, управляващата Партия на справедливостта и развитието (ПСР) включи в последния момент един много „странен” член, информира  електронният портал „Т 24” .  \r\nКомисията е приела въпросния член, според който изпратените от президента в чужди държави или в международни организации лица с присвоен дипломатически ранг „посланик”, запазват пожизнено дипломатическата си неприкосновеност, ако рангът им не бъде междувременно отнет.   \r\nПо този повод депутатът от основната опозиционна Народнорепубликанска партия (НРП) Мехмет Бекяроглу обръща внимание, че в 71-членния пакет от проектозакони, на 12 места се дават допълнителни правомощия на президента Реджеп Тайип Ердоган, което е неприемливо. „Всъщност, на президента се дават правомощия, които не са предвидени  в Конституцията. Това е немислимо; невъзможно – Турция не може да произведе една такава система. Тези права надвишават правомощията на един падишах, на един крал. А ние не избираме крал; избираме президент, който ще ръководи страната в рамките на законите.”, аргументира се опозиционният депутат, цитиран от „Т 24”.  Георги Димов", "date": "2018.12.11", "title": "„Т 24” (Турция): Ердоган бетонира новите си кадрови назначения – осигурява им пожизнен дипломатически имунитет"}
{"url": "http://www.focus-news.net/news/2018/12/11/2600594/federika-mogerini-tryabva-da-nasarchim-liderite-na-bosna-i-hertsegovina-po-barzo-da-formirat-pravitelstvo.html", "text": "Трябва да насърчим лидерите на Босна и Херцеговина по-бързо да формират правителство, предава думите ѝ  Макфакс \r\n„Ние преди около три седмици на заседание на Съвета по външни работи говорихме за Босна и Херцеговина, че преди всичко трябва да насърчим политическите лидери да поемат отговорност и бързо да формират правителство с цел властите да продължат да напредват с дневния ред на реформи. От 2014 г. насам  станах свидетел на неочаквания напредък, постигнат от тази балканска страна, което е доста впечатляващо“, заяви върховният представител на ЕС за външна политика и политика на сигурност Федерика Могерини. \r\n\"Убеден съм, че лидерите на страната и на нейния народ могат, с общ подход, да постигнат напредък по отношение на програмата за реформи. Това искаме да видим. Ние също така вярваме, че избирателният проблем в Босна и Херцеговина трябва да бъде решен възможно най-скоро, където е необходимо да се намери ,  наясно съм, че това е упражнение от дипломацията,  баланса между уникалната структура на държавата и стандартите на Европейския съюз. Вярвам и се надявам, че този въпрос може да бъде решен в дух на сътрудничество след формирането на правителство и възстановяване на динамиката на програмата за реформи \", каза Могерини.  Юлиян Марков", "date": "2018.12.11", "title": "Федерика Могерини: Трябва да насърчим лидерите на Босна и Херцеговина по-бързо да формират правителство"}
{"url": "http://www.focus-news.net/news/2018/12/11/2600596/sport-barselona-se-otkaza-da-igrae-s-zhirona-v-mayami.html", "text": "Футбол: Барселона се отказа от плановете си да изиграе гостуването си на Жирона от Ла Лига в Маями. \r\nКато част от 15-годишното споразумение между Примера дивисион и Relevent Sports бе предложено Барса и Жирона да играят на стадион \"Хард Рок\" през януари. \r\nНо планът на Ла Лига не бе одобрен от футболисти и ръководители. От испанската федерация и Асоциацията на испанските футболисти публично се обявиха против. \r\nПрезидентът на ФИФА Джани Инфантино пък заяви през октомври, че ще блокира всякакви опити мач от Ла Лига да бъде игран в САЩ, въпреки че президентът на Лигата Хавиер Тебас продължи да настоява.", "date": "2018.12.11", "title": "Спорт: Барселона се отказа да играе с Жирона в Маями"}
{"url": "http://www.focus-news.net/news/2018/12/11/2600597/dragomir-stoynev-bsp-kogato-poemem-upravlenieto-na-stranata-shte-se-raboti-po-drug-nachin-i-vseki-stroitel-shte-ima-raven-shans.html", "text": "Когато поемем управлението на страната, ще се работи по друг начин и всеки строител ще има равен шанс. Това каза заместник-председателят на ПГ на „БСП за България“  Драгомир Стойнев по време на пресконференция в централата на БСП, предаде репортер на  Агенция „Фокус“.   Той подчерта, че БСП не атакува строителите, а иска  да има нормални отношения в бранша, когато се раздават обществени поръчки. „Неслучайно казвам „раздават“, защото виждаме как се спират. Големият въпрос е, ако така са се раздавали?“, каза още Стойнев. Според него тези действия на БСП за независимата техническа експертиза на пътищата не са с цела така на строителите. „Когато стане една трагедия, каквато е Своге, ако не беше качеството на асфелта, защо се преасфалтира? Защо тогава бяха сменени трима министри. Единия го върнаха през задния двор, защото е много морален, защото трябва да продължи да слага ръката за стотиците милиони в регионалното развитие. Това си е тяхна работа, те да гледат хората в очите. Не виждаме нещо притеснително от това, че в крайна сметка искаме да има по-голяма прозрачност и качество. Това не е към самите строители, а тези взаимоотношения, които са се изградили през годините. Дори самата Нинова заяви, че когато БСП поеме управлението на страната, ще се работи по друг начин. Всеки ще има равен шанс“, допълни Стойнев.", "date": "2018.12.11", "title": "Драгомир Стойнев, БСП: Когато поемем управлението на страната, ще се работи по друг начин и всеки строител ще има равен шанс"}
{"url": "http://www.focus-news.net/news/2018/12/11/2600598/atanas-zafirov-bsp-pitame-ministar-krasimir-karakachanov-koi-sa-tarikatite-koito-sa-se-opitali-da-otkradnat-31-mln-lv-ot-armiyata-za-hraneneto-na-voennosluzheshtite.html", "text": "Питаме министър Красимир Каракачанов кои са тарикатите, които са се опитали да откраднат 31 млн. лв. от армията за храненето на военнослужещите. Това каза Атанас Зафиров, член на Изпълнителното бюро на БСП  и съпредседател на  Съвета по външна политика и международна дейност, сигурност и отбрана към Пленума на партията по време на пресконференция в централата на БСП, предаде репортер на  Агенция „Фокус“.  Попитан дали БСП ще сезира прокуратурата за казуса с храненето на военнослужещите, Зафиров обясни: „Проблемът е прекалено пресен. Ще преценим как ще процедираме по-нататък“, коментира той. По думите му винаги ,когато БСП е имали съмнения ,са сезирали прокуратурата.  „През изтеклата седмица гръмна поредния скандал, свързан с методите на ръководене и управление на Министерство на отбраната  и по-специално казуса с храненето на българските военнослужещи. Стана ясно, че през последните три години на практика българските военнослужещи са хранени без за това да има обявена обществена поръчка. Тази сага с изхранването започва още 2015 г.“, каза още Зафиров. По думите му тогава армията остава без доставчик на храна след като тогавашния договор изтича. „Обявена е обществена поръчка с прогнозна стойност близо 26 млн. лв. без ДДС. Веднага след  нейното обявяване и протичане започва дълга съдебна сага от обжалвания, която на практика довежда до днешното положение на нещата. Какво се случва междувременно през тези три години? Факт е, че на практика два пъти е нарушен закона от министъра на отбраната“, заяви Зафиров. Той отчете ,че първото нарушение е, че са се давали пари на военнослужещи. „Това е в нарушение на закона. Абсолютно недопустимо е начинът, по който в момента става това нещо. Това е признание на началника на ВМС контрадмирал Митко Петев“, каза още Зафиров. Той посочи, че контраадмирал  Митко Петев е заявил, че е в дилемата или да не наруши закона, като не храни войниците или да го нарушават постоянно, като ги хранят по незаконен начин. „Отговорността е на министъра на отбраната, който е имал решение на казуса, тъй като само месец след встъпването си в длъжност тричленен състав на ВАС е дал решение на министъра, че тази поцедура, по която се обжалва може да бъде продължена“, коментира още Зафиров. По думите му се стига до месец април, когато вече петчленен състав на ВАС дава окончателно становище, че тази поръчка за хранене, трябва да бъде продължане.  „Оттогава досега Министерството упорито отказва да изпълни решението на съда и продължава да нарушава закона, давайки пари на ръка на войниците и хранейки ги в нарушение на закона два пъти“, допълни още Зафиров. По думите му обясненията на министър Красимир Каракачанов са крайно неубедително. „Той за пореден път си позволи да говори за някакви тарикати в сисетмата на отбраната, които искат да вземат едни пари. Казвам за пореден път, защото той говореше за едни тарикати, които искат да приватизират военния санаториум в Поморие, как има едни тарикати, които са мазали дебело филията в армията и които са правили поръчки за 250 лв. за обувки на военнослужещите, но така и не стана ясно кои са тези тарикати“, заяви още Зафиров. Той попита още министър Каракачанов дали е готов, когато говори за депутати лобисти в Комисията по отбрана, да каже техните имена.  Зафиров посочи, че буди недоумение въпросът защо в момента в Министерството се изпълнява поръчка и в ход за цели черни полеви обувки на стойност по 270 лв. на брой. Той поясни, че проверка на медия е установила, че в магазинната мрежа тези обувки могат да се купят за 120-130 лв.  \r\n Деница КИТАНОВА", "date": "2018.12.11", "title": "Атанас Зафиров, БСП: Питаме министър Красимир Каракачанов кои са тарикатите, които са се опитали да откраднат 31 млн. лв. от армията за храненето на военнослужещите"}
{"url": "http://www.focus-news.net/news/2018/12/11/2600599/evroparlamentat-prie-s-ogromno-mnozinstvo-doklada-stanishev-za-balgariya-v-shengen-s-vsichki-granitsi.html", "text": "С огромно мнозинство Европейският парламент одобри доклада на българския евродепутат и президент на ПЕС Сергей Станишев и заяви волята на евродепутатите за приемане на България и Румъния в Шенген с всички граници. Текстът на Станишев беше одобрен с 514 гласа „за“, 107 „против“ и 38 „въздържал се“. Така Парламентът обнови своята позиция по въпроса и направи силна заявка за рестартиране на процеса по присъединяване на България в Шенгенското пространство, съобщи  пресофиса на Сергей Станишев . \r\n„Радвам се, че след процес, продължил близо година, усилията се увенчаха с успех и докладът беше приет с голямо мнозинство. Благодаря на колегите евродепутати за подкрепата и доверието, не само към мен като докладчик, но и към страната ни, която по всеобщо мнение в Европарламента трябва незабавно да стане пълноправен член на Шенген, и то с всички граници едновременно – сухопътни, морски и въздушни. \r\nТова е сериозен успех за България – днес категорично отхвърлихме опасната идея, идваща от десни и либерални правителства, за поетапно приемане – първо с въздушни и морски, а после, евентуално, със сухопътни.  Рискът е премахването на сухопътните граници да се отложи за неопределеното бъдеще при неопределени критерии. Те обаче са много по-важни от икономическа и социална гледна точка, заради огромния поток от товари и туристи през границите ни с Гърция и Румъния. Хиляди коли се струпват от двете страни на гръцката граница по празниците, и особено през летния сезон. Само за 2017 г. над 1 млн. 300 хил. български граждани са пътували до Гърция,  а 1 млн. 270 хил. гърци са посетили страната ни.“, заяви Станишев след гласуването.  \r\nПремахването на граничния контрол с двете страни-членки на ЕС, ще позволи на България да концентрира много повече финансов, логистичен и човешки ресурс в охраната на външната граница на Европа и в по-бързото и качествено обслужване на пътниците. \r\n„С днешната позиция на Европарламента балансът на силите в ЕС вече е в наша полза – две от трите институции – Европейският парламент и Европейската комисия подкрепят идеята за приемане с всички  граници. Този доклад е силен инструмент в ръцете на българското правителство в преговорите с държавите-членки в Съвета. \r\nПриемането на половинчатото предложение за поетапно влизане в Шенген на практика ще означава да се примирим с двойния стандарт и да узаконим идеята на десните и либералите за „Европа на няколко скорости“. Това може да има последствия в много други направления и за дълги години напред. Съгласим ли се с третирането на България като страна втора категория, то няма как в бъдеще да изискваме към нас да бъдат прилагани справедливо правилата като към равноправен член на ЕС.“", "date": "2018.12.11", "title": "Европарламентът прие с огромно мнозинство доклада „Станишев“ за България в Шенген с всички граници"}
{"url": "http://www.focus-news.net/news/2018/12/11/2600601/turtsiya-politsay-prostrelya-komisar-i-dvama-drugi-politsai-v-oblastnata-direktsiya-na-sigurnostta-v-rize.html", "text": "В Областната дирекция по сигурността в град Ризе (на брега на Черно море; родно място на президента Реджеп Тайип Ердоган – бел. на „Фокус”) се чуха изстрели и на място са изпратени много линейки, предаде  информационната агенция ДХА .  \r\nПо първоначални данни, полицай е стрелял по полицейски комисар. При стеблата той е ранен, заедно с други двама полицаи. Засега само се уточнява, че простреляният комисар е началник на дирекция „Личен състав”.  Георги Димов", "date": "2018.12.11", "title": "Турция: Полицай простреля комисар и двама други полицаи в Областната дирекция на сигурността в Ризе"}
{"url": "http://www.focus-news.net/news/2018/12/11/2600592/dragomir-stoynev-bsp-gordeem-se-che-sergey-stanishev-otnovo-e-preizbran-za-lider-na-pes-pozhelavam-na-balgarskata-desnitsa-da-imat-balgarin-lider-na-desnitsata.html", "text": "Гордеем се, че Сергей Станишев отново е преизбран за лидер на ПЕС  - пожелавам на българската десница  да имат българин лидер на десницата. Това каза заместник-председателят на ПГ на „БСП за България“  Драгомир Стойнев по време на пресконференция в централата на БСП, предаде репортер на  Агенция „Фокус“.   „Виждайки капацитета им – съмнявам се, че това ще е скоро“, коментира още Стойнев. „Поздравителен адрес от Корнелия Нинова от Изпълнителното бюро има. Той ще бъде изпратен на Сергей Станишев. Конфликт между Нинова и Сергей Станишев няма“, коментира още Стойнев. По думите му доводите  за неприсъствието на Корнелия Нинова на конгреса в Лисабон са били ясни. Зам.-председателят на ПГ на \"БСП за България\" даде пример с  резолюциите свързани с миграцията.  Стойнев отчете, че много правителства падат заради миграцията.  Той посочи, че поздравителният адрес трябва да бъде одобрен от Изпълнителното бюро. „Когато е от името на Изпълнителното бюро – то трябва да го одобри. Днес имахме бюро, одобрихме, изпращаме“, допълни още Стойнев. \r\nДеница КИТАНОВА", "date": "2018.12.11", "title": "Драгомир Стойнев, БСП: Гордеем се, че Сергей Станишев отново е преизбран за лидер на ПЕС  - пожелавам на българската десница  да имат българин лидер на десницата"}
{"url": "http://www.focus-news.net/news/2018/12/11/2600581/inzh-miroslav-maznev-ksb-sas-stroitelstvo-u-nas-se-zanimavat-okolo-20-000-firmi-v-kamarata-sa-vpisani-samo-5-100.html", "text": "Със строителство у нас се занимават около 20 000 фирми, в Камарата са вписани само 5 100. Разбирате какъв е мащабът, върху който се упражнява строителна дейност с нерегламентирани структури, които не притежават съответните специалисти и квалификация и обектите, които се изпълняват от тях, много често са извън данъчното облагане и закони. Това каза на пресконференция изпълнителният директор на Камарата на строителите в България (КСБ) инж. Мирослав Мазнев, предаде репортер на  Агенция „Фокус“ . „Сивият сектор при нас не може да бъде изследван така, както мерят по кофите колко цигари са с бандерол и колко не са. Затова статистиката е много относителна“, посочи инж. Мазнев. „Камарата не е панацея, но следи за фирмите - какъв състав имат, какви референции получават и как работят“, отбеляза той.  \r\n„В България нашите големи обекти в значителна част се изпълняват от малки  и средни фирми. Чуждите фирми не могат да предвидят и разчитат на този ресурс, докато не се свържат с българските. Това е основната причина поради която гледат с предубеденост и се стараят да отстранят по-големите фирми с цел тяхното заместване“, коментира инж. Мазнев. По думите му в сравнение с останалите бивши социалистически страни България е запазила един силен строителен сектор. „Ние работихме с чуждите фирми и продължаваме да работим с тях, но да сте виждали немски работници или други? Те идват само с консултантски дейности или просто продават своите референции, които утежняват нашата стойност. Затова строителният бизнес ще бъде пречка в техните очи. Той доказал своите възможности и нека да ни кажат тези европейски страни, които скачат, че в България не могат работят техни фирми – колко български фирми и са пуснали  и спечелили обществени поръчки в  тези държави“, коментира той, като отбеляза, че обектите, които се изпълняват от български фирми са не по-качествени от тези на чужди.  \r\n„Става въпрос за много пари – от там нататък може би моралът и скрупулите за някои хора изглежда по друг начин. Ние съжаляваме само за едно – че българи и още повече политици се подават на тази нотка и са склонни със своята изява, която цели преди всичко популизъм и събиране на гласове, да създаде негативна представа не само в България, а в Европа. Вие знаете какво значи един сигнал в Европа, когато се каже – парите, които дават, се крадат, много повече са, отколкото са необходими, с тях се строи некачествено. Големият риск е да бъдат спрени тези пари – и те ще бъдат спрени не за тези, които побутват към тези действия, а за фирмите, на хората, които с труда си изкарват заплатите си“,  посочи още инж. Мазнев.  \r\nВесела АЛЕКСАНДРОВА", "date": "2018.12.11", "title": "Инж. Мирослав Мазнев, КСБ: Със строителство у нас се занимават около 20 000 фирми, в Камарата са вписани само 5 100"}
{"url": "http://www.focus-news.net/news/2018/12/11/2600602/stancho-rusev-turistichesko-druzhestvo-trapezitsa-1902-veliko-tarnovo-ne-e-zhelatelno-chovek-da-izliza-v-planinata-sam.html", "text": "Не е желателно човек да излиза в планината сам. Това каза за  Радио „Фокус“ – Велико Търново  Станчо Русев, председател на Клуба по пешеходен туризъм към Туристическо дружество „Трапезица – 1902“ - Велико Търново. Групите следва да се сформират от над трима човека и винаги да се съобразяват с атмосферните условия. \r\n„Колкото и да е познат маршрута и човек да е добре подготвен, винаги може да се случи непредвидена ситуация. Дори да разполага с мобилна връзка се оказва, че не навсякъде в планината има такава възможност. Важно е също така групата да тръгне с подходяща екипировка за лошо време. Не че през летния период не може да се изпадне в затруднена ситуация, но тогава е по-лесно за човек да се оправи. Освен това, е добре близките и познатите да бъдат информирани за предстоящия маршрут на групата“, обясни Станчо Русев. \r\nТой допълни, че хората, които се отправят на поход в планината е препоръчително да са и физически подготвени, а най-добрият вариант е в групата да има поне един човек, който познава добре прехода, който ще се прави. \r\nМария НЕДЕВА", "date": "2018.12.11", "title": "Станчо Русев, Туристическо дружество „Трапезица – 1902“ - Велико Търново: Не е желателно човек да излиза в планината сам"}
{"url": "http://www.focus-news.net/news/2018/12/11/2600593/inzh-iliyan-terziev-ksb-malkite-kompanii-sa-tezi-koito-imat-nuzhda-ot-podkrepa.html", "text": "Малките компании имат нужда от подкрепа, а не големите. Големите компании ще се оправят сами. Това каза на пресконференция председателят на УС на Камарата на строителите в България (КСБ) инж. Илиян Терзиев в отговор на критиките към Камарата, че се е превърнала в защитник единствено на големите компании в бранша, предаде репортер на  Агенция „Фокус“.  „Без така наречените „малки компании“ при нас няма как да се случи, каквото и да било. Ако си мислите, че има голяма компания, която може да направи всичко на даден обект, това е абсурдно. Няма вариант, по който да се случи това“, коментира той.  \r\nКато пример, който не е добре организиран в строителния процес у нас, той даде  изискването според Закона за обществените поръчки да се декларира в началото на проект, който изисква 4 годишен период, с коя компания ще работиш след 3 години и половина. „Представете си, че 10 фирми участват с 10 подизпълнителя и те са различни като възможности, знания и умения. Защо ще ме караш да го обявявам и след това да правим хиляди лупинги, за да ги махна. Ако можеш от тези подизпълнители да вземаш най-добрия – това е конкуренцията. До скоро в ЗОП това бе абсолютно невъзможно, но мисля, че се преборихме“, поясни инж. Терзиев.  \r\n„Аз мога да кажа за себе си – при мен над 70% от строително-монтажните работи, които изпълнявам, се изпълняват от така наречения „подизпълнител“ или малки фирми, но които са много добри в своята област. Това е целта на мероприятието – фирма от 4 или 7 човека, но да са добри в това, което правят. За мен те имат нужда от подкрепа“, посочи той.  \r\nВесела АЛЕКСАНДРОВА", "date": "2018.12.11", "title": "Инж. Илиян Терзиев, КСБ: Малките компании са тези, които имат нужда от подкрепа"}
{"url": "http://www.focus-news.net/news/2018/12/11/2600603/pazardzhik-16-godishno-momiche-i-24-godishen-mazh-sa-otkradnali-8200-evro-ot-chasten-dom-v-septemvri.html", "text": "Двама са задържани за кражба на пари от частен дом. Това съобщиха от пресцентъра на  МВР . В неделя в РУ-Септември бил получен сигнал от 18-годишна обитателка на жилище в града. Тя обяснила, че е установила липсата на около 8 200 евро - сума, изпращана ѝ от нейните родители, които работели в чужбина. С изясняване на случая се заели криминалисти от местното полицейско управление. В резултат на проведените оперативни действия те установили, че престъплението е извършено от 16-годишна нейна приятелка и 24-годишен от село Семчиново. Двамата са задържани в ареста на полицейското управление, а спрямо тях се води дознание. С непълнолетната работи и инспектор „Детска педагогическа стая“.", "date": "2018.12.11", "title": "Пазарджик: 16-годишно момиче и 24-годишен мъж са откраднали 8200 евро от частен дом в Септември"}
{"url": "http://www.focus-news.net/news/2018/12/11/2600600/inzh-nikolay-nikolov-ksb-pod-1-ot-obektite-ot-natsionalnata-programa-za-energiyna-efektivnost-byaha-nekachestveno-izpalneni.html", "text": "Под 1% от обектите, изпълнени от Националната програма за енергийна ефективност, са били некачествено изпълнени. Това стана ясно от думите на заместник-председателя на Камарата на строителите в България и председател на ОП на КСБ – Бургас инж. Николай Николов на пресконференция на Камарата, предаде репортер на  Агенция „Фокус“ . „Националната програма за енергийна ефективност е една наша болка. Каквото и да кажем, тя приключи. Затихващо, но приключи“, заяви инж. Николов. Той отбеляза, че в рамките ѝ са били предвидени за обновление 2 022 обекта в цялата страна. „Около 1 600 вече са завършени, 220 се довършват и за около 220 предстои евентуално да бъдат сключени договори“, уточни той. „За нас това е една много добра социална програма тя съживи нашите градове и квартали. Живнаха районите и средата стана много по-уютна, а обектите по-икономични“, коментира инж. Николов. „В програмата бяха включени над 1000 наши фирми и над 70 000 работници. Лошото беше, че бяха подадени, не без участието на медиите, за около 3% сигнали за некачествено изпълнение и само 20 от тях имаха основание, което е под 1%. Ние направихме нашето изследване – тези 20 бяха изпълнени от непрофесионалисти, от фирми в сивия сектори, които нямаха възможности, някои ги бяха зарязали, но бяха завършени пак от фирми от Камарата“, отчете той. „Има толкова много доволни хора от програма, вашите колеги нито едно предаване не направиха в тази посока. Добрата новина не е новина“, обърна се инж. Николов към представителите на медиите. „Програмата свърши. В момента Франция започва 40 000 обекта. Познайте къде ще отидат нашите работници. Това е другата болка – няма как да ги върнем, създадени готови екипи. С човешкия фактор при нас положението е ужасно - една бригадата като изчезне, на нейно място няма друга. Тази битка, която са започнали срещу нас, ако така продължи и с тези ниски цени, може би скоро няма да има кой да строи и кого да критикуват“, коментира още инж. Николов.  \r\nВесела АЛЕКСАНДРОВА", "date": "2018.12.11", "title": "Инж. Николай Николов, КСБ: Под 1% от обектите от Националната програма за енергийна ефективност бяха некачествено изпълнени"}
{"url": "http://www.focus-news.net/news/2018/12/11/2600604/pleven-33-godishen-mazh-e-zadarzhan-dokato-e-svalyal-ukrasata-na-obshtinskata-elha-na-pl-vazrazhdane.html", "text": "33-годишен мъж от с. Горна Митрополия, посегнал на коледната украса на общинската елха в Плевен, е задържан след бърза реакция на полицейски патрул. Това съобщиха от пресцентъра на  МВР . „Ценителят на красотата“ бил засечен тази сутрин към  6.20 часа докато свалял и прибирал играчките и външните светлини на  елхата, поставена на площад \"Възраждане\" в областния град. Последвало задържането му в рамките на 24 часа и доклад на материалите по случая в прокуратурата. Свалената коледна украса е предадена на служител от охраната на общината.", "date": "2018.12.11", "title": "Плевен: 33-годишен мъж е задържан, докато е свалял украсата на общинската елха на пл. \"Възраждане\""}
{"url": "http://www.focus-news.net/news/2018/12/11/2600606/lovech-88-godishna-zhena-e-zaginala-pri-pozhar-v-selo-aleksandrovo.html", "text": "88-годишна жена е загинала при пожар в с. Александрово. Това съобщиха от пресцентъра на  МВР . Сигнал за горяща постройка на ул. „Осъмска“ в селото бил получен тази сутрин в 6.00 часа. Към мястото на произшествието незабавно били насочени два екипа на ловешката пожарна служба. След погасяване на пламъците, тялото на жената било открито в баня към постройката. Причините за пожара са в процес на изясняване. По случая е образувано досъдебно производство и работата продължава.", "date": "2018.12.11", "title": "Ловеч: 88-годишна жена е загинала при пожар в село Александрово"}
{"url": "http://www.focus-news.net/news/2018/12/11/2600605/pazardzhik-mobilna-kamera-e-razpolozhena-na-69-km-na-am-trakiya.html", "text": "Мобилна камера е разположена на 69 км на АМ „Тракия“, съобщи слушател на  Радио „Фокус“ .", "date": "2018.12.11", "title": "Пазарджик: Мобилна камера е разположена на 69 км на АМ „Тракия“"}
{"url": "http://www.focus-news.net/news/2018/12/11/2600578/plyus-info-makedoniya-kosovo-shte-predprieme-novi-merki-sreshtu-sarbiya.html", "text": "Косовският премиер Рамуш Харадинай днес ще обяви нови мерки срещу Сърбия, пише македонското електронно издание  “Плюс инфо“  . \r\nСлед увеличението на митническите такси от сто процента за сръбски продукти, Харадинай подготвя три нови мерки, едната от които е забраната за използване на динара на косовска територия, пише сръбският вестник \"Блиц\", позовавайки се на косовския анализатор Фатмир Шехоли. \r\nВтората мярка, която Шехоли очаква от Харадинай е държавните символи на Косово да се поставят във всяка община, а третият е въвеждането на мерки за собствениците на автомобили, които не са регистрирани в Косово в съответствие с правилата на властите в Прищина. \r\nБазираният в Прищина вестник \"Газета Експрес\" пък, позовавайки се на неназовани източници от косовските институции, пише, че първата мярка се отнася за автомобилите със сръбски регистрационни табели, чиито собственици, когато влязат на косовска територия ще трябва да поставят временни табели. Втората мярка според вестника би била забрана за внос на стоки от чуждестранни компании, произведени в Сърбия, които все още не са облагани с мито от сто процента. Същите продукти ще бъдат внасяни  от фабриките в Македония и Унгария и в други страни от ЕС, се казва в \"Газета Експрес\". \r\nТретата мярка ще бъде решението на правителството на Косово да не признава сръбските документи, които се отнасят например до качеството на продуктите. \r\nОчаква се Харадинай да обяви мерките след днешното заседание на правителството.  Юлиян Марков", "date": "2018.12.11", "title": "„Плюс Инфо“ (Македония): Косово ще предприеме нови мерки срещу Сърбия"}
{"url": "http://www.focus-news.net/news/2018/12/11/2600607/sofiya-politseyski-patruli-s-mobilni-kameri-sa-razpolozheni-na-51-km-i-52-km-na-am-trakiya.html", "text": "Полицейски патрули с мобилни камери са разположени на 51 км и 52 км на АМ „Тракия“, предаде репортер на   Агенция „Фокус“ . Автомобилът на 51 км е в посока Пловдив, а на 52 км - в посока София.", "date": "2018.12.11", "title": "София: Полицейски патрули с мобилни камери са разположени на 51 км и 52 км на АМ „Тракия“"}
{"url": "http://www.focus-news.net/news/2018/12/11/2600574/minyu-staykov-beshe-dokaran-s-lineyka-v-sgradata-na-apelativniya-spetsializiran-sad.html", "text": "Арестуваният за данъчни измами и пране на пари бизнесмен Миню Стайков беше докаран с линейка и в инвалидна количка в сградата на Апелативния специализиран съд, предаде  БНР . Стайков обжалва тримесечното си задържане под стража. Съдът назначи медицинска експертиза, която да установи какво е здравословното му състояние.  \r\nОсвен тези обвинения Миню Стайков е обвинен, че е ръководител на организирана престъпна група. Част от нея е и синът му Стайко Стайков, който обаче все още се издирва. Според прокуратурата групата е организирала производството на цигари в нелегална фабрика край Карнобат, а парите от цигарите са били осветлявани през легалния бизнес на алкохолния бос Стайков. В ареста, освен Миню Стайков, са още двама от членовете ѝ.   \r\nАдвокатът му Лъчезар Таков отказа подробности за заболяването на клиента си, освен че е отслабнал с 10 килограма: \"От момента, в който е задържан, чувства се прекрасно човекът, но отслабва. В прекрасно здраве е и затова е в инвалидна количка\". \r\nДесет дни имат експертите, за да прегледат Миню Стайков, преди Апелативният спецсъд да реши дали да му наложи по-лека мярка за неотклонение от задържането под стража.", "date": "2018.12.11", "title": "Миню Стайков беше докаран с линейка в сградата на Апелативния специализиран съд"}
{"url": "http://www.focus-news.net/news/2018/12/11/2600608/liderat-na-pp-ataka-volen-siderov-organizira-sreshta-na-vlastta-s-mediite-na-tema-antievropeyskiyat-pakt-za-migratsiya-na-oon-na-12-dekemvri.html", "text": "На 12 декември (сряда) от 10.30 часа в зала „Запад“ на Народното събрание лидерът на „Атака“ и член на Комисията по външна политика Волен Сидеров организира среща власт-медии на тема „Антиевропейският пакт за миграция на ООН“. Това съобщиха от пресцентъра на  ПП „Атака“ . \r\nОфициални покани за срещата са отправени към външния министър Екатерина Захариева, нейния заместник Георг Георгиев и председателя на Комисията по външна политика Джема Грозданова.", "date": "2018.12.11", "title": "Лидерът на ПП „Атака“ Волен Сидеров организира среща на властта с медиите на тема „Антиевропейският пакт за миграция на ООН“ на 12 декември"}
{"url": "http://www.focus-news.net/news/2018/12/11/2600611/sonya-enilova-burgaska-regionalna-turisticheska-asotsiatsiya-prez-poslednite-godini-uspeshno-se-razvi-planinskiyat-turizam-v-strandzha.html", "text": "През последните години успешно се разви планинският туризъм в Странджа. Това каза за  Радио „Фокус“ – Бургас  Соня Енилова от Бургаската регионална туристическа асоциация. По думите ѝ това се дължи на съвместните усилия както на местните власти, така и на няколко неправителствени организации. „Бяха разработени доста интересни обекти и маршрути. Има няколко сдружения, които предлагат крайноседмичен, празничен отдих и пътешествия по различни обекти в планината“, отбеляза Енилова. Според нея това е важно от гледна точка на здравословния начин на живот и, от друга страна, за запълване свободното време на хората. „До неотдавна в България се считаше, че планините са само Рила, Пирин, Родопите и Централния Балкан. Всички ходиха на планина само в тези части на България, но вече не е така. Туристите биха желали да научат, изживеят или опитат нещо ново от предлаганите местни продукти, произведени от местните хора“, каза още Енилова. Тя отбеляза, че населените места в Странджа и Източна Стара планина предлагат тези възможности. „Тези райони са изключително търсени през цялата година и от родни, и от чуждестранни туристи“, допълни още Енилова. \r\nМария ПОПЧЕВА", "date": "2018.12.11", "title": "Соня Енилова, Бургаска регионална туристическа асоциация: През последните години успешно се разви планинският туризъм в Странджа"}
{"url": "http://www.focus-news.net/news/2018/12/11/2600609/api-vazstanoveno-e-dvizhenieto-po-patya-vidin-sofiya-na-krastovishteto-za-gorni-bogrov-i-po-pat-sofiya-burgas.html", "text": "Възстановено е движението по път I-1 Видин - София на кръстовището за Горни Богров и път I-6 София - Бургас. Това съобщиха от пресцентъра на  Агенция „Пътна инфраструктура“ .", "date": "2018.12.11", "title": "АПИ: Възстановено е движението по пътя Видин – София, на кръстовището за Горни Богров, и по път София - Бургас"}
{"url": "http://www.focus-news.net/news/2018/12/11/2600615/vitseprezidentat-iliyana-yotova-knigata-e-nay-visokoto-prepyatstvie-pred-nevezhestvoto-i-bezduhovnostta.html", "text": "Книгата е най-високото препятствие пред бушуващото зло на невежеството и бездуховността. Тя е врата, която никога няма да се отвори пред тях. С тези думи вицепрезидентът Илияна Йотова откри в Националния дворец на културата 46-ия Софийски международен панаир на книгата и 6-ия Софийски международен литературен фестивал, съобщиха от  прессекретариата на държавния глава .  \r\n„Забранявана и отричана в различни времена, книгата днес е по-жива и необходима от всякога. Ние, хората, изпитваме все по-голяма жажда за досег с нея“, отбеляза вицепрезидентът.  \r\nИлияна Йотова заяви, че благодарение на писаното слово се раждат личностите, идентичността на народите и обществата. „Писмеността и словото изградиха и опазиха човешките цивилизации“, посочи вицепрезидентът и цитира пророческите и мъдри думи на първоучителя Константин-Кирил Философ от „Проглас към евангелието“: Голи са без книги всички народи.  \r\n„Шест дни на шест етажа ще властва Нейно Величество Книгата. Софийският международен панаир на книгата и литературният фестивал имат голямата мисия да сближават хората“, заяви Илияна Йотова. Вицепрезидентът благодари на организаторите на форума, които всяка година превръщат НДК във вълшебен дворец, а посетителите му – в приключенци и пътешественици в други страни с помощта на книгите. Специални благодарности Илияна Йотова изрази към чуждестранните партньори на Софийския международен панаир на книгата.  „Езикът на книгите не познава граници“, изтъкна вицепрезидентът.  \r\nТази година акцент на форума е литературата на Германия, Австрия, Швейцария и Лихтенщайн под мотото „Четири страни – един език“.  \r\nПо-късно вицепрезидентът се включи в откриването на интерактивна инсталация с виртуална реалност на УНИЦЕФ в рамките на кампанията „Заедно срещу насилието в училище“.", "date": "2018.12.11", "title": "Вицепрезидентът Илияна Йотова: Книгата е най-високото препятствие пред невежеството и бездуховността"}
{"url": "http://www.focus-news.net/news/2018/12/11/2600610/vladimir-dimitrov-sdruzhenie-zelena-strandzha-strandzha-e-niska-no-mnogo-obshirna-planina-i-tryabva-da-i-se-otdade-zasluzhenoto-vnimanie.html", "text": "Странджа е ниска, но много обширна планина, и трябва да ѝ се отдаде заслуженото внимание. Това каза за  Радио „Фокус“ – Бургас  Владимир Димитров, от сдружение „Зелена Странджа“ по повод Международния ден на планините, който отбелязваме днес. Според него планината не представлява интерес за големите планинари, които си поставят за цел покоряването на високи върхове, но от гледна точка на биоразнообразие и исторически забележителности, тя е изключително значима.  \r\n„Странджа е най-ценна със своите гори. Никъде другаде в България и Европа няма толкова гориста обширна територия на толкова ниска надморска височина. Горите в повечето равнинни райони в Европа са отдавна изсечени“, отбеляза Димитров. Той добави, че възобновителния потенциал  на странджанските гори е огромен. „Гората се възстановява лесно и въпреки че е сечена и продължава да се сече, тя се възстановява много бързо, а разнообразието от растителни и животински видове е рекордно за страната“, допълни още Димитров. Според него повечето хора не познават Странджа и не ѝ отдават необходимото внимание. „Причината да организираме там множеството дейности като походи и състезания е да я популяризираме“, каза също Димитров. Той добави, че планината е леснодостъпна, дори и през зимния период, поради което за покоряването ѝ не е необходима специална екипировка. \r\nМария ПОПЧЕВА", "date": "2018.12.11", "title": "Владимир Димитров, сдружение „Зелена Странджа“: Странджа е ниска, но много обширна планина, и трябва да ѝ се отдаде заслуженото внимание"}
{"url": "http://www.focus-news.net/news/2018/12/11/2600612/blagoevgrad-avtobus-i-dzhip-sa-se-udarili-na-kragovo-krastovishte-v-grada.html", "text": "Автобус и джип са се ударили на кръговото кръстовище на булевард „Джеймс Баучер“ и „Васил Левски“ в Благоевград, предаде репортер на  Радио „Фокус“- Пирин . Няма пострадали при инцидента, а само материални щети. За кратко движението е било затруднено. \r\nЛора КАЛЧЕВА", "date": "2018.12.11", "title": "Благоевград: Автобус и джип са се ударили на кръгово кръстовище в града"}
{"url": "http://www.focus-news.net/news/2018/12/11/2600613/nkzhi-vazstanoveno-e-dvizhenieto-na-vlakovete-v-mezhdugarieto-rebrovo-svoge.html", "text": "Движението на влаковете в междугарието Реброво-Своге е възстановено в 13.55 ч. Това съобщиха от пресцентъра на  Национална компания „Железопътна инфраструктура“ .", "date": "2018.12.11", "title": "НКЖИ: Възстановено е движението на влаковете в междугарието Реброво-Своге"}
{"url": "http://www.focus-news.net/news/2018/12/11/2600616/politicoeu-ima-li-znachenie-opredelyashtiyat-vot-na-britanskiya-parlament.html", "text": "Британският парламент трябваше да проведе онова гласуване, което стана известно като \"определящ вот\" във вторник по сделката за развода с ЕС на премиера Тереза Мей, но това може да е най-погрешното название, тъй като Брекзит беше представен за първи път на гласоподавателите като средство за \"връщане на контрола \", пише европейската редакция на авторитетното издание  Politico . \r\nАко, както се очаква, депутатите отхвърлят споразумението на Мей, резултатът ще е всичко друго, но не и ясен. Това ще доведе до толкова много противоречиви интерпретации, че никой няма да знае със сигурност какво означава това. \r\nДали сделката на Мей ще бъде изоставена или просто ще бъде върната за доработване, за да се направят някои промени, преди да бъде проведено друго гласуване? Би ли означавало, че няма да има сделка за Брекзит или може би  означава нов премиер, общи избори, втори референдум или всичко споменато на куп? Никой не може да каже със сигурност. \r\nТова може да означава само, че политиците, които обещаха на избирателите лесен Брекзит в кампанията за референдум през 2016 г., искат да се разграничат и да обвиняват Мей и ЕС за компромисите за суверенитета и Северна Ирландия, които правителството е направило, за да се ограничат икономическите щети и да се избегне бедствието от хаотичната раздяла. \r\nВсяка фракция, която се противопоставя на споразумението, иска нещо различно. Никой член на парламента, който гласува против сделката, не може да знае какъв ще бъде резултатът от гласуването. Дори и най-мъдрите анализатори на британската политическа система свеждат прогнозите си до хипотези. \r\nДори ако Камарата на общините одобри сделката на Мей, последствията ще бъдат не толкова ясни. \r\nСпоразумението, одобрено от лидерите на останалите 27 страни от ЕС на 25 ноември, по принцип ще подготви пътя за поетапното отделяне, което ще продължи поне две години, с минимални първоначални смущения за бизнеса. Великобритания ще продължи да спазва правилата на ЕС по време на преходния период, без да има място на масата, където са направени. \r\nВ действителност нещата са по-сложни. Британският парламент все още ще трябва да изкове подробностите на развода преди датата 29 март, когато Великобритания трябва да напусне ЕС, отваряйки възможността за промени, които биха могли да променят хода на Брекзит. Европейският парламент също трябва да ратифицира постигнатото окончателно споразумение. \r\nПо ирония на съдбата, опонентите на Брекзит в управляващата Консервативна партия, водена от бившия главен прокурор Доминик Грийв, първо поискаха на Парламента да бъде позволено да направи повече, отколкото просто да вземе под внимание и да подпечати споразумението за оттегляне. Те настояват за правото да се измени предложението на правителството чрез гласуване, преди да бъде представено пред Европейския парламент. \r\nНо сега именно твърдите „брекзитъри“ са тези, които са готови да използват така наречения „смислен вот“, за да отхвърлят едно споразумение, което според тях е унизителна капитулация, което би оставило Великобритания \"васал\" на Брюксел за потенциално неопределено време. \r\nНякои „брекзитъри“ - включително първите двама министри на Мей за Брекзит,  които подадоха оставки заради разногласия с министър-председателя - са заявили, че Великобритания ще бъде в състояние да се върне на масата на преговорите с ЕС и трябва сделката да бъде отхвърлена и да се гарантират по-изгодни условия. \r\n\"Истинският избор ... не е между ужасното наказание, каквото е сделката на министър-председателя или да няма сделка или да се формират отношения на базата на  Световната търговска организация ,\" заяви Стюарт Джексън, началник на кабинета на бившия министър за Брекзит Дейвид Дейвис, пише на сайта на BrexitCentral. \"А всъщност между последната и подобрена сделка с Европейския съюз\". \r\nТакива аргументи умишлено пренебрегват баланса на властта между страна, която е избрала да напусне ЕС и останалите 27 държави-членки, които се присъединиха към договора, в общност от закони, развила се повече от 60 години. \r\nЧервените линии, определени от британското правителство преди началото на преговорите, определят формата на сделката. \r\nАко Великобритания реши да прекрати свободното движение на хора от ЕС, тя не може да остане в единния пазар или да се присъедини към Европейското икономическо пространство като Норвегия. Ако иска да сключи собствени търговски споразумения с трети страни, тя не можеше да остане в митническия съюз. Ако избере да определи свои собствени разпоредби, които се различават от нормите на ЕС, то не би могло да очаква безпроблемна търговия и неограничен достъп до континенталния пазар. Реалността е, че се присъединявате към ЕС по условията на ЕС и напускате ЕС по условията на ЕС . \r\nТъй като и двете страни са съгласни, че след преходния период не трябва да има твърда митническа граница между Северна Ирландия и Ирландия. Или Северна Ирландия би трябвало да остане в митническия и регулаторен съюз с ЕС или цялата територия на Великобритания, ще трябва да остане в митнически съюз, поне временно, докато не бъде постигната дългосрочна търговска сделка. \r\nАко общото правителство отхвърли сделката, лидерите на ЕС на срещата на високо равнище през тази седмица на Европейския съвет вероятно ще настояват, че не могат да приемат никаква промяна в споразумението за оттегляне, което отразява правото на ЕС и консенсусът на 27-те страни. Нереалистично е да се мисли, че ЕС ще изостави интересите на държава-членка заради тези на напускащата държава. \r\nВ минали случаи, когато гласоподавателите в една страна отхвърлиха да ратифицират договор на ЕС, лидерите на блока търсеха компромис, за да се опитат да се справят с опасенията си и да позволят кервана в ЕС да продължи. Но тъй като Великобритания е на автопилот и ще напусне Европейския съюз така или иначе на 29 март съгласно условията на член 50 от Договора от Лисабон, Лондон вече има слабо влияние, за да получи допълнителни отстъпки. \r\nНай-много, Великобритания да осигури някои изясняващи допълнителни думи в декларацията за необвързващи бъдещи отношения  в последната минута. \r\n\"Трябва да почакаме мъглата да се изчисти в Лондон\", заяви дипломат от ЕС, който участва в преговорите за Брекзит: \"Хората първо биха искали да видят дали има надеждно британско правителство, което да поиска нещо, което може да бъде направено надеждно и което има перспектива за ратифициране на споразумението за оттегляне в парламента\". \r\nЩо се отнася до привържениците на оставането, които вярват, че могат да осигурят втори референдум, който да отмени резултата от референдума от 2016 г., сега гласоподавателите могат да видят колко по-зле би била Великобритания  извън ЕС, липсват парламентарно мнозинство или партньор на ЕС, готови да спрат часовника след 29 март. \r\nЕдинственият \"смислен\" вариант е парламентът да стисне зъби и да гласува за недостатъчно оптималната сделка за ограничаване на щетите, договорена от Тереза Мей и да гарантира, че споразумението ще оцелее до 29 март.  Юлиян Марков", "date": "2018.12.11", "title": "Politico.eu: Има ли значение \"определящият вот\" на британския парламент"}
{"url": "http://www.focus-news.net/news/2018/12/11/2600621/sofiya-nereglamentirani-izkopni-deynosti-ostaviha-bez-tok-klienti-na-chez-razpredelenie-v-tsentralnata-gradska-chast-i-kv-reduta.html", "text": "Нерегалментирани изкопни дейности оставиха без електрозахранване клиенти на ЧЕЗ Разпределение в централна градска част на столицата и кв. \"Редута\". Строителна фирма скъса кабел 10 kV, собственост на дружеството. В резултат без ток за близо час останаха  повече от 1800 домакинства и фирми. Това съобщиха от пресцентъра на  ЧЕЗ Разпределение .  \r\nЕкип на ЧЕЗ Разпределение локализира повредата и осигури алтернативно електрозахранване на засегнатите потребители. В момента служители работят по възстановяване на скъсания кабел и осигуряване на нормалната схема на захранване.  \r\nЧЕЗ Разпределение настоява за съгласуване на изкопните дейности с компанията и стриктно спазване на нейните указания. Дружеството изготвя констативни протоколи при всички ситуации, когато е нарушена целостта на негови кабели, и ще предявява претенции за нанесени имуществени щети на фирмите, извършвали несъобразените дейности.", "date": "2018.12.11", "title": "София: Нерегламентирани изкопни дейности оставиха без ток клиенти на ЧЕЗ Разпределение в централната градска част и кв. \"Редута\""}
{"url": "http://www.focus-news.net/news/2018/12/11/2600617/sliven-zhitelite-na-grada-otnovo-izlizat-na-protest-na-13-dekemvri.html", "text": "Нов протест ще се проведе в Сливен на 13 декември, съобщиха пред  Радио „Фокус“ – Сливен  организаторите. Те призовават участниците в протеста да облекат жълти жилетки. Протестът ще започне на обичайното място – централния градски площад „Хаджи Димитър“, от 18.00 часа. \r\nДен по-рано, в сряда – 12 декември, протестиращите от Сливен ще подкрепят своите съмишленици от Ямбол, като се включат в протеста пред Административния съд в града. Там от 09.30 часа ще се състои второто съдебно заседание по дело №256/2018г. на Административен съд - Ямбол. То е срещу заповедта, с която  се заличава регистрацията на животновъдния обект на Ани Петрова и е разпоредено повторно принудителното евтаназиране на животните й. \r\nЛюдмила ЙОРГОВА", "date": "2018.12.11", "title": "Сливен: Жителите на града отново излизат на протест на 13 декември"}
{"url": "http://www.focus-news.net/news/2018/12/11/2600619/blagoevgrad-detski-koleden-panair-shte-se-provede-za-poredna-godina-v-grada.html", "text": "Детски коледен панаир ще се проведе за поредна година в Благоевград. Това съобщиха от пресцентъра на  Община Благоевград . Инициативата ще се състои в рамките на два дни - 15 и 16 декември, в сградата на бившия Младежки дом. Коледните ателиета са организирани от фондация „Easy art” с председател Станка Желева, с подкрепата на Община Благоевград. \r\nИ тази година, традиционно, са предвидени най-различни коледни работилници. Децата ще могат да се включат в изработване на коледна украса, коледни картички, преспапие, приготвяне на коледни меденки, коледни магнитчета, изработване на свещи, коледни играчки и направа на снежни човеци. \r\nКоледният панаир, организиран от „Easy art”, е сред любимите инициативи на децата на Благоевград. Входът е свободен.", "date": "2018.12.11", "title": "Благоевград: Детски коледен панаир ще се проведе за поредна година в града"}
{"url": "http://www.focus-news.net/news/2018/12/11/2600618/dobrich-vitleemskata-peshtera-be-presazdadena-v-kavarna.html", "text": "Каварна се подготвя за рождественските празници. През тази година градът ще посрещне празника с копие на витлеемската пещера - мястото, където се е родил Исус. Това съобщиха от пресцентъра на  общината . Тя е дело на каварненското Арт студио „Нарния”. Фигурите пресъздават библейската сцена от раждането на спасителя. Те ще останат по време на празничните дни в центъра на града.  За поредна година в Художествена галерия“Христо Градечлиев“ , по повод светлите християнски празници  е открит благотворителен базар-изложба, където може да намерите коледни сладки, коледни играчки, сувенири, гоблени, сурвакници , коледни картички и коледни късметчета, от сръчните ръце на каварненските жени.", "date": "2018.12.11", "title": "Добрич: Витлеемската пещера бе пресъздадена в Каварна"}
{"url": "http://www.focus-news.net/news/2018/12/11/2600620/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване  „Панагюрище – столица на свободата”  на  Радио „Фокус“ – Пазарджик  и  Община Панагюрище  ще чуете повече за подготвяните коледни празнични прояви в различни населени места от община Панагюрище. Ще разговаряме със секретаря на читалището в село Баня Радка Мутева за запалването на светлините на елхата и подготвените подаръци за децата. От секретаря на читалището в село Елшица Гинка Томева ще научите повече за празника, който подготвят. Коледни трапези и подаръци за децата се предвидили и в селата Попинци и Оборище. В празничното издание на предаването ще чуете какви изненади очакват най-малките жители на тези села.  Предаването   се излъчва във вторник по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.12.11", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2018/12/11/2600614/d-r-nikolay-ivanov-makar-i-s-bavni-tempove-varvim-napred-po-otnoshenie-na-bezopasnostta-na-patishtata.html", "text": "По отношение на безопасността на пътищата вървим макар и с бавни темпове напред. Това каза председателят на УС на Българска браншова асоциация „Пътна безопасност“ (ББАПБ) д-р Николай Иванов на пресконференция на Камарата на строителите в България, предаде репортер на  Агенция „Фокус“ . „Несъмнено в последните десетина години се изгради голяма част от магистралната инфраструктура в страната. Ако някъде, търсим проблеми, а ние всички пътуваме и ги виждаме непрекъснато, то те са заради недостатъчното финансиране в последните 15-ина години на поддържането на републиканската и общинска пътна мрежа“, отбеляза той. „Националната пътна мрежа е наша собственост - на всеки един от нас и ако ние не се грижим за собствеността си, не даваме достатъчно средства за нея, тя ще се руши, няма да е комфортна и достатъчно безопасна“, допълни д-р Иванов. „Трафикът в последните 10 години се увеличи близо три пъти“, отчете още той. „По отношение на безопасността на пътищата вървим макар и с бавни темпове напред. Не бива да сме само лоши и черногледи. Българските строители от векове насам са качествени и отговорни хора. На всякъде може да има грешки и черни овце, но това не бива да се очерня целия сектор“, коментира още той.  \r\nВесела АЛЕКСАНДРОВА", "date": "2018.12.11", "title": "Д-р Николай Иванов: Макар и с бавни темпове вървим напред по отношение на безопасността на пътищата"}
{"url": "http://www.focus-news.net/news/2018/12/11/2600625/sliven-kniga-za-diplomata-d-r-simeon-tabakov-shte-bade-predstavena.html", "text": "Монографията на д-р Йордан Желев „Д-р Симеон Табаков (1882-1918). Животопис, творчество, документи” ще бъде представена в 17.30 часа в зала „Май” на Община Сливен. Това съобщиха от пресцентъра на  Общината . Книгата съдържа биографичен очерк, библиография и дипломатически документи, пряко свързани с дейността на д-р Табаков. Издание е на столичното Народно читалище „Кузман Шапкарев – 2009” и е посветенo на стогодишнината от кончината на видния български дипломат, юрист, международник и един от най-изявените изследователи на регионалната история у нас. \r\nД-р Табаков е известен като автор на „Опит за история на град Сливен” – класически образец за краеведско изследване. Неговата дипломатическа кариера, обществената му дейност, епистоларното и документално му наследство обаче досега не са били предмет на специално изследване. Представената книга успешно запълва празнината в информацията за краткия, но необичайно съдържателен житейски път на учения. \r\nКнигата е плод на прецизната и задълбочена работа на съставителя на книгата д-р Йордан Желев (историк и началник отдел в Централния държавен архив София на Държавна агенция „Архиви”). Авторът акцентира върху кариерата на учения като служител в българските легации в Лондон, Рим, Цариград и в други градове. Едно от главните достойнства на книгата е изчерпателната биобиблиография. \r\nОрганизатори на представянето на книгата са Фондация „Обществен дарителски фонд – Сливен” и Сдружение „Войводите на Сливен”.", "date": "2018.12.11", "title": "Сливен: Книга за дипломата д-р Симеон Табаков ще бъде представена"}
{"url": "http://www.focus-news.net/news/2018/12/11/2600627/smolyan-obshtinata-kani-zhitelite-i-gostite-na-grada-na-koleden-kontsert-na-talantite-ot-muzikalnoto-uchilishte-po-folklorni-izkustva-shiroka-laka-na-14-dekemvri.html", "text": "Община Смолян кани жителите и гостите на града на Коледен  концерт, в който ще участват талантите от Музикалното училище по фолклорни изкуства „Широка Лъка”. Това съобщиха от пресцентъра на  общината . Събитието ще се проведе на 14 декември петък  от 18.00 часа в зала 1 на Родопския драматичен театър „Николай Хайтов”. Концертът е посветен на светлия  християнски празник- Рождество Христово. Публиката ще се наслади на автентичния фолклор и изпълненията на всички художествени състави : гайдарските /каба и джура/, хор, оркестър, вокални групи, солисти, гъдуларски състав, танцов ансамбъл. Училището е създадено с мисията да съхрани, развие, обогати и популяризира българския музикален фолклор чрез младите таланти на България. То има богата история в професионалното музикално образование и многобройни отличия у нас и в чужбина. Входът е свободен. Концертът е част от Програмата за Коледните и Новогодишните празници, които организира традиционно община Смолян.", "date": "2018.12.11", "title": "Смолян: Общината кани жителите и гостите на града на Коледен концерт на талантите от Музикалното училище по фолклорни изкуства „Широка Лъка” на 14 декември"}
{"url": "http://www.focus-news.net/news/2018/12/11/2600623/noi-sredniyat-osiguritelen-dohod-za-stranata-za-oktomvri-2018-g-e-90126-leva.html", "text": "Националният осигурителен институт обявява, че размерът на средния осигурителен доход за страната за месец октомври 2018 г. е 901,26 лв. Средномесечният осигурителен доход за страната за периода от 01.11.2017 г. до 31.10.2018 г. е 878,95 лв. Това съобщиха от пресцентъра на  НОИ . \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец ноември 2018 г., съгласно чл. 70, ал. 2 от Кодекса за социално осигуряване.", "date": "2018.12.11", "title": "НОИ: Средният осигурителен доход за страната за октомври 2018 г. е 901,26 лева"}
{"url": "http://www.focus-news.net/news/2018/12/11/2600628/yana-yanakieva-obshtina-blagoevgrad-v-dnite-25-i-26-dekemvri-obikolkite-na-vlakcheto-na-dyado-koleda-shte-badat-napalno-bezplatni.html", "text": "В дните 25 и 26 декември обиколките на влакчето на Дядо Коледа в Благоевград ще бъдат напълно безплатни. Това каза за  Радио „Фокус“ - Пирин Яна Янакиева , специалист в отдел „Култура“ в Община Благоевград. „Едно от най- интересните и предпочитани забавления, в навечерието на празниците е влакчето на Дядо Коледа“, каза Янакиева.  Влакчето тръгна на 7 декември, като тръгва от Съдебната палата, по ул. „Тодор Александров“ до площад „Македония“ и обратно по същия маршрут. Цената на билета е 2 лева в едната посока и 3 лева- двупосочен. „Коледен фестивал 2018  преминава под мотото „Следвай звездата,озари пътя!“. Както всяка година, така и тази Община Благоевград има благотворителна кауза и със събраните  средства ще бъде помогне на 14-годишния Иван“, каза Янакиева. \r\nЛора КАЛЧЕВА", "date": "2018.12.11", "title": "Яна Янакиева, Община Благоевград: В дните 25 и 26 декември обиколките на влакчето на Дядо Коледа ще бъдат напълно безплатни"}
{"url": "http://www.focus-news.net/news/2018/12/11/2600622/elena-yoncheva-bsp-sas-stroitelite-nastoyavame-za-edno-i-sashto-da-dokazhem-che-patishtata-otgovaryat-na-iziskvaniyata-i-ne-zastrashavat-nichiy-zhivot.html", "text": "Подкрепям българските строители. Заедно със строителите настояваме за едно и също - да докажем, че пътищата в България отговарят на техническите изисквания и не застрашават ничий живот. Това се посочва в  съобщение на говорителя на ПГ на БСП Елена Йончева  по повод обявения протест на Камарата на строителите, изпратено до медиите. „Вярвам, че строителите подкрепят нашите искания за независима експертиза в европейска лаборатория на магистрални участъци, строени и ремонтирани през последните 5 години, какъвто е периодът на устойчивост. Това е начин да изчистим всяко съмнение в професионализма на българския строител. Те заслужават това!“, заявява Елена Йончева. „Независимата експертиза на качеството на българските магистрали помага на строителите, които са принудени да работят в обстановка, в която често се констатират редица нередности по цялата верига на инвестиционния процес. Отговорност за тези нарушения носят не строителите, а мафиотският модел на управление в България“, пише още Йончева.", "date": "2018.12.11", "title": "Елена Йончева, БСП: Със строителите настояваме за едно и също- да докажем, че пътищата отговарят на изискванията и не застрашават ничий живот"}
{"url": "http://www.focus-news.net/news/2018/12/11/2600629/api-na-patya-svoge-sofiya-se-montirat-nay-visokiyat-klas-obezopasitelni-sistemi.html", "text": "На пътя Своге - София се поставя най-високият клас обезопасителни системи, каквито има на автомагистралите, съобщи председателят на Управителния съвет на Агенция „Пътна инфраструктура“ инж. Светослав Глосов. Днес заедно с инж. Дончо Атанасов - член на УС на АПИ, провериха работата на фирмата, монтираща новите мантинели в отсечката. Това съобщиха от пресцентъра на  Агенция „Пътна инфраструктура“ . Инж. Глосов подчерта, че въпреки че поставянето на ограничителни системи в населеното място, какъвто е случаят в Своге, не е отговорност на АПИ е поет ангажимент пред жителите на Своге и по разпореждане на министър-председателя това да се направи до 12 декември, за да се повиши безопасността на движение в отсечката. Преди това е било невъзможно да се предприемат каквито и да било дейности заради продължаващото досъдебно производство. В края на ноември в АПИ е получено и указание от Върховната административна прокуратура, в което се посочва, че в срок от един месец трябва да се предприемат действия за обезопасяване на отсечката. Той посочи, че новото съоръжение е трябвало да се постави от общината, тъй като участъкът е на тяхна територия и общината събира таксите от билбордове по трасето в населеното място и издава разрешенията за строеж на търговски обекти без за това да иска разрешение от АПИ каквото се издава, когато отсечката е извън чертите на града. В отговор на журналистически въпрос инж. Атанасов заяви, че монтажът на мантинелата в Своге се изпълнява въз основа на разработения график. Според него изказвания от различни хора по темата, представящи се за пътни експерти, е опит да се прави политически ПР на гърба на агенцията и на правителството, защото се е знаело, че днес започва монтирането на мантинелата в участъка на инцидента. За да се монтира такова съоръжение, независимо дали е на пътя София - Своге, или на друг път, трябва да се изготви проект, съгласно нормите за проектиране, и това е направено, подчерта инж. Атанасов. Той заяви, че целият 80-километров път през Искърското дефиле ще бъде обезопасен и проектът ще бъде надграден, съгласно направения одит по пътна безопасност. Целта ние да се гарантира безопасността на пътуване през дефилето, въпреки че според данните от трафик камерите 99% от превозните средства не спазват ограничението на скоростта от 30 км/ч в участъка в момента, подчерта инж. Атанасов.", "date": "2018.12.11", "title": "АПИ: На пътя Своге - София се монтират най-високият клас обезопасителни системи"}
{"url": "http://www.focus-news.net/news/2018/12/11/2600624/veliko-tarnovo-okrazhniyat-sad-postanovi-myarka-zadarzhane-pod-strazha-za-18-godishniya-mladezh-obvinen-v-iznasilvane-s-nastapila-smart-na-vazrastna-zhena.html", "text": "Окръжен съд – Велико Търново постанови най-тежката мярка за неотклонение „задържане под стража“ по отношение на 18-годишния младеж, обвинен в изнасилване с настъпила смърт на възрастна жена, предаде репортер на  Радио „Фокус“ – Велико Търново . Съдът се произнесе с определение по направеното искане от Окръжна прокуратура - Велико Търново в открито съдебно заседание, което се проведе днес. Навършилият пълнолетие преди няколко дни Димитър Георгиев е привлечен в качеството на обвиняем за извършено престъпление на 6 декември в град Бяла черква, а именно  изнасилване, представляващо особено тежък случай, в следствие на което е настъпила смъртта на пострадалата – 70-годишна жена от гр. Бяла Черква. \r\nПредставителят на Окръжна прокуратура заяви в съдебното заседание, че поддържа направеното искане за налагане на най-тежката мярка „задържане под стража“. \r\nСлужебният защитник поиска налагане на по-лека мярка – „домашен арест“, като се позова на добросъвестното поведение на обвиняемия, на съдействието, което е оказал на разследващите органи, както и на младата му възраст. Димитър Георгиев също поиска налагане на по-леката мярка, но Великотърновският окръжен съд постанови определение, с което взе най-тежката такава, тъй като според съда са налице предвидените в НПК основания. Обвинението е за извършено тежко умишлено престъпление, за което законът предвижда от 10 до 20 години лишаване от свобода. \r\nСъгласно закона, ако доказателствата по делото не сочат друго, е налице реална опасност привлеченият като обвиняем за престъпление да се укрие или да извърши ново престъпление, когато Наказателният кодекс предвижда наказание от не по-малко от 10 години лишаване от свобода (или друго, по-тежко наказание) за престъплението, в което е обвинен. \r\nОпределението на Окръжен съд – Велико Търново подлежи на обжалване в тридневен срок пред Апелативен съд – Велико Търново. \r\nМария НЕДЕВА", "date": "2018.12.11", "title": "Велико Търново: Окръжният съд постанови мярка „задържане под стража“ за 18-годишния младеж, обвинен в изнасилване с настъпила смърт на възрастна жена"}
{"url": "http://www.focus-news.net/news/2018/12/11/2600626/varna-izzeti-sa-chast-ot-elementite-na-padnaliya-bolnichen-asansyor-za-dopalnitelni-ekspertizi.html", "text": "Част от елементите на падналия в края на миналата седмица болничен асансьор във Варна са били иззети за допълнителни експертизи от вещи лица. Това каза за  Радио „Фокус“ – Варна  прокурор Красимир Конов от Районната прокуратура, която води разследването. По думите му останалите съдебно-технически експертизи все още не са готови и няма заключение за точната причина за инцидента в болница „Св. Анна“. Все още се извършват разпити на свидетели и се иззема необходимата документация. Ден след инцидента от Държавната агенция за метрологичен и технически надзор съобщиха, че при техническия оглед на асансьора в МБАЛ „Света Анна“ инспекторите са констатирали скъсване на фланеца към фрикционната шайба и претоварване на съоръжението.  \r\nАсансьорът е с товароносимост 500 кг, 4 спирки и е произведен през 1979 г. Последен извършен технически преглед на 16 май 2018 г. от инспектор на регионалния отдел във Варна. Направени са предписания да се монтира предпазен щит под кабината на асансьора и да се възстанови осветлението в машинното помещение и шахтата. Последната функционална проверка на асансьорното съоръжение е извършена от поддържащата фирма на 28 ноември 2018 г. На 4 декември 2018 г.  в Регионалният отдел на „Инспекция за държавен технически надзор“, Североизточна България на Държавната агенция за метрологичен и технически надзор, е постъпил сигналът от служител на поддържащата фирма за станала авария със злополука с асансьора в МБАЛ „Света Анна“ – гр. Варна. Инспекторите от ДАМТН са предприели веднага съответните действия. На мястото на инцидента са извършени първоначален оглед на асансьора и проверка на документи. \r\nДиана СТОЕВА", "date": "2018.12.11", "title": "Варна: Иззети са част от елементите на падналия болничен асансьор за допълнителни експертизи"}
{"url": "http://www.focus-news.net/news/2018/12/11/2600633/blagoevgrad-intenziven-e-trafikat-na-gkpp-kulata-za-tovarni-avtomobili-i-v-dvete-posoki.html", "text": "Интензивен е трафикът на граничен пункт „Кулата“ за товарни автомобили и в двете посоки. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница трафикът се извършва без забавяния. \r\nДенис НИКИФОРОВ", "date": "2018.12.11", "title": "Благоевград: Интензивен е трафикът на ГКПП „Кулата“ за товарни автомобили и в двете посоки"}
{"url": "http://www.focus-news.net/news/2018/12/11/2600635/blagoevgrad-izdirvan-podsadim-s-evropeyska-zapoved-za-arest-e-zadarzhan-na-glaven-pat-e-79-pri-politseyska-proverka.html", "text": "Под ръководството на Районна прокуратура-Благоевград се води бързо производство срещу Я.Д. (на 35 години) за извършено от него престъпление по чл. 316, вр. чл. 308, ал. 2, вр. ал. 1 от НК – използване на преправен официален документ. Това съобщиха от пресцентъра на  Апелативна прокуратура-София . Около 19.20 ч. вчера на ПП Е-79, срещу бензиностанция „Газпром“, в района на полигона, обвиняемият Я.Д., при установяване на самоличността му от полицейски служители, представил преправена лична карта, издадена от МВР – София на друго лице.  \r\nВ процеса на разследване е установено, че Я.Д. се издирва по издадена срещу него Европейска заповед за арест, касаеща изпълнение на наложено му наказание „Лишаване от свобода“. Той се издирва и от разследващи органи по водени срещу него други наказателни производства.  \r\nПонастоящем обвиняемият е задържан за срок до 24 часа по Закона на МВР.  \r\nРазследването продължава.", "date": "2018.12.11", "title": "Благоевград: Издирван подсъдим с Европейска заповед за арест е задържан на главен път Е-79 при полицейска проверка"}
{"url": "http://www.focus-news.net/news/2018/12/11/2600632/burgas-preskonferentsiya-za-rezultatite-ot-proekt-za-obrazovatelna-integratsiya-na-uchenitsi-ot-etnicheskite-maltsinstva-shte-se-provede-na-12-dekemvri.html", "text": "На 12 декември от 14.00 часа в Заседателната зала на община Бургас ще бъде проведена заключителна пресконференция, на която ще бъдат отчетени резултатите от изпълнението на Проект за безвъзмездна финансова помощ  BG05M2OP001-3.002-0040 „Интегриран подход за постигане на значими и устойчиви резултати в образователната интеграция на ученици от етнически малцинства в община Бургас “, Оперативна програма „Наука и образование за интелигентен растеж“. Това съобщиха от пресцентъра на  общината . Проектът приключва на 31 декември. Йорданка Ананиева – ръководител на проекта ще отчете постигнатите резултати от изпълнението на дейностите по проекта. По време на пресконференцията ще бъдат наградени класираните от проведения ученически конкурс за детска рисунка на тема \"Моите приятели от друг етнос\".", "date": "2018.12.11", "title": "Бургас: Пресконференция за резултатите от проект за образователна интеграция на ученици от етническите малцинства ще се проведе на 12 декември"}
{"url": "http://www.focus-news.net/news/2018/12/11/2600630/varna-sadyat-holandets-i-belgiets-za-kontrabanda-na-prekursori-za-blizo-226-mln-lv.html", "text": "51-годишният поданик на Кралство Нидерландия Р. Писени и и 56-годишният белгиец К. Миделдорп ще бъдат съдени във Варна за схемата за контрабанда на над 16 тона прекурсори и материали за производство на синтетични наркотици. Материалите са на ориентировъчна стойност 225 640 000 лева. Това съобщи на пресконференция днес Радослав Лазаров, изпълняващ функциите на окръжен прокурор, предаде репортер на  Радио „Фокус“ – Варна . Предстои делото да бъде насрочено за разглеждане във Варненския окръжен съд. Двамата задържани са с постоянна мярка „Задържане под стража“ от 7 юни тази година. Приведени са във варненския затвор, където ще чакат насрочването на делото. Внесените контрабандно вещества в страната са с произход от Азия и Латинска Америка. Те са били предназначени за страни от Европейския съюз. Досъдебното производство е започнало на 10 февруари миналата година по сигнал на служител на \"Митница Варна\". По метода на анализ на риска е извършена проверка на контейнер на пристанище \"Варна-запад\", пътуващ от Лаос през Виетнам с кораб до Варна и крайна точка Холандия. По документи контейнерът е съдържал 14 400 литра почистващ препарат за прозорци. След лабораторен анализ се оказало, че 5000 литра от стоката веществото за производство на синтетичния наркотик MDMA. Прекурсорът трябвало да бъде доставен на действащи нелегални лаборатории на териториите на Холандия, Белгия и Великобритания, където се произвеждали таблетки „екстази“, предназначени за пазара на синтетична дрога на територията на Европейския съюз и Азия. Случаят със засечения контейнер с прекурсор на варненското пристанище е изпратен до Евроджъст, като българската прокуратура си е съдействала с магистратурите в Белгия и Холандия. Поискано било трансгранично наблюдение на установените в хода на разследването лица. Проведени са и две координационни срещи с участието на Интерпол и властите в Холандия, Белгия и Великобритания. На срещата през април 2017 г. било договорено контейнерът да бъде „пропуснат“ с цел осъществяване на контролирана доставка. И двамата подсъдими са осъждани в държави от Европейския съюз. Миделдорп участвал в международен трафик на наркотици, като първата му присъда е постановена в Белгия през 1988 г. Търпял е ефективна присъда от 7 години затвор за внос на 1 тон кокаин през пристанището в Антверпен. И Писени е част от европейския криминален контингент още от 1989 г. Осъждан многократно – на 3 години лишаване от свобода за участие в престъпна организация, извършваща преднамерени действия по Закона за опиатите и за опиума, както и на 2 години лишаване от свобода за документни фалшификации и измами в съучастие. \r\nДиана СТОЕВА", "date": "2018.12.11", "title": "Варна: Съдят холандец и белгиец за контрабанда на прекурсори за близо 226 млн. лв."}
{"url": "http://www.focus-news.net/news/2018/12/11/2600634/svetlan-savov-mitnitsa-varna-balgariya-stava-izklyuchitelno-interesna-kato-darzhava-za-vnos-na-prekursori.html", "text": "България става изключително интересна като държава за внос на прекурсори с разширяването на границите на Европейския съюз. Това каза директора на Митница – Варна Светлан Савов на пресконференция във връзка с безпрецедентна операция за разкриването на контрабанда на над 16 тона материали за производство на синтетична дрога, реализирана съвместно с ДАНС и прокуратурата, предаде репортер на  Радио „Фокус“ – Варна . По думите му, въпреки че основният пазар и нелегалните производства на наркотици са съсредоточени в Западна Европа, пристанищата във Варна и Бургас са влезли в полезрението на организираните престъпни групи, заради техните размери. „Счита се, че когато пристанището е по-малко в сравнение с големи европейски портове като тези в Амстердам и Ротердам, например, контролът ще е занижен. Оказа се обаче, че не е така“, посочи Савов. Той обясни, че безпрецедентната работа в сътрудничество на трите институции е осъществена в рамките на една година, а случаят няма аналог. Савов каза още, че в рамките на тази годинa само в пристанището на Варна са задържани три пратки прекурсори за синтетична дрога, идващи от Югоизточна Азия, като те са на приблизителна стойност от около 6 млрд. долара на черния пазар. Във връзка със задържаните вещества предстои разглеждане на делото във Варненския Окръжен съд. То е срещу 51-годишния поданик на кралство Нидерландия Р. Писени и съучастникът му в схемата за контрабанда - 56-годишният белгиец К. Миделдорп.", "date": "2018.12.11", "title": "Светлан Савов, Митница – Варна: България става изключително интересна като държава за внос на прекурсори"}
{"url": "http://www.focus-news.net/news/2018/12/11/2600637/burgas-mezhdunarodnata-platforma-za-avtorsko-dokumentalno-kino-kinedok-predstavya-filma-lunata-v-teb-na-13-dekemvri.html", "text": "Международната платформа за авторско документално кино „КИНЕДОК“ представя на бургаската публика филма „Луната в теб“ на 13 декември от 18:00 часа. Това съобщиха от пресцентъра на  Община Бургас . Филмът е копродукция на Словакия, Испания и Франция от 2009 г. В киносалон отново ще се превърне зала „Петя Дубарова“ на КЦ „Морско казино“, входът е свободен. Режисьор на филма е Диана Фабианова. Тя предизвиква зрителите да се отърсят от табутата по тема, която вълнува всички жени. За Диана месечният цикъл не е никак забавно явление. Със силно чувство за перспектива, хумор и самоирония тя задава въпроси и търси отговори. Редица теории, застъпени от антрополози, психолози, журналисти, гинеколози и учители по бели денс се преплитат с архивни информационни филми и анимирани клипове. Свързващото звено във филма е 11-годишната Доминика, която споделя за своята предстояща менструация, задавайки всевъзможни въпроси. Търсенето на Диана води до по-дълбоко вникване и осмисляне на нейното тяло, състояния и настроения.", "date": "2018.12.11", "title": "Бургас: Международната платформа за авторско документално кино „КИНЕДОК“ представя филма „Луната в теб“  на 13 декември"}
{"url": "http://www.focus-news.net/news/2018/12/11/2600636/sofiya-obshtinata-organizira-sreshta-na-uchenitsi-s-ekipa-na-balgarskiya-film-vezdesashtiyat-na-12-dekemvri.html", "text": "На 12 декември (сряда) от 17.00 часа в Кино „Култура” ученици от столични гимназии ще присъстват на прожекция на филма „Вездесъщият” и ще се срещнат с екипа, създал българското предложение за „Оскар” за чуждоезичен филм за 2018 г. Това съобщиха от пресцентъра на  Столична община . Модератор на срещата ще бъде проф. Божидар Манов. Входът ще бъде с покани. Събитието се организира от Столична община и е второ от инициативата й за реализиране на неформални срещи на  български творци с младата им публика. Началото беше поставено през месец ноември със среща с писателя Георги Господинов. В сряда режисьорът на „Вездесъщият” Илиян Джевелеков и Велислав Павлов, изиграл главната мъжка роля, ще отговарят на въпросите на младите си зрители, ще им разкажат за процеса на снимките, както и за кампанията по представянето му сред членовете на Американската филмова академия. Столична община подкрепя кампанията по промотирането на филма в САЩ. От началото на месец ноември в едни от най-популярните кинозали в Лос Анджелис се провеждат прожекции и събития, представящи филма и екипа му.  \r\n„Вездесъщият” е заснет изцяло в София с подкрепата на Столична община чрез Филмовата комисия, създадена през 2015 г. във връзка с титлата, която столицата носи „София - творчески град на киното” на ЮНЕСКО.  \r\n„Вездесъщият” показва знакови за столицата места, а в настоящата кампания София е популяризирана като град на киното и филмов център, предоставящ конкурентоспособни условия за заснемане на филмови продукции.", "date": "2018.12.11", "title": "София: Общината организира среща на ученици с екипа на българския филм „Вездесъщият“ на 12 декември"}
{"url": "http://www.focus-news.net/news/2018/12/11/2600641/", "text": "Волейбол:Волейболният национал Николай Пенчев, който напусна Сточня Шчечин, след като клубът изпадна в тежка финансова криза, вече има нов клуб в Полша. Пенчев ще продължи кариерата си в Онико Варшава, воден от френската легенда Стефан Антига. Специалистът изведе Полша до световната титла през 2014 година. \r\n26-годишният посрещач, който през миналия сезон стана шампион на Полша със СКРА, ще играе за пети полски клуб в кариерата си.", "date": "2018.12.11", "title": "Спорт: Николай Пенчев преминава в друг полски клуб"}
{"url": "http://www.focus-news.net/news/2018/12/11/2600642/sofiya-v-gradskata-gradina-shte-bade-otkrita-izlozhbata-nevena-kokanova-na-80-snimki-ot-edin-zhivot-1938-2018-na-13-dekemvri.html", "text": "От 13 декември в Галерия на открито в Градската градина на София ще бъде показана Изложбата „Невена Коканова на 80. Снимки от един живот. 1938-2018”. Официалното откриване на изложбата ще бъде в 11.00 часа. Това съобщиха от пресцентъра на  Столична община . Теодора Шарланджиева - дъщерята на Невена Коканова, Art Productions, Столична община и Книгомания показват фотоси на голямата българска актриса. Кадрите от архива на нейната дъщеря разкриват моменти от личния й живот и вълнуващата й кариера, а някои ще бъдат показани за първи път. Изложбата може да бъде разгледана в Галерията на открито на Столична община до 3 януари 2019 г.", "date": "2018.12.11", "title": "София: В Градската градина ще бъде открита Изложбата „Невена Коканова на 80. Снимки от един живот. 1938-2018” на 13 декември"}
{"url": "http://www.focus-news.net/news/2018/12/11/2600639/", "text": "Литва предложи Русия да бъде изключена от системата за междубанкови разплащания SWIFT, предава  РИА Новости . \r\nЛитовският Сейм прие резолюция, с която призовава европейските държави да затегнат санкциите срещу Русия. Това се съобщава от пресслужбата на парламента. \r\nРезолюцията приканва да се постави ултиматум – според становището на литовските депутати, Русия незабавно да предаде контрола над Керченския проток и \"заетите\" територии под управлението на ООН, и да освободи всички задържани украински моряци. \r\nВ противен случай Вилнюс съветва европейските колеги да изключат Москва от банковата система SWIFT. Освен това Литва препоръчва увеличаване на натиска върху финансовия, нефтения и газовия сектор на руската икономика в случай на неспазване на ултиматума.  Юлиян Марков", "date": "2018.12.11", "title": "РИА Новости: Литва предложи Русия да бъде изключена от системата за междубанкови разплащания SWIFT"}
{"url": "http://www.focus-news.net/news/2018/12/11/2600644/afp-studentite-v-albaniya-protestirat-sreshtu-visokite-semestrialni-taksi.html", "text": "Студентите в Албания протестират срещу високите семестриални такси, предава  AFP . \r\nХиляди студенти от албански университети излязоха на улиците на Тирана във вторник на голям протест, настоявайки за по-ниски такси за обучение и повече инвестиции в общественото образование. \r\nПротестите, които започнаха миналата седмица, са най-големите студентски протести от 1990 насам, според местните медии. \r\n\"Няма да преговаряме по нашите искания, правителството трябва да ги приеме, или ще радикализираме нашето движение\", заявиха организатори на протеста. \r\nОбществените такси за висше образование варират от 160 до 2560 евро годишно в Албания - бедна страна, където средната заплата е около 350 евро. \r\nСтудентите също така искат по-голям бюджет за образование, по-добри условия в общежитията и проверка на имотното състояние на преподавателите, като ги обвиняват в корупция. \r\nВъв вторник студентите, към  които се присъединиха няколкостотин ученици от последните класове, протестираха с вувузели и хвърлиха яйца по Министерството на образованието, пеейки: \"По-ниски такси\", \"Ние искаме работа, образование\" и \"Ние сме обединени, но политиката иска да ни раздели!\"   Юлиян Марков", "date": "2018.12.11", "title": "AFP: Студентите в Албания протестират срещу високите семестриални такси"}
{"url": "http://www.focus-news.net/news/2018/12/11/2600640/burgas-dyado-koleda-shte-pristiga-vsyaka-vecher-s-prikazno-svetlinno-shou-na-troykata-ot-16-dekemvri.html", "text": "Дядо Коледа ще радва бургаските деца на пл. „Тройката“ от 17.30 часа всяка вечер в дните от 16 до 23 декември, съобщиха от пресцентъра на  Общината . Усмихнатият белобрад старец ще пристига с приказно светлинно шоу. Хиляди лампички ще озаряват детския коледен кът на площада, а весели мелодии ще допълват празничната атмосфера и настроение. Всяко желаещо дете ще може да се снима с Дядо Коледа и да поиграе в  приказния коледен кът, където са шейната и еленът на добрия старец. Там ще могат всяка вечер да се изявяват и талантливи бургаски деца. Зелените площи и дърветата на площада вече греят в коледни светлини. Тази година градската коледна украса прави впечатление със своята пищност и многоцветие. Три впечатляващи нови елхи красят града, като най-голямата от тях е разположена на пл. „Тройката“. Тя е украсена със стотици цветни лампички нощем и точно толкова панделки, звезди и фигурки през деня. Пред елхата са разположени емблематични за градската архитектура сгради, като централно място заема макет на Старата поща. Там децата могат да пускат писмата си до Дядо Коледа. Над главната улица „Александровска“ е оформено „звездно небе“ от светещ в студено и топло бяло стринг. По стълбовете от площад „Тройката“ до пластиката Компаса има светещи елементи с визията на подарък и коледна камбанка. Друга новост тази година е елхата пред сградата на Община Бургас. Тя е с футуристичен дизайн и много атрактивна, съдържаща 30 малки „свръхнови“, които „избухват“ на интервали. От Общината до гаровия площад и от Общината до ул. „Лермонтов“ дърветата светят в различни тонове. По обновената „Богориди“ има поставени десетки светещи гирлянди. Сградите на музея и библиотеката също ще имат специална украса, а на Грамофона е поставен светещ елемент с ключ сол и ноти. Лазерни прожектори оцветяват нощем уличната настилка на места по „Александровска“ и „Богориди“. Третата нова елха е издигната до ОУ „Петко Росен“ в най-големия бургаски жилищен комплекс „Меден рудник“. Къщичка на дядо Коледа с елени ще има и там. Празнично осветление е поставено и по основните пътни артерии в Бургас. Освен профилактираните стари, тази година са внесени и нови елементи.", "date": "2018.12.11", "title": "Бургас: Дядо Коледа ще пристига всяка вечер с приказно светлинно шоу на „Тройката“ от 16 декември"}
{"url": "http://www.focus-news.net/news/2018/12/11/2600643/sliven-zasega-ne-se-predvizhda-uvelichenie-na-tsenata-na-vodata-v-oblastta.html", "text": "Не се предвижда увеличение цената на водата в Сливенска област. Това съобщиха за  Радио \"Фокус\" - Сливен  от ВиК - Сливен. Цената на кубичен метър вода за питейни нужди засега ще се задържи на нивото от тази година, когато бе последното увеличение. Тогава водата в Сливен поскъпна с по-малко от 2 стотинки. Селищата в Сливенска област без канал и пречистване на отпадъчните води  плащат за вода 1,63 лв. – с ДДС сумата възлиза на 1,96 лева. Селищата с канализация плащат 1,70 лв. – с ДДС цената е 2,04 лева. Населените места с канал и пречистване на отпадъчните води на битовите потребители плащат за вода 2,07 лева за кубик – с ДДС цената е 2,48 лв.  \r\nОт ВиК - Сливен уточниха, че евентуално би могла да се обсъжда промяна в тези цени с пускане в експлоатация на пречиствателната станция на Сливен и докато тя не бъде доизградена сериозни промени не се предвиждат.  \r\nЛюдмила ЙОРГОВА", "date": "2018.12.11", "title": "Сливен: Засега не се предвижда увеличение на цената на водата в областта"}
{"url": "http://www.focus-news.net/news/2018/12/11/2600638/varna-uchilishteto-za-detsa-s-narusheno-zrenie-v-grada-otpraznuva-113-tata-si-godishnina-s-koleden-bazar.html", "text": "С коледен базар Специалното училище за ученици с нарушено зрение „Проф. д-р Иван Шишманов” отпразнува 113-тата си годишнина. Това съобщи за  Радио „Фокус“ – Варна  директорът на училището Жулиета Петкова. „Огромен интерес от страна на граждани и родители имаше и за двете събития през деня“, каза Жулиета Петкова. По думите й всички деца от училището са участвали с огромно желание в изработването на множество картички, свещници и играчки за елха, в които са вложили цялата си творческа мисъл. Тя обясни, че изработването на една картичка може да отнеме до 3 дни. Това се дължи на заболяванията на децата, които не позволяват тяхното внимание да бъде приковано в една дейност за толкова дълго време. Според нея обаче, коледния базар си остава едно от най-чаканите събития през годината.  \r\n„Децата може да не помнят какво се е случило миналата година, но помнят емоцията. Помнят това положително отношение на хората към тях и съответно удовлетворението от това, което те са изпитали,“ обясни директорката на училището. Целта на базара е не само да събере средства за подпомагане на училището, но да развие комуникационните умения на децата, обясни още тя. „Например, картичката струва 1 лв., а отсреща човека дава 2 лв., колко пари трябва да се върнат? Тоест ние направихме на практика един открит урок за това какво са научили децата ни в часовете по зрително подпомагане, ориентиране и мобилност, и ежедневни умения,“ допълни Жулиета Петкова. На въпроса дали 113 години са много, Жулиета Петкова отговори, че празника е позволил на всички да се върнат в миналото, но да празнуват в настоящето. „113 години са много. Много са ако ги гледаш като години. Но ако дойдете в училището и видите светналия поглед на всички работещи в това училище, на всички деца, ние сме пример за дълголетие и младост в едно“, посочи Жулиета Петкова.  \r\nУчилището отваря врати на 11 декември 1996 г. по инициатива на министъра на народното просвещение проф. д-р Иван Шишманов, който е й негов патрон. \r\nБояна АТАНАСОВА", "date": "2018.12.11", "title": "Варна: Училището за деца с нарушено зрение в града отпразнува 113-тата си годишнина с коледен базар"}
{"url": "http://www.focus-news.net/news/2018/12/11/2600631/plyus-info-makedoniya-kosovo-predupredi-bryuksel-za-risk-ot-destabilizatsiya-na-regiona.html", "text": "Косово предупреди Брюксел за риск от дестабилизация на региона, пише македонското електронно издание  “Плюс Инфо . \r\nКосовският премиер Рамуш Харадинай заяви, че членството на Косово в Европейския съюз ще укрепи мира и ще отслаби влиянието на Русия, чийто интерес е да \"поддържа хаотична ситуацията в региона\", предаде кореспондентът на Македонската информационна агенция (МИА) от Прищина, цитиран от изданието. \r\nВ интервю за \"Файненшъл Таймс\", което публикува на страницата си в социалната мрежа“Фейсбук“, Харадинай предупреди Брюксел, че трябва да се вземат под сериозно внимание  стремежите на неговата страна за членство в ЕС, за да се избегне по-нататъшна дестабилизация на Балканите. \r\nКосовският премиер обвинява Сърбия, че действа в интерес на Русия в посока на дестабилизация на региона. \r\n„Вярвам, че Европа ни даде възможност, каквато е пътната карта за това как да станем членове на ЕС и за това сме благодарни - казва Харадинай в интервю за британското икономическо издание. \r\nТой обвинява Сърбия за дипломатическата офанзива с цел да оспори държавността на Косово и смята, че лидерите на ЕС не дават адекватен отговор на оплакванията на Прищина за поведението на Белград. \r\n„Докато ЕС продължава да инвестира във фондове и персонал за нормализиране на ситуацията в Косово и региона, всички действия на Сърбия са срещу интересите на ЕС за стабилизиране на Западните Балкани и в полза на руските интереси за продължаване на тази хаотична ситуация в нашия регион“ - подчерта Харадинай.  Юлиян Марков", "date": "2018.12.11", "title": "„Плюс Инфо“ (Македония): Косово предупреди Брюксел за риск от дестабилизация на региона"}
{"url": "http://www.focus-news.net/news/2018/12/11/2600647/mz-religioznite-obshtnosti-v-balgariya-shte-podkrepyat-donorstvoto-na-organi-pri-nastapila-mozachna-smart.html", "text": "Министърът на здравеопазването Кирил Ананиев отправи молба към представителите на религиозните общности в България за подкрепа и насърчаване на донорството на органи при настъпила мозъчна смърт, за да могат хората, чакащи за трансплантация, да получат шанс за живот. Това съобщиха от пресцентъра на  Министерството на здравеопазването .   \r\nПо време на срещата с ръководството на Националния съвет на религиозните общности, в който членуват Мюсюлманското изповедание, Арменската апостолическа църква, Централният израилтянски духовен съвет, Обединени евангелски църкви, Католическата екзархия и с почетен член Българската православна църква, здравният министър посочи мерките, които държавата вече е предприела, за да се справи с липсата на донори. Според Кирил Ананиев донорството е кауза, в която духовната и светската власт трябва да вървят ръка за ръка. За да получат чакащите за трансплантация пациенти шанс да продължат да живеят, е необходима обществена съпричастност, като вярата би подпомогнала взимането на решение за донорство.  \r\nПредставителите на всички вероизповедания поеха ангажимент в кратки срокове да информират своите общности за проблема и да решат под каква форма да изразят своята подкрепа за донорството като начин да се помогне на нуждаещите се хора. Те увериха, че в тяхно лице държавата има партньор, който ще се включи в кампанията за насърчаване на донорството в България.  \r\nЗдравният министър и ръководството на Националния съвет на религиозните общности у нас се уговориха за провеждане на регулярни срещи и разширяване обхвата на сътрудничеството.", "date": "2018.12.11", "title": "МЗ: Религиозните общности в България ще подкрепят донорството на органи при настъпила мозъчна смърт"}
{"url": "http://www.focus-news.net/news/2018/12/11/2600646/dimitar-lyudiev-regionalen-sayuz-na-hleboproizvoditelite-burgas-na-kolednata-trapeza-okazva-vliyanie-inflatsiyata-prez-godinata.html", "text": "НакКоледната трапеза оказва влияние инфлацията през годината. Това каза за  Радио „Фокус” – Бургас  Димитър Людиев, председател на Регионалния съюз на хлебопроизводителите в Бургас. По думите му инфлацията основно зависи от енергийните източници, а това са електричеството и горивата. „През тази година те имаха различна промяна, като в последните няколко месеца горивото се върна почти на старите позиции, но при газта, доколкото разбирам, ще има увеличение от 3,5%”, добави Людиев. Според увеличението като процент е малко, но във времето то се натрупва и производителите започват да реагират, като зависи и до какви нива ще достигнат цените електроенергията през новата година. „Със сигурност това ще окаже внимание на малките производители, а на по-големите производители оказва влияние газта“, добави Димитър Людиев. \r\nМария КУРТЕВА", "date": "2018.12.11", "title": "Димитър Людиев, Регионален съюз на хлебопроизводителите – Бургас: На коледната трапеза оказва влияние инфлацията през годината"}
{"url": "http://www.focus-news.net/news/2018/12/11/2600648/sonya-eneva-logoped-nie-sme-v-savsem-nachalen-stadiy-na-rabota-s-ustroystvoto-za-rabota-s-kompyutar-chrez-pogled.html", "text": "Ние сме в съвсем начален стадий на работа с устройството за работа с компютър чрез поглед. Това каза логопедът Соня Енева по време на изпробването на устройство за работа на хора с увреждания с компютър, закупено след благотворителна кампания на сдружение „Социален център“ в Бургас, предаде репортер на  Радио „Фокус“ – Бургас . „В момента работим върху това един от потребителите на Сдружението „Социален център“ да може да задържа поглед, защото когато го задържи върху определен обект, той изчезва, а това означава, че всичко е направено успешно. На екрана на монитора се появява кръг, който постепенно намаля при успешно фиксиране с поглед и обектът изчезва“, добави Енева. По думите й целта на устройството е човек да може да комуникира, евентуално и да пише. „В процеса на време предполагам, че ще се стигне до едно по-високо ниво, което ще се изразява в това, че с поглед, фиксирайки буквите, писането и фразата, които се получават, да могат да се озвучават. Ние присъствахме на демонстрация в Бургас, където всъщност Анджела Пенчева, която е сътрудник, по време на презентацията, всичко което искаше да каже на нас присъстващите, тя го каза с погледа си“, посочи още Соня Енева. \r\nМария КУРТЕВА", "date": "2018.12.11", "title": "Соня Енева, логопед: Ние сме в съвсем начален стадий на работа с устройството за работа с компютър чрез поглед"}
{"url": "http://www.focus-news.net/news/2018/12/11/2600649/shumen-zasedanieto-po-deloto-hitrino-prodalzhava-s-razpit-na-cheshki-grazhdanin-koyto-e-bil-privlechen-kato-ekspert.html", "text": "Заседанието по делото Хитрино продължава с разпит на свидетел, който е чешки гражданин, чрез видео конференция, предаде репортер на  Радио „Фокус“ – Шумен . Мъжът е бил привлечен като експерт при огледа на местопроизшествието на жп гара Хитрино през декември 2016 година. Зденек Жак заяви, че на местопроизшествието е видял последиците от взрива, дерайлирали вагони, както и състоянието на инфраструктурата в района на жп гара Хитрино. По думите му инфраструктурата е била във видимо лошо състояние, остаряла, релсите са лежали върху изгнили траверси, имало е места където баластрата е не била достатъчна и не е имала нужното уплътнение, което да не допусне разместване или клатене на релсите при движение на вагоните по тях. Установил е движение на релсите спрямо тяхното закрепване и в участък преди мястото на жп катастрофата. Мъжът свидетелства и за остарели устройства за сигурност на жп гарата. На свидетеля беше предявени и фото албум от 12 декември 2016 година, изготвен от разследващите органи. Разпитът на другия свидетел чужд гражданин- Хенрик Аммосер чрез видео конференция, не се състоя днес и се очаква да се случи на една от определените от ШОС резервни дати- 18 декември или 9 януари. \r\nИвелина ИВАНОВА", "date": "2018.12.11", "title": "Шумен: Заседанието по делото Хитрино продължава с разпит на чешки гражданин, който е бил привлечен като експерт"}
{"url": "http://www.focus-news.net/news/2018/12/11/2600650/afp-tereza-mey-predprie-speshna-obikolka-na-evropeyski-stolitsi-v-opit-da-spasi-sporazumenieto-za-brekzit.html", "text": "Британският премиер Тереза Май започна спешна обиколка на европейски столици във вторник в опит за спасяването на споразумението за Брекзит един ден след отлагане на парламентарно гласуване на текста, за да избегне тежко поражение, предава  AFP . \r\nТереза Мeй закусва с холандския премиер Марк Рюте в Хага, преди да се отправи към Берлин за обяд с канцлера Ангела Меркел, и след това да пътува до Брюксел. \r\nТя търси \"уверения\" по отношение на разпоредбите в споразумението за оттегляне от ЕС по отношение на Северна Ирландия, което се надява  да постигне компромис по така наречения „предпазен механизъм“ и да убеди депутатите от нейната партия да подкрепят споразумението \r\nПредседателят на Европейската комисия Жан-Клод Юнкер заяви преди срещата с Тереза Мей, че е \"изненадан\", че тя е поискала допълнителни разговори. \r\n\"Изненадан съм, защото бяхме постигнали споразумение на 25 ноември\" на последната среща на върха на ЕС, каза той пред Европейския парламент в Страсбург. \r\n\"Сделката, която сме постигнали, е възможно най-добрата сделка, това е единствената възможна сделка“, подчерта той.  Юлиян Марков", "date": "2018.12.11", "title": "AFP: Тереза Мей предприе спешна обиколка на европейски столици в опит да спаси споразумението за Брекзит"}
{"url": "http://www.focus-news.net/news/2018/12/11/2600651/ministar-emil-karanikolov-disbalansat-v-severna-balgariya-e-izklyuchitelno-tezhak-problem-i-rabotim-aktivno-za-otstranyavaneto-mu-svishtovska-obshtina-sashto-se-vklyuchva-v-resheniyata.html", "text": "19 проекта за инвестиции в България на стойност 738 млн. лв. са одобрени през 2018-та година. С тях в южната част на страната ще бъдат разкрити около 4 хиляди нови работни места. Това съобщи по време на представянето на проекта за нова индустриална зона на Свищов министърът на икономиката Емил Караниколов предаде репортер на  Радио „Фокус“ - Велико Търново . Той припомни, че дисбалансът в Северна България е изключително тежък проблем и държавата работи активно за отстраняването му. Свищовска община, по думите му, също се включва в решенията като е започнала реализирането на проекта за привличане на нови инвеститори. „Така ще покажем на кметовете, че това е начина да се работи и да се възроди Северна България. Към страната има сериозен инвеститорски интерес. От началото на годината бяха одобрени 19 сертифицирани проекта за инвестиции. Доста от тях са в Северна България. Стойността им е 738 млн. лв., а очакванията са за разкриване на около 4 хиляди работни места. До края на годината ще се връчат още 10 сертифицирани проекта. Надявам се през следващата година да има и за Свищов“, коментира още министър Караниколов. Той обобщи, че приоритетни ще са инвеститорите с интерес в производството и високите технологии. Това обаче не означава, че ако логистична компания иска терени, те ще й бъдат отказани.", "date": "2018.12.11", "title": "Министър Емил Караниколов: Дисбалансът в Северна България е изключително тежък проблем и работим активно за отстраняването му, Свищовска община, също се включва в решенията"}
{"url": "http://www.focus-news.net/news/2018/12/11/2600655/sofiya-vazstanoveno-e-dvizhenieto-po-sofiyski-okolovrasten-pat-pri-mosta-nad-reka-iskar-v-posoka-chepintsi.html", "text": "Възстановено е движението по път II-18 Софийски околовръстен път при моста над река Искър в посока Чепинци. Това съобщиха от пресцентъра на  Агенция \"Пътна инфраструктура\" .", "date": "2018.12.11", "title": "София: Възстановено е движението по Софийски околовръстен път при моста над река Искър в посока Чепинци"}
{"url": "http://www.focus-news.net/news/2018/12/11/2600656/veliko-tarnovo-v-grada-shte-ima-bezplaten-internet-na-publichni-mesta.html", "text": "Безплатни високоскоростни точки за безжичен достъп до интернет на обществени места предстои да бъдат включени във Велико Търново. Това съобщиха от пресцентъра на  общината . За целта Общината кандидатства по инициативата на Европейската комисия WIFI4EU и спечели финансиране в размер на 15 000 евро. Старата столица е сред първенците, а 113 от общо 215 успешно подали кандидатури общини са одобрени и ще получат финансиране по инициативата. 18 месеца е срокът, в който общините трябва да се възползват ваучерите и да изградят инфраструктурата за безжичен достъп до интернет. Жителите и гостите на одобрените градове, включително и на Велико Търново, ще могат да използват точките за достъп в рамките на 3 години, а след това оборудването ще бъде поддържано от бенефициентите поне за още толкова време. Община Велико Търново вече работи по готовността за включване на точките за достъп. Жителите и гостите на града ще могат да сърфират безплатно от всички градски паркове. Предстои да бъде направен детайлен анализ относно възможности за осигуряване на достъп и на други публични места – библиотеки, жп и автогари, музеи и др. Всички регистрирани общини ще станат част от WIFI4EU общността и ще могат да се свързват както помежду си, така и с останалите участници в проекта. Това ще позволи разширяване на културния обмен между европейските градове, региони и държави.", "date": "2018.12.11", "title": "Велико Търново: В града ще има безплатен интернет на публични места"}
{"url": "http://www.focus-news.net/news/2018/12/11/2600653/bchk-na-12-dekemvri-natsionalniyat-daritelski-fond-shte-vrachi-finansova-pomosht-na-9-semeystva-s-problemi-v-otglezhdaneto-i-lechenieto-na-detsa-postradali-pri-patni-intsidenti.html", "text": "На коледен празник на 12 декември от 11.00 часа в ЧЕСУ „Дорис Тенеди“ (ул. “Нишава” 66) партньорите от Националния дарителски фонд ще връчат финансова помощ на 9 семейства от София с проблеми в отглеждането и лечението на деца, пострадали при пътни инциденти. Това съобщиха от пресцентъра на  БЧК . За празничното настроение на децата и техните родители ще се погрижат домакините – възпитаниците на училище „Дорис Тенеди“, партньор на Фонда. Всички деца, освен финансова помощ, ще получат и коледни подаръци. Доброволци на БМЧК ще демонстрират пред учениците способи за оказване на първа помощ на пострадал при пътен инцидент.Официални гости на събитието ще бъдат Малина Крумова, съветник на министър-председателя по пътна безопасност, комисар Росен Рапчев, началник отдел „Пътна полиция“ – МВР, Алекси Кесяков – секретар на ДОККПБДБ и др.  \r\nНационалният дарителски фонд е учреден през 2005 г. и в него членуват БЧК, МВР – Пътна полиция, Съюзът на българските автомобилисти, Министерството на транспорта, Министерството на здравеопазването, Българският футболен съюз, Асоциацията на производителите на автомобили и техните оторизирани представители в България, Животозастрахователният институт, Медицински център „Булмедика“, ЗК“ЛевИнс“, Българската асоциация на застраховани при катастрофи и др.    \r\nБлагодарение на многобройни благотворителни инициативи на партньорите и на съпричастността на различни институции и дарители до момента Фондът е подпомогнал 734 семейства от цялата страна за лечението на деца, пострадали при пътни злополуки.", "date": "2018.12.11", "title": "БЧК: На 12 декември Националният дарителски фонд ще връчи финансова помощ на 9 семейства с проблеми в отглеждането и лечението на деца, пострадали при пътни инциденти"}
{"url": "http://www.focus-news.net/news/2018/12/11/2600652/dobrich-metalno-sartse-za-sabirane-na-kapachki-be-montirano-v-kavarna.html", "text": "Инсталация за събиране на пластмасови капачки във формата на  пулсиращо сърце бе монтирана пред сградата на читалище „Съгласие-1890“ по инициатива на Община Каварна, съобщиха от пресцентъра на общината. Събраните капачки ще бъдат в помощ за закупуване на кувьози. Всеки може да бъде съпричастен в благотворителната кауза, като постави своите събрани капачки в металното сърце. Праз януари в Каварна ще се поставят още три метални сърца: в градския парк, в парка до стадиона и в парка зад лятното кино. Община Каварна очаква предложения от гражданите на града за благотворителни каузи в които да вземе участие. Нека се обединим и бъдем по-добри.", "date": "2018.12.11", "title": "Добрич: Метално сърце за събиране на капачки бе монтирано в Каварна"}
{"url": "http://www.focus-news.net/news/2018/12/11/2600645/spetsializiranata-prokuratura-obvinyava-bivshiya-zam-kmet-na-sofiya-evgeni-krusev-v-prestaplenie-po-sluzhba.html", "text": "Специализираната прокуратура предявява обвинение на Евгени Крусев – бивш заместник кмет на Столична община, в престъпление по служба, от което могат да настъпят значителни вредни последици в размер на 5 028 354 лева. Това съобщиха от пресцентъра на  Прокуратурата . На 16 октомври до главния прокурор е постъпил сигнал от Фондация „Спаси София“, в който са изложени данни за нередности с обществена поръчка, финансирана със средства от Европейския съюз по процедура „Изграждане, възстановяване и обособяване на публични пространства в Централна градска част на гр. София – зона – 2“.  Главният прокурор е изпратил сигнала на Специализираната прокуратура, по компетентност. На 23 октомври Специализираната прокуратура е образувала досъдебно производство за престъпление по служба /чл.282  ал. 2 вр. ал. 1 НК/. Допълнително, на 5 ноември до главния прокурор е постъпил и сигнал от кмета на Столична Община – г-жа Йорданка Фандъкова, с приложени документи и резултати от извършена по нейно разпореждане проверка по случая. Документите са изпратени  на Специализираната прокуратура, по образуваното досъдебно производство. От страна на ръководството на общината е оказано пълно съдействие при снабдяване с необходимата документация. Разследването на Специализираната прокуратура е установило следната фактическа обстановка: С решение от 8 август 2017 г. на Столична община е открита обществена поръчка,  по  оперативна програма „Региони в растеж“ 2014-2020 г., с директно предоставяне на безвъзмездна финансова помощ „Устойчиво и интегрирано градско развитие“. По тази процедура, на 15.09.2017 г.  4-ма участника са подали оферти - “ПСТ градска среда Зона 2” ДЗЗД, Обединение “Трейс РВП”, Обединение “ИСАФ С.А.- Колас Рай С. А. зона 2” и фирма Джи Пи Груп. По реда на ЗОП, кмътът на Столична община Йорданка Фандъкова е упълномощила своя заместник Евгени Крусев за възложител - да открие и проведе обществената поръчка. В техническите условия на поръчката /заданието/, освен изисквания за гранитни настилки, бетонови и други материали, има изключително конкретно изискване за технологията, която ще се използва за осигуряване на необходимите виброизолационни качества на трамвайното трасе и за параметрите, на които виброизолационните елементи следва да отговарят. В проекта за реконструкция е заложена така наречената еластична виброизолационна подложка за система „плаващи плочи”, с цел осигуряване на най-добра виброизолационна защита, което е от особено значение за гъсто застроени и то със стари сгради улици, каквато е ул. „Граф Игнатиев“. Обединение “ПСТ градска среда Зона 2” ДЗЗД участва в обществената поръчка с материали на фирма Pandrol. За да бъде допуснато тяхното използване те трябва да отговарят на критериите в техническата документация /заданието/ на поръчката, а именно: маса, статичен коефициент на еластичност и динамичен коефициент на еластичност. Масата е важен критерий, тъй като качествените системи за виброизолация трябва да бъдат достатъчно гъвкави, за да поемат вибрациите и шума от преминаващите по трасето трамваи. Именно масата е показателят, определил резултатите от процедурата. Максимално допустимите стойности на масата на подложката според заданието на поръчката, утвърдено от Крусев, са 5кг/м2. Тъй като „ПСТ градска среда Зона 2” ДЗЗД са предложили  продукта на Pandrol с маса от 15,6кг/м2 или над 3 пъти по-високи стойности от максималните по задание, те са отстранени от процедурата /офертата им не отговаря на предварително обявените условия на поръчката/. Дружеството Джи Пи Груп печели обществената поръчка, като е предложило материали на австрийската фирма Getzner, с характеристики, отговарящи на техническото задание. Така именно с това дружество, като изпълнител, е подписан договор от Столична община. На 8 юни 2018 г., след започване на реалните строителни дейности по ул. Граф Игнатиев, в общината е получено становище от инж. А. Тасев – председател на съвета на директорите на Столичен електротранспорт ЕАД, в която сочи, че материалът на Pandrol e повече от подходящ за трамвайното трасе, докато този, с който фирма Джи Пи Груп печели и който отговаря на всички технически изисквания на поръчката, не е. Проведено е заседание на експертен съвет по устройство на територията и със свое решение членовете на съвета са гласували за замяна на материала на Getzner /предложен от Джи Пи Г и отговарящ на техническото задание/ с този на Pandrol /заради който при класирането „ПСТ градска среда Зона 2“ ДЗЗД е било отстранено/. Евгени Крусев, като възложител, е нарушил служебните си задължения, като в нарушение на  чл. 116 от ЗОП предприел съществено изменение  на сключения договор с „Джи Пи Груп“, изразяващо се в изготвяне на нов инвестиционен проект и промяна на издаденото разрешение за строеж, вкл. и за полаганата виброизолационна система /подмяна на виброизолационните елементи по задание, оферта и договор с такива, заради които друг участник е бил отстранен от участие, поради несъответствието им със заданието/. От деянието на Крусев могат да настъпят значителни вредни последици  в размер на 5 028 354 лв., тъй като са създадени условия за прилагане на финансови корекции на основание чл. 70, ал.1 т. 10 от Закона за управление на средствата от Европейските структурни и инвестиционни фондове. Евгени Крусев е с мярка за неотклонение „Подписка“. Наложена му е забрана да напуска страната. Информация за действията на прокуратура по случая е предоставена и на ОЛАФ.", "date": "2018.12.11", "title": "Специализираната прокуратура обвинява бившия зам.- кмет на София Евгени Крусев в престъпление по служба"}
{"url": "http://www.focus-news.net/news/2018/12/11/2600654/afp-broyat-na-zaginalite-pri-atentata-v-kabul-dostigna-12-dushi.html", "text": "Броят на загиналите от самоубийствения  бомбен атентат, насочен срещу конвой от силите за сигурност извън Кабул, рано във вторник, достигна до 12 души, съобщиха официални лица, като осем цивилни са убити при последната атака на талибаните близо до афганистанската столица, предава  AFP . \r\n\"Дванадесет души, включително четирима членове на силите за сигурност бяха убити\", заяви пред агенцията заместник-говорителят на Министерството на вътрешните работи Насрат Рахими. \r\nКабулската полиция потвърди жертвите, добавяйки, че има  жени и деца сред загиналите. \r\nАтентатът е извършен  в окръг Пагман, западно от Кабул,  като конвоят се е връщал от нощна  операция, каза говорителят на вътрешното министерство Найжиб Даниш. \r\nМинистерството на вътрешните работи и друг служител по сигурността потвърдиха, че нападателят е използвал кола-бомба, с която е атакувал конвоя.  Юлиян Марков", "date": "2018.12.11", "title": "AFP: Броят на загиналите при атентата в Кабул достигна 12 души"}
{"url": "http://www.focus-news.net/news/2018/12/11/2600658/inzh-elin-lilov-yutsdp-smolyan-povishava-se-interesat-na-horata-kam-zhivite-elhichki-za-koleda.html", "text": "За 2018 година горските стопанства на територията на Южно централно държавно предприятие (ЮЦДП) – Смолян имат готовност да предоставят на пазара за коледните и новогодишните празници 3253 живи елхички и 13 871 отсечени елхи. Това каза за  Радио „Фокус“ – Смолян  инж. Елин Лилов – зам.-директор на ЮЦДП – Смолян. Цената за отсечените дръвчета е определена със заповед на министъра, като тези до 1 метър се продават по 3 лв., между 1 и 2 метра са 3,50 лв., а над 2 метра се прави добавка от 3 лв. за всеки метър и цената може да достигне до 20-30 лв. Живите елхички се произвеждат в горските разсадници и цените им са различни, в зависимост от големината на дръвчето и саксията, в която е поставено. Така една жива елхичка може да се купи на цени от 4 лв. до 30-40 лв., поясни инж. Лилов. \r\nПо думите му, през последните години се увеличава интересът на хората към живите елхички. „През миналата година от ЮЦДП – Смолян са продадени 1291 живи елхички и 5828 отсечени. Хората търсят живи дръвчета, защото след празниците имат възможност да ги посадят и да се грижат за тях“, коментира инж. Лилов. \r\nТой отбеляза, че както всяка година, във всички териториални поделения има засилени дежурствата в горски територии, намиращи се до населените места, както в работни, така и в почивни дни. Обърнато е внимание на мобилните контролни горски екипи да проверяват не само транспортни средства, превозващи дървесина, но и на транспортни средства, преминаващи през горските територии. „Както всяка година хората трябва да знаят дали елхичката е законно добита, за да нямат проблеми с контролните органи. Добитите коледни елхи се съхраняват с превозен билет и контролни пластини, които са правоъгълни с бял цвят или кръгли с жълт цвят. Те имат лента за еднократно неразглобяемо захващане към ствола на елхичката. Всяка пластина има серия, която се състои от една главна буква и шестцифрен пореден номер. При наличието на тези отличителни пластини на дръвчето, хората могат да бъдат сигурни, че елхичката е законно добита“, посочи инж. Лилов. \r\nТой допълни, че минималната глоба за незаконно отсечена елха започва от 100 лв., като сумата за физически лица може да достигне и 1000 лв., а глобите за юридически лица са от 200 до 2000 лв. Ако нарушението е много сериозно, може да се стигне и до прокуратурата, каза още инж. Лилов. \r\nНели ГЕРГЬОВСКА", "date": "2018.12.11", "title": "Инж. Елин Лилов, ЮЦДП – Смолян: Повишава се интересът на хората към живите елхички за Коледа"}
{"url": "http://www.focus-news.net/news/2018/12/11/2600659/petko-asenov-svetovna-romska-organizatsiya-shte-predlozhim-na-pravitelstvoto-programa-za-romskite-mahali-koyato-tryabva-da-se-prieme-speshno.html", "text": "Ще предложим на правителството програма за ромските махали, която трябва да се приеме спешно. Това каза вицепрезидентът на Световната ромска организация Петко Асенов за  Агенция „Фокус“ . \r\nАсенов обясни, че Световната ромска организация е създала програма, чрез която да се преодолеят проблемите в ромските махали на различните места в България. „Един от основните проблеми е радикалният ислям в ромските махали, тъй като той навлиза почти навсякъде - във Варна, в Пловдив, в Пазарджик и т.н. Става въпрос и за трафика на деца и жени, безработицата в ромските махали и др. Предстои да се направят и центрове за бивши затворници, защото голяма част от тях след няколко месеца се връщат отново там, тъй като нямат работа. Предлага се един проект, който е съвместно със Съюза на архитектите в България – „Нов дом за ромите“, като идеята е да се направят центрове за роми в Кюстендил, Враца, Русенска област и др.“, заяви той. \r\nАсенов посочи, че всички тези програми и проекти ще бъдат предложени на правителството и на президента. „Ще предложим да влязат на заседание на Министерски съвет, където да се приемат много спешно. Защото нещата са много затруднени в нашите махали. И вярвам, че правителството ще приеме това, което предлагаме. \r\nЦветилена СИМЕОНОВА", "date": "2018.12.11", "title": "Петко Асенов, Световна ромска организация: Ще предложим на правителството програма за ромските махали, която трябва да се приеме спешно"}
{"url": "http://www.focus-news.net/news/2018/12/11/2600657/radoslav-lazarov-okrazhna-prokuratura-varna-sluzhbi-ot-balgariya-i-oshte-6-darzhavi-uchastvaha-v-kontrolirana-dostavka-na-sintetichna-droga-ot-balgariya-do-holandiya.html", "text": "Служби от България и още 6 държави, под егидата на организацията Евроджъст, са се включили в безпрецедентна по рода си операция за разбиването на контрабандна схема за трафик на вещества и продукти за синтетична дрога, внесени през пристанището във Варна. С участието на Варненската окръжна прокуратура, Върховната касационна прокуратура, ДАНС, Митница-Варна, служби на МВР и магистратурите в Румъния, Унгария, Чехия, Австрия, Германия и Холандия, от страната ни е изпратена контролирана пратка от прекурсори. До получаването на 4300 литра от стоката в Холандия, двамата задържани впоследствие у нас ръководители на контрабандата, не разбират, че не те ръководят доставката. Това обясни на пресконференция във връзка с операция за разкриването на контрабанда на над 16 тона материали за производство на синтетична дрога изпълняващият функцията окръжен прокурор на Варна Радослав Лазаров, предаде репортер на  Радио „Фокус“ – Варна . По думите му веществото е преминало през териториите на Румъния, Унгария, Чехия, Австрия и Германия. Обратно са получени представителни проби от прекурсора и експертиза, изготвена от холандска страна.  \r\nЗа времето на уникалната операция са издадени над 20 молби за правна помощ и пет европейски заповеди за разследване. Проведени са и две координационни срещи в Хага през април и май тази година. След задържането във Варна на 51-годишния холандец Р. Писени и съучастника му 56-годишният белгиец К. Миделдорп, са разбити две нарколаборатории в Холандия и една в Испания, добави още прокурор Лазаров. Двамата ще изчакат в ареста старта на делото Окръжния съд във Варна. То е за контрабанда на повече от 16 тона прекурсори и материали за производство на синтетични наркотични вещества. Стойността на предмета на престъплението е оценена на приблизително 225 640 000 лева. Р. Писени и К. Миделдорп са привлечени към наказателна отговорност за това, че в периода от 26 януари 2017 г. до 16 март 2018 год. в условията на продължавано престъпление чрез използване на документи с невярно съдържание, са пренесли пред границата на Република България без знанието и разрешението на митническите власти над 16 тона прекурсори и материали за производство на наркотици след сговор помежду си. Контрабандата е в особено големи размери и представлява особено тежък случай.  \r\nДвамата подсъдими се запознали чрез техни общи познати от криминалния контингент. Писени контролирал нелегални лаборатории за производство на синтетични наркотици, като суровините за производството набавял чрез директни производители от страни в Азия. Успял да изгради и контакти със страни от Латинска Америка, откъдето искал да доставя големи количества кокаин. Трескаво търсел морско пристанище в Европейския съюз, където под прикриващ товар, тъй наречената тапа, да пристигат контейнери със забранените вещества от трети страни. Давал си ясно сметка, че трябва да бъде преодоляна външна граница на ЕС. Мидедорп вече се бил установил да живее в България, като използвал контакта си с българка, с която се запознал в белгийски затвор. Там той изтърпявал присъда за международен трафик на 1 тон кокаин. Българката била осъдена за трафик на хора. След изтърпяване на присъдите двамата заживели в Бургас, регистрирали и фирма. Писени и Мидердорп общували помежду си изключително предпазливо и с висока степен на конспиративност. Използвали устройства за криптиран чат, в който след получаване на съобщението то автоматично се изтривало. \r\nДиана СТОЕВА", "date": "2018.12.11", "title": "Радослав Лазаров, Окръжна прокуратура - Варна: Служби от България и още 6 държави участваха в контролирана доставка на синтетична дрога от България до Холандия"}
{"url": "http://www.focus-news.net/news/2018/12/11/2600662/mvr-politsai-i-detsa-rabotyat-zaedno-sreshtu-detskata-prestapnost.html", "text": "Финализиран е петгодишен проект на Главна дирекция „Национална полиция“ на МВР за превенция на детската престъпност, изпълнен с подкрепата на швейцарското правителство. Това съобщиха от пресцентъра на  МВР . По този повод  утре, 12 декември, от 10.30 часа, в Конферентната зала на хотел КООП (ул. „Искър“ 30) ще се състои и заключителното събитие по проекта, в рамките на което ще бъдат представени и постигнатите резултати за намаляване на детската престъпност в България.", "date": "2018.12.11", "title": "МВР: Полицаи и деца работят заедно срещу детската престъпност"}
{"url": "http://www.focus-news.net/news/2018/12/11/2600663/ministerstvo-na-finansite-dopalnitelnite-vaznagrazhdeniya-ot-pochti-43-mln-lv-sa-razpredeleni-na-12-215-sluzhiteli-za-tsyalata-2018-godina.html", "text": "Цитираната по-рано днес сума на брифинга на БСП – „водещо в този списък е  Министерство на финансите, където са раздадени почти 43 млн. лв.“ – е редно да бъде съпътствана с уточнението, че сумата се разпределя на 12 215 служители за цялата 2018 г. Това съобщиха от  Министерството на финансите . От министерството посочват, че в отговор на народния представител от БСП Антон Кутев въпрос до министъра на финансите е предоставена справка за начислените и изплатени допълнителни възнаграждения за постигнати резултати (ДВПР) през 2018 г. в Министерството на финансите и административните структури, чиито ръководители са второстепенни разпоредители с бюджет по бюджета на министерството. От Министерството на финансите уточняват, че служителите им са: 571 щатни бройки; в Националната агенция за приходите – 7 886 щатни бройки; в Агенция \"Митници\" – 3 362 щатни бройки; в Агенция за държавна финансова инспекция – 193 щатни бройки; в Държавна комисия по хазарта – 46 щатни бройки; в Изпълнителната агенция \"Одит на средствата от Европейския съюз\" – 72 щатни бройки; в Агенция по обществени поръчки – 85 щатни бройки. Общо: 12 215 щатни бройки. От финансовото министерство поясняват, че ДВПР е изплащано четири пъти годишно – през април, юли и октомври за текущата година и през януари – за предходната година; разходите за ДВПР не надхвърлят 30 на сто от разходите за заплати, възнаграждения и задължителни осигурителни вноски по бюджетите на разпоредителите с бюджет; ДВПР са определени въз основа на оценка на постигнатите резултати от основните структурни звена и отделните служители през изтекло календарно тримесечие; размерът на ДВПР на отделен служител не надвишава 80 на сто от начислените му за съответната година основни заплати.", "date": "2018.12.11", "title": "Министерство на финансите: Допълнителните възнаграждения от почти 43 млн. лв. са разпределени на 12 215 служители за цялата 2018 година"}
{"url": "http://www.focus-news.net/news/2018/12/11/2600660/sport-antani-ivanov-zavarshi-osmi-na-finala-na-200-metra-baterflay.html", "text": "Плуване: Антъни Иванов завърши на осмото място във финала на 200 метра бътерфлай от Световното първенство по плуване в малък басейн в Ханджоу, Китай. \r\nБългаринът преплува разстоянието за  1:52.40 минути, с което остана на 4,16 секунди зад шампиона Даля Сето от Япония. Южноафриканецът Чад льо Кло и китаецът Жухао Ли допълниха призовата тройка. \r\nЗа българина, който скоро започва да се подготвя в колежанската система на САЩ, това бе втори световен финал, след като през миналата година бе сред най-добрите осем на същата дистанция на голям басейн в Будапеща.", "date": "2018.12.11", "title": "Спорт: Антъни Иванов завърши осми на финала на 200 метра бътерфлай"}
{"url": "http://www.focus-news.net/news/2018/12/11/2600661/tsvetan-pchelin-planinski-spasitel-ot-dobrinishte-sas-zapochvaneto-na-zimniya-sezon-zadalzhitelna-stava-planinskata-zdravna-zastrahovka.html", "text": "Обстановката в планината вече е зимна, което налага необходимостта от сериозни зимни обувки и дрехи за хората, решили да се любуват на зимния туризъм. Това каза пред  Радио \"Фокус\" – Пирин  Цветан Пчелин, планински спасител от Добринище. Той подчерта, че зимният и летният туризъм не са еднакви и хората, решили да предприемат походи през зимата, трябва да са добре подготвени. Пчелин припомни, че е много важно батериите на телефоните да бъдат добре заредени. Туристите трябва да се съобразяват с теренната и метеорологичната обстановка и да се консултират със специалист, преди да предприемат какъвто и да е поход. \"Планината е особено опасна в този период, тъй като температурите през деня са положителни, но вечер става изключително студено и има сериозна опасност от замръзване\", уточни Пчелин. \"Най-често допусканите грешки сред туристите е надценяване на възможностите и подценяване на ситуацията\", каза планинският спасител като допълни, че със започването на зимния сезон задължителна става планинската здравна застраховка. \r\nЛора КАЛЧЕВА", "date": "2018.12.11", "title": "Цветан Пчелин, планински спасител от Добринище: Със започването на зимния сезон задължителна става планинската здравна застраховка"}
{"url": "http://www.focus-news.net/news/2018/12/11/2600665/plovdiv-kashtite-za-gosti-v-kalofer-i-tazi-godina-sabirat-turistite-koito-iskat-nablyudavat-drevniya-obichay-paren-petel-na-31-dekemvri.html", "text": "Къщите за гости в Калофер и тази година събират туристите, които искат наблюдават древния обичай „парен петел”, който се провежда вечерта в последния ден от годината – 31-ви декември. Градчето се подготвя за това, каза в предаването „Часът на Карлово” на  Радио „Фокус” - Пловдив  кметът на Калофер Румен Стоянов. Десетки момичета и млади жени участват в обреда, който обикновено започва в 19.00 часа на площада. Всички са облечени в народни носии. Приготвя се украсено с босилек и здравец менче с „мълчана” вода (налята в пълно мълчание), в което всяка девойка оставя пръстена си, под мелодиите на прочутите калоферски гайдари. Менчето трябва пренощува под звездите, покрито с ръчно бродирана кърпа. На сутринта на Васильовден момичетата отново се събират и избират речовит и духовит мъж, който да изпълни ритуала. Той вади един по един пръстените и нарича за женитба, здраве, берекет, успех и късмет. През това време смесеният хор към читалището пее специална обредна песен. \r\nСлед ритуала задължително „се попарва“ петел, който се дарява от кмета на града Румен Стоянов. Жертвеното животно „води хорото”, после се изпича и се раздава на присъстващите. Обичаят завършва с голямо хоро на площада. Обикновено се лее и безплатно червено вино за всеки жител или гост на Калофер. \r\nЦветана ТОНЧЕВА", "date": "2018.12.11", "title": "Пловдив: Къщите за гости в Калофер и тази година събират туристите, които искат наблюдават древния обичай „парен петел” на 31 декември"}
{"url": "http://www.focus-news.net/news/2018/12/11/2600666/kathimerini-gratskiyat-parlament-obsazhda-otmyana-na-namalyavaneto-na-pensiite.html", "text": "Гръцките депутати обсъждат законодателството, отменящо голямо планирано намаляване  на пенсиите, което щеше да влезе в сила на 1 януари, след като страната осигури споразумението с кредиторите, че намаляването вече не е необходимо за балансиран бюджет, пише електронното издание на гръцкия вестник  Kathimerini . \r\nПарламентът ще гласува във вторник дали да отмени членове в закон, приет миналата година, който налага съкращения на стойност 1% от брутния вътрешен продукт. Мерките биха до  месечни загуби от най-малко 14% за 1 400 000 пенсионери, според оценките на Европейската комисия. \r\nТретата и последна международна програма за спасяване на Гърция приключи през август, но страната обеща да продължи да налага строга фискална политика в продължение на години в замяна на обещанието на кредиторите да улеснят изплащането на съществуващите заеми.  Юлиян Марков", "date": "2018.12.11", "title": "Kathimerini: Гръцкият парламент обсъжда отмяна на намаляването на пенсиите"}
{"url": "http://www.focus-news.net/news/2018/12/11/2600669/haskovo-izlozhba-na-survachki-i-kartichki-beshe-otkrita-v-topolovgrad.html", "text": "Много деца, родители, граждани събра на 10 декември изложбата на сурвачки и коледни  картички в навечерието на коледните и новогодишни празници. Това съобщиха от пресцентъра на  община Тополовград . Празничното събитие започна с изпълнение на коледни песни на петокласничките Лили Личева и Мария Атанасова от Средно училище „Д-р Петър Берон” – Тополовград с вокален ръководител Десислава Петкова. За сурвачката, която е символ на здраве и плодородие разказа водещата Атанаска Михалева. В конкурса взеха участие 155 деца и ученици. В изложбата се включиха и 20 участника от Дома за пълнолетни лица с психични разстройства – с. Радовец и деца, ползващи социални услуги на Центъра за социална рехабилитация и интеграция. Много умения, сръчност и желание са вложили всички участници, които заедно сътвориха вълшебната красота. Художниците Христо Дюлгеров, Петко Ятакчиев и Атанаска Михалева – експерт в Община Тополовград класираха творбите. Класирането бе направено в две категории – картички и сурвачки в три възрастови групи. Всички деца получиха подаръци, но най-добрите бяха отличени и с грамоти. Наградите връчи Красимира Ятакчиева – началник отдел „Хуманитарни и социални дейности“ в Общинската администрация Картичките и сурвачките ще се предложат за продажба. Средствата ще постъпят във Фонда за лечение на болни деца и младежи. \r\nКатегория коледни картички: Първа възрастова група – от 5 до 7 години- I място – Розалина Илиянова Ангелова – ДГ „Щастливо детство”, II място – Валентин Станев - ДГ „Щастливо детство”, III място – Никол Иванова Белева - ДГ „Щастливо детство”. Втора възрастова група – от 8 до 10 години- I място – Дария Александрова – НУ „СВ.Св.Кирил и Методий”; II място – Илия Георгиев – ОУ „Христо Ботев” – с. Хлябово; III място – Събчо Георгиев - ОУ „Христо Ботев” – с. Хлябово; Трета възрастова група – от 11 до 14 години- I място – Мариела Руменова – СУ „Д-р Петър Берон”; II място – Тея Кирякова - НУ „СВ.Св.Кирил и Методий”; III място – Борислава Георгиева - НУ „СВ.Св.Кирил и Методий”. \r\nКатегория сурвачки: Първа възрастова група – от 5 до 7 години- I място – Елена Харалампива Чатова - ДГ „Щастливо детство”; II място – Георги Брънков - ДГ „Щастливо детство”; III място – Анхел Михалев – ДГ „Иглика”. Втора възрастова група – от 8 до 10 години- I място – Ивайло Иванов – ОУ „Христо Ботев”- с. Синапово; II място – Димитър Тодоров Илиев - НУ „Св. Св.Кирил и Методий”III място – Андрей Иванов Денков - ОУ „Христо Ботев” – с. Хлябово. Трета възрастова група – от 11 до 14 години- I място – Стефан Кралев - НУ „СВ.Св.Кирил и Методий”; I място – Димитър Русев – ОУ „Иван Вазов” – с. Устрем; II място – Анджелина Димитрова - НУ „СВ.Св.Кирил и Методий”; III място – Магдалена Асенова – ОУ „Христо Ботев”- с. Синапово.", "date": "2018.12.11", "title": "Хасково: Изложба на сурвачки и картички беше открита в Тополовград"}
{"url": "http://www.focus-news.net/news/2018/12/11/2600668/varna-teatralni-etyudi-predstaviha-vazpitanitsite-uchilishteto-za-detsa-s-narusheno-zrenie-v-grada.html", "text": "Театрални етюди представиха възпитаниците от Училището за деца с нарушено зрение във Варна. Това каза в интервю за  Радио „Фокус“ – Варна  председателят на Фондация за развитие на културния и бизнес потенциал на гражданското общество (ФРКБПГО) Зорница Станева. Фондацията е координатор на проекта „Приложен театър в подкрепа на деца и младежи с увредено зрение“, финансиран по оперативна програма „Развитие на човешките ресурси“. Децата с нарушено зрение от варненското училище представиха театрални етюди, свързани с комичните ситуации, в които изпадат при срещите си с други хора. Подготовката на представлението става по време на театрални работилници, чиято цел е да развият именията за изразяване, увереност и независимост на младежи и деца с увредено зрение.   \r\n„Идеята на въпросния проект „Приложен театър“ е не само да работи с децата и младежите с нарушено зрение, но и да развива една по-висока осъзнатост сред всички останали, защото много често хората подхождат с идеята, че знаят всичко, а всъщност имаме много да учим постоянно едни за други,“ обясни Зорница Станева. Около 15 деца от  Специалното училище за ученици с нарушено зрение „Проф. д-р Иван Шишманов” са участвали в проекта, каза Зорница Станева. Според нея, най-голямата награда от него е развитието на децата и смелостта, която са добили в комуникацията си с другите.“Може би единствено на първата среща имаше малко опипване на почвата. Но разликата между първата серия интензивни уъркшопи до втората в начина, по който те се изразяваха и комуникираха с нас беше уникална,“ допълни още тя. Премиерата на представлението е по време на 113-ата годишнина от основаването на училище „Проф. д-р Иван Шишманов”.  Участниците в проекта използваха тази трибуна, за да привлекат вниманието на обществото към честите грешки, които правят при допира си с незрящи, посочи Зорница Станева. \r\n„Продължаваме работата си във Варна през април 2019 година“, отбеляза също тя. До момента фондацията работи по проект „Приложен театър в подкрепа на деца и младежи с увредено зрение“ в Специалното училище за ученици с нарушено зрение „Проф. д-р Иван Шишманов”. По думите на Зорница Станева той ще продължи през 2019 и 2020 година. Тя посочи, че незрящите деца и младежи имат нужда от разбиране и приемане, което трябва да бъде възпитано в обществото. „Колкото по негативно е отношението отвън за тях, толкова по некомфортно ще се чувстват самите те със себе си. Надали има незрящ човек, който някога през живота си да не се е чувствал несигурен, без значение през какво обучение или каква подготовка е преминал“, каза още тя. Около 15 възпитаници на училището за деца с нарушено зрение представиха комични етюди на 11 декември, като част от реализацията на проекта. Видео материали ще бъдат качени в Интернет, където хората, пропуснали събитието, могат да ги изгледат. „Със сигурност с много смях може да се разпознаят в някое от тях. Така човек може наистина много да научи и да се запознае с нещо ново. Ще видят лицата на децата. Не говорим за сенки, не говорим за миражи – говорим за истински хора“, каза още Зорница Станева. Според нея обществото трябва да обърне внимание на погрешните разбирания при комуникация с незрящи, които вместо помощ, могат да нанесат вреда. \r\nБояна АТАНАСОВА", "date": "2018.12.11", "title": "Варна: Театрални етюди представиха възпитаниците училището за деца с нарушено зрение в града"}
{"url": "http://www.focus-news.net/news/2018/12/11/2600667/strategicheski-prioriteti-v-rabotata-na-mrrb-predstavi-ministar-petya-avramova-na-sreshta-s-predstaviteli-na-ebvr.html", "text": "Подкрепата на Европейската банка за възстановяване и развитие, както с финансови инструменти, така и с техническа помощ, е важна за реализирането на политиките в сферите на работа на Министерството на регионалното развитие и благоустройството. Това подчерта министърът на регионалното развитие и благоустройството Петя Аврамова на среща с представители на Европейската банка за възстановяване и развитие, която се проведе в МРРБ по тяхна инициатива. В разговора участваха и заместник-министрите Деница Николова и Николай Нанков, съобщиха от пресцентъра на  министерството . На срещата министър Аврамова представи стратегически приоритети в дейността на ведомството, сред които очерта изпълнението на проекти по Оперативна програма „Региони в растеж“ и трансграничните програми, реализирането на реформата във ВиК отрасъла и мащабната програма, която правителството изпълнява за изграждането на нови магистрални отсечки и скоростни пътища в цялата страна. „Предвиждаме изграждането на магистрален пръстен и редица скоростни пътища в страната, като за целта са необходими инвестиции и търсим различни възможности за финансирането им“, каза по време на срещата министър Аврамова и допълни, че се предвижда някои от заложените в програмата пътни инфраструктурни обекти да бъдат реализирани чрез концесия. Първият пилотен проект е магистралата Русе – Велико Търново, стана ясно в хода на разговора, за реализацията на която вече има проявен инвеститорски интерес. Други обекти в програмата са изграждането на  тунелите под Шипка и Петрохан. „Вече има инвеститорски интерес и за изграждането на мостови съоръжения над р. Дунав“, информира още Петя Аврамова. „В духа на новата нормативна уредба на Европейския съюз, трябва да започнем  да се подготвяме за новия програмен период, който предопределя възможности за териториално развитие и диференциран подход за развитие на регионите“, обясни по време на срещата заместник-министърът на регионалното развитие и благоустройството Деница Николова. „В тази посока нашата визия, е че през следващия програмен период следва да се реализира политика за изпълнение на проекти, които са над общинско ниво, с възможност за изпълнение на проекти между общини и области, с висока добавена стойност, които ще допринесат за по-голям ефект върху по-голяма територия и по-голям обхват от население“, допълни Николова. По думите й трябва да се използват потенциалите на регионите, всеки със своята специфика, защото в момента тези възможности не се търсят и използват в достатъчна степен, което води и до увеличаване на дисбалансите. Другата област на възможности за сътрудничество между МРРБ и ЕБВР е ВиК отрасъла, стана ясно по време на разговора. „Нашата цел е да превърнем ВиК отрасъла и ВиК операторите в стабилни търговски дружества, предоставящи една ефективна и качествена услуга, за което ще ни е нужна подкрепа в дългосрочен план“, каза по време на срещата заместник-министърът на регионалното развитие и благоустройството Николай Нанков.  Представителите на Европейската банка за възстановяване и развитие са в страната за подготовка и разработване на Стратегия за България с възможните приоритети на сътрудничество между банката и нашата страна през следващите 5 години.", "date": "2018.12.11", "title": "Стратегически приоритети в работата на МРРБ представи министър Петя Аврамова на среща с представители на ЕБВР"}
{"url": "http://www.focus-news.net/news/2018/12/11/2600670/sliven-vandali-unishtozhiha-chast-ot-kolednata-ukrasa-na-grada.html", "text": "Само няколко дни след запалването на светлините на Коледната елха и поставянето на празнична украса на възлови места в Сливен, бе забелязана поредната вандалска проява. Това съобщиха от пресцентъра на  Община Сливен . Актът отново е свързан с посегателство – разрушени са частично някои от елементите на коледната украса пред сградата на Общината и до кръговото кръстовище на „Розова градина“. \r\nОт общинското ръководство призовават гражданите да съхраняват изграденото в града, което е в тяхна полза и децата на Сливен, в това число и коледната украса, която създава празнична атмосфера и нагласа за посрещане на едни от най-светлите и чакани от всички празници.", "date": "2018.12.11", "title": "Сливен: Вандали унищожиха част от коледната украса на града"}
{"url": "http://www.focus-news.net/news/2018/12/11/2600671/stara-zagora-v-rayona-na-kazanlak-prez-poslednite-godini-sa-markirani-obshto-65-planinski-pateki-v-stara-planina-i-sredna-gora.html", "text": "Планинските пътеки в района на Казанлък се подновяват постоянно през 7-8 години, каза за  Радио „Фокус”  Христо Ангелов от Туристическо дружество „Орлово гнездо”. Той поясни, че през месец март 2018 година са обновени последно маркировъчните стълбове в град Шипка и в Енина, които водят към 17 пътеки в този район. „Двете планински възвишения – Стара планина и Средна гора в района на Казанлък са осеяни с места, по които има множество природни забележителности – поляни, пътища, могили, мегалити, тракийски паметници, исторически места”, поясни Ангелов. С първата маркировка в района на Казанлък са означени пътеките от град Шипка до връх „ Свети Никола“, по време на строежа на Паметника на свобосадата - около 1934 година. След това при строителството на хижа „ Бузлуджа“ са маркирани пътеката между върховете „ Шипка“ и „ Бузлуджа“ и другата - от Крън до връх „ Бузлуджа“. През 50-те и 60-те години на 20 век са маркирани основните пътеки. Но основното подновяване започва от 1998 година, систематично, по правилника на Българския туристически съюз за маркиране и поддържане на туристически пътеки. Към момента в района на Казанлък в Стара планина има маркирани близо 50 планински пътеки. Районът обхваща територии от хижа „ Мазалат“ до железопътната линия „Кръстец“ на изток, на север до Етнографски комплекс „ Етъра“, на юг в полите на Стара планина – от село Скобелево до град Мъгиж. Изходните пунктове са в селата Скобелево, Ясново, Мъглиж, Шипка, Крън, Енина и Горно Изворово. На началните автобусни спирки има жълто-черни стълбове с карти на съответните маршрути и стрелки с часове. С различни цветове е описано и накъде отива съответната пътека.  \r\nВ Средна гора в района на Казанлък има още 14 пътеки, които обхващат разстоянието и местностите от село Ягода на изток до язовир „ Копринка“ и „ Голяма Гюрля“ на запад. Една от последните маркирани пътеки е в местността „ Мегалита“ край Бузовград. Тя е направена от Туристическо дружество „ Орлово гнездо“ заедно с бузовградските туристи и обхващаща разстоянието и маршрутите от Бузовград през „Мъжкия камък“ и „ Мегалита“ да крепостта край Бузовград, местностите „ Черковищата“, „ Голямата могила“ и отново Бузовград. „ Това е един двучасов маршрут, който е облагороден с указателни табели и табла за птиците и растенията за местността и най -характерното за всяка една от близките местности – историческо и туристическо значение“, каза Ангелов. От 2005 до 2007 година са обновени всички пътеки в района. Създадени са две карти – на Стара планина и Средна гора, съответно с описание на маршрутите, накратко на местностите, през които се минава и разстоянието от една местност до друга, общо цялото разстояние в двете посоки, със съответния цвят на пътеката.  \r\nСлавяна ГАЙДАРОВА", "date": "2018.12.11", "title": "Стара Загора: В района на Казанлък през последните години са маркирани общо 65 планински пътеки в Стара планина и Средна гора"}
{"url": "http://www.focus-news.net/news/2018/12/11/2600672/kmetat-na-blagoevgrad-d-r-atanas-kambitov-nagradi-tri-momcheta-okazali-pomosht-pri-pozhar.html", "text": "Кметът на Благоевград д-р Атанас Камбитов връчи грамоти и поздравителни  адреси на Велизар Коцев, Димитър Коцев и Димитър Стоянов, които оказаха помощ на хора при пожар в кооперация на ул. „14-ти полк“ в Благоевград. Трите момчета бяха поканени от градоначалника в кабинета му. Това съобщиха от пресцентъра на  общината . Кметът д-р Атанас Камбитов ги поздрави за смелостта и жертвоготовността и изрази надежда, че техният пример ще бъде следван. „Да помогнеш, въпреки риска за собственото си здраве, е огромна храброст. Казват, че доброто което сториш винаги се връща при теб! Вярвам, че е така, вярвайте и Вие!“ бе част от посланието от градоначалника към момчетата. Тримата благодариха за признанието, като подчертаха, че основният принос за овладяване на ситуацията е на екипите на РС ПБЗН – Благоевград.", "date": "2018.12.11", "title": "Кметът на Благоевград д-р Атанас Камбитов награди три момчета, оказали помощ при пожар"}
{"url": "http://www.focus-news.net/news/2018/12/11/2600664/ministar-neno-dimov-zapochna-razgovori-s-yulen-ad-za-kontsesiyata-na-ski-zona-bansko.html", "text": "Министърът на околната среда и водите Нено Димов проведе среща с изпълнителния директор на „Юлен“ АД Мая Христоскова във връзка с концесионния договор на дружеството за „Ски зона с център Банско“. Това съобщиха от пресцентъра на  министерството . На срещата беше уточнена рамката, в която ще се проведат разговорите с концесионера в изпълнение на решение Министерският съвет от 05.12.2018 г., с което правителството възложи на министъра да проведе преговори с „Юлен“ АД за изменение и допълнение на договора за предоставяне на концесия върху защитена територия, изключителна държавна собственост, представляваща част от Национален парк „Пирин”, община Банско, област Благоевград, за изграждане и експлоатация на „Ски зона с център град Банско“ при спазване на действащото законодателство. Правителството възложи при провеждане на преговорите министърът да се съобрази с предложенията на  Главния прокурор на Република България, представени с писмо до министър-председателя.", "date": "2018.12.11", "title": "Министър Нено Димов започна разговори с „Юлен“ АД за концесията на ски зона Банско"}
{"url": "http://www.focus-news.net/news/2018/12/11/2600675/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщи за  Радио „Фокус“ – Бургас  дежурният от Областно пътно управление - Бургас. Пътищата са нормално проходими, няма затворени проходи. \r\nИнтензивно е движението по основните улици и булеварди в Бургас. По-натоварен е трафикът по булевардите „Христо Ботев“, „Демокрация“, „Сан Стефано“, „Стефан Стамболов“ и „Тодор Александров“, както и по ул. „Янко Комитов“ в комплекс „Славейков“. По-интензивно е движението и по пътя към квартал „Меден Рудник“. \r\nМария КУРТЕВА", "date": "2018.12.11", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2018/12/11/2600673/stara-zagora-detsa-ot-dg-pchelitsa-izrabotiha-koledni-igrachki-i-suveniri-za-initsiativata-podari-usmivka.html", "text": "В рамките на инициативата „Подари усмивка” децата от градина „Пчелица” в Казанлък заедно със своите родители изработиха коледни играчки и сувенири, които ще подарят на потребителите на услуги в Дом за стари хора 1, на децата от Защитените жилища и на пенсионерите от Клуб „Розова долина”. Това каза за  Радио „Фокус”  директорът на градината Надежда Цочева. Само ден преди в градината да бъде открита изложба с изработените подаръци, възпитаниците на най – голямата група изпратиха изработени от тях кукли от текстил в Бургас, като по този начин се включиха в изложбата на Сдружение „Усмивка”. За Коледа куклите ще бъдат подарени на деца от Защитени жилища и болници в Бургaс.   \r\nСлавяна ГАЙДАРОВА", "date": "2018.12.11", "title": "Стара Загора: Деца от ДГ „Пчелица” изработиха коледни играчки и сувенири за инициативата „Подари усмивка”"}
{"url": "http://www.focus-news.net/news/2018/12/11/2600674/sevdalina-kovacheva-zam-kmet-na-obshtina-pernik-dori-v-nay-tezhkite-vremena-balgarinat-ne-e-zabravil-svoite-obichai.html", "text": "Дори в най-тежките времена, българинът не е забравил своите обичаи. Това каза в седмичното предаване „Перничани-потомците на Кракра“ на  Радио „Фокус“  Севдалина Ковачева, зам.-кмет на Община Перник по образование и култура. Тя добави, че що се отнася до Перник, българските традиции са съхранени и живи. Севдалина Ковачева каза още, че в град Перник тепърва предстоят коледните изненади и празнични програми. По думите ѝ в момента се организира празничен концерт за новогодишната нощ, както и състезание за най-красива коледна украса и детски работилници за изработването на картички.  На 18-ти декември в Общинския младежки дом за 13-ти пореден път ще се проведе кулинарна надпревара. „В нея участват представители на около 20 читалища от региона, които представят невероятните си кулинарни умения. Освен това в Двореца на културата в Перник днес ще се проведе благотворителен коледен концерт. Това е инициатива на учениците от Природо-математическата гимназия „Христо Смирненски“ в града. Те с много желание всяка година организират такъв коледен концерт, който обикновено е с благотворителна кауза. По този начин учениците дават огромен морален пример в навечерието на Коледа – да помагаме, да бъдем по-добри и солидарни с болката“, каза зам.-кметът на Община Перник. Севдалина Ковачева допълни, че тази година Духовият оркестър на Перник е спечелил отличието „Кристална лира“ на Съюза на музикантите и танцовите дейци в България и както всяка година ще изнесе няколко коледни концерта в Двореца на културата. Тя поясни, че всяка година Община инициира нови събития, с които цели да надгражда постигнатото.", "date": "2018.12.11", "title": "Севдалина Ковачева, зам.-кмет на Община Перник: Дори в най-тежките времена, българинът не е забравил своите обичаи"}
{"url": "http://www.focus-news.net/news/2018/12/11/2600676/sofiya-parvite-elektrobusi-shte-badat-pusnati-po-liniite-na-gradskiya-transport-na-12-dekemvri.html", "text": "Първите електробуси ще бъдат пуснати по линиите на градския транспорт на 12 декември. Това съобщиха от пресцентъра на  Столична община . Те ще бъдат представени пред медиите в 12.00 часа на паркинга на зала Арена Армеец. Превозните средства отговарят на екологичен стандарт  Евро 6. В събитието ще вземат участие кметът на София Йорданка Фандъкова и посланикът на НР Китай Джан Хайджоу. Журналистите и присъстващите на събитието ще имат възможност да участват в тестова обиколка с едно от превозните средства.", "date": "2018.12.11", "title": "София: Първите електробуси ще бъдат пуснати по линиите на градския транспорт на 12 декември"}
{"url": "http://www.focus-news.net/news/2018/12/11/2600678/smolyan-obshtinata-shte-poluchi-vaucher-ot-evropeyskata-komisiya-za-bezplaten-visokoskorosten-internet-na-obshtestveni-mesta.html", "text": "Смолян е сред общините, които ще получат ваучери от Европейската комисия за безплатен интернет на обществени места по инициативата WiFi4EU. Ваучерът е в размер на 15 000 евро. Това съобщиха от пресцентъра на  общината . Целта е гражданите и посетителите на града  да имат безплатен достъп до безжичен интернет на обществени места - паркове, площади, обществени сгради, библиотеки или здравни центрове. Точките за достъп ще бъдат определени от общината и ще се пристъпи към изграждане на мрежата. Община Смолян ще бъде отговорна за финансирането на абонамента за интернет и поддръжката на оборудването, за да се предлага безплатен и висококачествен безжичен достъп до мрежата за всички граждани и посетители. Общо 215 представители на местните власти успешно подадоха кандидатурите си в обявения през ноември конкурс.  Класираните победители от България са успели да кандидатстват в първите 10 секунди от отварянето на конкурса и са се преборили с конкуренцията на останалите почти 13 000 кандидати. Основният принцип за избор на победителите „пръв кандидатствал – пръв спечелил“. Българските общини ще получат финансиране в размер на 1 695 000 евро, което представлява приблизително 4.04% от общия бюджет на конкурса. До края на 2018 г. се очаква победителите да подпишат споразумение с Комисията за получаване на ваучери. До 18 месеца след това, местните власти трябва да изберат инсталационна компания, която да изгради избраните точки за достъп до високоскоростен интернет. Общият брой на финансираните общини на европейски ниво е 2 800. Всички регистрирани ще станат част от общността на WiFi4EU и ще могат да се свържат с останалите участници в проекта. „Подобряването на свързаността в ЕС е ключов аспект от стратегията ни за цифровия единен пазар.  Инициативата WiFi4EU е още една конкретна стъпка за превръщането на стратегията в реалност за всички. Сега много повече европейци ще ползват безплатно интернет, ще се радват на по –добри комуникации и нови възможности за връзка, която в крайна сметка ще допринесе за развитието и на икономиката на ЕС“, коментира българският еврокомисар по цифровата икономика и общество Мария Габриел.", "date": "2018.12.11", "title": "Смолян: Общината ще получи ваучер от Европейската комисия за безплатен високоскоростен интернет на обществени места"}
{"url": "http://www.focus-news.net/news/2018/12/11/2600677/hristiyan-mitskovski-i-v-strumitsa-i-v-tsyala-makedoniya-zhivotat-e-tezhak.html", "text": "В Струмица, както и в цяла Македония, реалният живот е труден, каза лидерът на ВМРО-ДПМНЕ Християн Мицковски, цитиран от македонското електронно издание  “Курир“ .  \r\nТой посочи, че гражданите са изправени пред редица проблеми, младите хора се изселват, няма нови работни места, има увеличение на цените. \r\n„Лошо си вършите работата, губим държавата, икономиката потъва, хората са разочаровани, хората се изселват, няма реформи. Всичко, което обещахте, не го изпълнихте. Нека да седнем и да работим конструктивно, за да можем да осигурим по-добър живот на гражданите. Въпреки, че за още една година, вие сте правителството. На следващите избори, ще представим на гражданите това, което трябва да им предложим, така че те трябва да решат на кого ще  дадат доверието си“, каза Мицковски. \r\nЛидерът на ВМРО-ДПМНЕ изрази увереност, че ВМРО-ДПМНЕ ще победи СДСМ на следващите, първо президентски, а след това парламентарните избори.  Юлиян Марков", "date": "2018.12.11", "title": "Християн Мицковски: И в Струмица и в цяла Македония животът е тежък"}
{"url": "http://www.focus-news.net/news/2018/12/11/2600679/ventsislava-krumova-direktor-na-rim-pernik-minaloto-na-darzhavni-mini-pernik-razkazva-istoriyata-na-novata-industrialna-balgarska-darzhava.html", "text": "Историята на Държавни мини „Перник“ разказва историята на новата индустриална българска държава. Това каза в седмичното предаване „Перничани-потомците на Кракра“ на  Радио „Фокус“  Венцислава Крумова, директор на Регионалния исторически музей в гр. Перник. Тя добави, че Подземният музей по минно дело е един изключително атрактивен обект за посетителите, които могат да видят историята на техниката такава, каквато е използвана от създаването на Държавни мини почти до края на 20 век. Това, което могат да видят посетителите на музея, е начинът на добив на въглища и използваните за целта уреди. „Подземният музей по минно дело е един от изключителните обекти не само в България, но и в Югоизточна Европа. Сам по себе си той се намира на точното място, защото Перник има много специфично индустриално развитие от края на 19 и почти през целия 20 век.  Той е част от индустриалната история, защото, за мое огромно съжаление, към днешна дата индустриалното наследство някак си все още не го припознаваме като културно наследство. А ние има с какво да се похвалим и вероятно заради това и Подземният минен музей с всеки изминал ден печели все повече почитатели“, поясни директорът на музея. Венцислава Крумова каза още, че интересът не е насочен само към минният музей, а и към Регионалния историческия музей в града, който ще предложи на своите посетители специална изложба за предстоящите празници, обвързана с международно признатият празник „Сурва“. Директорът на музея допълни, че процесът към събуждане и поддържане на интереса е многостранен, а музеят от своя страна реализира в своята дейност изключително разнообразни образователни програми, които назад във времето вече са утвърдени на територията на Общината.", "date": "2018.12.11", "title": "Венцислава Крумова, директор на РИМ - Перник: Миналото на Държавни мини „Перник“ разказва историята на новата индустриална българска държава"}
{"url": "http://www.focus-news.net/news/2018/12/11/2600680/kmetat-na-kalofer-rumen-stoyanov-podgotvyame-strogi-merki-za-tova-v-ledenoto-horo-tazi-godina-da-se-dopuskat-samo-mestni-zhiteli.html", "text": "В Калофер се подготвят строги мерки за това в „леденото хоро” тази година да се допускат само местни жители. Това каза в предаването „Часът на Карлово” на  Радио „Фокус” - Пловдив  кметът на Калофер Румен Стоянов. „Притеснявам се да не се разцепят хората, тъй като идват много външни хора и развалят традицията ни”, отбеляза кметът. Затова тази година ритуалът ще се направи само с калоферци, а след това всеки може да влезе в ледените води и да направи второ „леденото хоро”. Единственото условие е участниците да са християни и да не са употребили алкохол в големи количества. Кметът на Калофер предупреди всички, които ще посетят градчето, да знаят отсега и да имат нагласата, че няма да ги допуснат до хорото, както през последните години. \r\nСъщият ден, на 6 януари, градът чества и рождението на своя герой Христо Ботев.  Програмата не се отличава от други години. Още на 5 януари вечерта ще има тематичен спектакъл за Ботев и тържествена заря. На 6 януари ще бъде изплетен „гирлянд на славата”, който ще бъде положен с военна церемония на мемориалния комплекс, посветен на Христо Ботев. \r\nЦветана ТОНЧЕВА", "date": "2018.12.11", "title": "Кметът на Калофер Румен Стоянов: Подготвяме строги мерки за това в „леденото хоро” тази година да се допускат само местни жители"}
{"url": "http://www.focus-news.net/news/2018/12/11/2600682/po-initsiativa-na-abv-arabski-diplomati-obsadiha-s-rakovodstvoto-na-trakiyskiya-universitet-vazmozhnostite-za-obuchenie-na-studenti-ot-arabskiya-svyat-v-balgariya.html", "text": "Председателят на АБВ Румен Петков и съветникът на партията по арабските въпроси Анастас Терзобалиев организираха среща с академичното ръководство на „Тракийски университет“ в Стара Загора с арабски дипломати от Сирия и Мароко. Това съобщиха от пресцентъра на  партията . Сирийската страна бе представена от г-н Хабиб Ибрахим - пълномощен министър в София, а представител на Кралство Мароко бе г-н Монсиф Шеркауи Жауад- пълномощен министър на кралството в София. По време на събитието бяха дискутирани въпроси, свързани с приема на нови студенти за следващата академична година, и възможностите в учебното заведение да бъдат обучавани чуждестранни студенти от Сирия, Мароко и Ливан. Домакините на събитието посочиха, че университетът предлага съвременно обучение на английски език по множество бакалавърски, магистърски и докторски програми. В отговор, представителите на арабските страни изразиха интерес и уведомиха ръководството на „Тракийски университет“, че с оглед възстановяването на традициите в културния и образователен обмен между България и Арабския свят, предстои да бъдат насрочени официални визити на г-н Румен Петков в Сирия и Кралство Мароко. В хода на дискусията, Петков се ангажира пред ръководството на учебното заведение и присъстващите  дипломати да съдейства за провеждането на съвместна среща с Красимир Вълчев - министър на образованието на България, за да представят на неговото внимание въпроси от общ интерес. По този начин започналият вече диалог би могъл да прерасне в устойчива инициатива за задълбочаване на сътрудничеството в областта на образованието, науката и културата, където ПП АБВ се очертава като лидер в България и мост между Европа и Арабския свят.", "date": "2018.12.11", "title": "По инициатива на АБВ арабски дипломати обсъдиха с ръководството на Тракийския университет възможностите за обучение на студенти от арабския свят в България"}
{"url": "http://www.focus-news.net/news/2018/12/11/2600681/blagoevgrad-ministar-krasimir-valchev-poseti-dve-uchilishta-v-petrich.html", "text": "Две училища посети министърът на образованието Красимир Вълчев- СУ „Никола Вапцаров” и Първо основно училище „Кочо Мавродиев”. Това съобщиха от пресцентъра на  община Петрич . На място в СУ „Никола Вапцаров“, министър Вълчев се запозна с извършените ремонти и условията осигурени за пълноценен учебен процес на учениците в най-голямото петричко училище. Главният инженер на Община Петрич Николай Попов и кметът Димитър Бръчков сведоха подробности около конкретните дейности извършени като подобрения в СУ „Никола Вапцаров”, където ремонтите приключиха успешно за началото на новата учебна година. От началото на управлението на екипа Бръчков са инвестирани близо 1 млн. лв. от бюджета на Общината и над 4 млн. лв. по ОП „Региони в растеж“ за подобряване на материалната база в образователната сфера. В Петрич министър Вълчев пое ангажимент за осигуряването на 200 хил. лв. за СМР в СУ „Антон Попов“, които средства ще бъдат насочени за подмяна на дограма, ремонт на санитарни възли, ремонт на административния корпус. По отношение изпълнението на Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст, кметът Димитър Бръчков запозна образователния министър с факта, че 57 ученици са върнати в училище, а проверките на адрес установяват, че 65 ученици са в чужбина, 17 не са открити по настоящ и постоянен адрес. Кметът Димитър Бръчков открои още, че успешно от пролетта в общината работи образователен медиатор за деца и ученици от уязвимите групи. В Петрич образователният министър посети и Първо основно училище „Кочо Мавродиев”, което е общинско и за момента не е на едносменен режим. Община Петрич е направила постъпки пред МОН за финансиране построяването на допълнителни класни стаи в училището с цел преминаване на едносменен режим. Подобна е ситуацията и в Трето основно училище „Гоце Делчев”, но от Общината увериха, че след приключване на започнатия ремонт там учениците ще преминат на едносменен режим. Не са на едносменен режим и учениците в държавната ПГИТ „Проф.д-р Асен Златаров“. В Петрич министърът на образованието Красимир Вълчев проведе също среща с директорите на училища и детски градини от общината.", "date": "2018.12.11", "title": "Благоевград: Министър Красимир Вълчев посети две училища в Петрич"}
{"url": "http://www.focus-news.net/news/2018/12/11/2600683/veliko-tarnovo-fotoizlozhbata-alpi-altay-tyanshan-shte-bade-otkrita-v-grada.html", "text": "Фотоизложбата „Алпи-Алтай-Тяншан“ ще бъде открита във Велико Търново. Това съобщи за  Радио „Фокус“ – Велико Търново  председателят на  Клуба по пешеходен туризъм към Туристическо дружество „Трапезица – 1902“ - Велико Търново Станчо Русев. Фотосите могат да бъдат видени в изложбени зали Рафаел Михайлов, откриването е от 17.30 часа. Проявата е съвместна между Алпийския клуб „Трапезица -1957“, Туристическо дружество „Трапезица – 1902“, Клуба по пешеходен туризъм и Община Велико Търново.  \r\nСтанчо Русев добави, че на 12 декември, от 18.00 часа ще бъде открита юбилейната ретроспективна изложба на художника Иван Мутафов в Художествена галерия „Борис Денев“. Той е член на Алпийски клуб „Трапезица 1957“. Участвал е в много алпийски експедиции, а фотосите му от закритото кралство Мустанг са сред редките случаи, когато на външен посетител е разрешено да го посети. Станчо Русев припомни и за предстоящия традиционен коледен благотворителен бал, който тази година ще е в подкрепа на инициативата направа на пешеходна туристическа алея по маршрут квартал „Асенов“ – парк Ксилифор – село Арбанаси – село Шереметя. Той ще се състои на 13 декември. \r\nМария НЕДЕВА", "date": "2018.12.11", "title": "Велико Търново: Фотоизложбата „Алпи-Алтай-Тяншан“ ще бъде открита в града"}
{"url": "http://www.focus-news.net/news/2018/12/11/2600684/kragla-masa-za-uskoren-ikonomicheski-rastezh-na-balgariya-shte-se-provede-pod-egidata-na-darzhavniya-glava.html", "text": "Организирането на кръгла маса под егидата на президента Румен Радев, на която да бъдат обсъдени възможностите за ускоряване на икономическия растеж в  страната и за насърчаване иновациите в българската индустрия, обсъдиха днес държавният глава и представители на Асоциацията на организациите на българските работодатели (АОБР). Това съобщиха от  прессекретариата на държавния глава .  \r\nВ срещата, проведена на „Дондуков“ 2, участваха най-големите работодателски организации - Българската стопанска камара (БСК), Асоциацията на индустриалния капитал в България (АИКБ), Българската търговско промишлена палата (БТПП) и Камарата на работодателите и индустриалците в България (КРИБ).   \r\nБез модернизиране на националната икономика, значително подобряване на бизнес климата и насърчаване на инвестициите в сфери с висока добавена стойност, България не може да бъде конкурентоспособна на останалите страни от региона и да работи за постигането на по-висок стандарт на живот, бе общата позиция на участниците в срещата.  Работодателите откроиха борбата с корупцията, забавеното въвеждането на електронно управление и недостатъчната работна сила у нас, като основни проблеми пред подобряването на облика на страната ни пред инвеститорите.  \r\nДържавният глава Румен Радев подчерта, че България продължава да изостава от другите страни от Централна и Източна Европа по редица икономически показатели в рамките на общия европейски пазар. И добави, че сравнението само с ниската база от миналото не е достатъчно, за да се обясни разширяващата се разлика в това отношение.  \r\n\"Не може да има успешна политика без силна икономика, както и силни икономически резултати са невъзможни без адекватна политика на държавата към бизнеса по отношение на качеството на образованието, административната тежест, борбата с корупцията. Бизнесът също трябва да направи своите изводи за равнището на заплащане на труда и отлива на квалифицирани кадри през последните години\", заяви президентът. Той  бе категоричен, че ще продължи да подкрепя българските компании да разширяват  връзките си с търговски партньори, не само от ЕС, а и от Близкия изток и други перспективни региони.  \r\n„Корупцията изкривява пазара като създава условия, при които някои фирми инвестират в търсенето на «точния човек» в администрацията, вместо в повишаване на своята конкурентоспособност. Това може и да е достатъчно за адаптиране в местните условия, но е невъзможно да осигури силни  икономически позиции в международен план“, заяви още Румен Радев.  \r\nПо време на срещата работодателите благодариха на президента за отстояването на икономическите интереси на страната ни и конкурентоспособността на българската енергетика, по време на срещата за климатичните промени в Катовице. Те подчертаха и значението на балансираната позиция на българския държавен глава в отношенията на страната ни с Русия, която благоприятства съхраняването на възможностите на българския бизнес на този важен за страната ни пазар. Румен Радев припомни, че в момента България не се възползва от иновационните фондове на ЕС, които предвиждат средства за постепенното трансформиране на енергийния сектор към създаване на нисковъглеродна енергетика, и призова бизнеса да засили сътрудничеството си с българското правителство в тази насока.", "date": "2018.12.11", "title": "Кръгла маса за ускорен икономически растеж на България ще се проведе под егидата на държавния глава"}
{"url": "http://www.focus-news.net/news/2018/12/11/2600686/sport-taybe-yusein-specheli-sporten-ikar-na-fondatsiya-balgarski-sport.html", "text": "Борба: Световната и европейска шампионка по борба Тайбе Юсеин очаквано стана носител на \"Спортен Икар\" за постижение на годината на Фондация \"Български спорт\". Юсеин изпрати най-успешната си година в спортно отношение, след като спечели европейска и световна титла в категория до 62 килограма, а освен това няма загубена схватка от януари насам. \r\nЦеремонията по награждаването на спортистите за тази година ще се състои на 19 декември от 11.00 часа в Национална художествена галерия.", "date": "2018.12.11", "title": "Спорт: Тайбе Юсеин спечели \"Спортен Икар\" на фондация \"Български спорт\""}
{"url": "http://www.focus-news.net/news/2018/12/11/2600687/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки в областта са мокри, но се обработват против заледяване. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.11", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/12/11/2600688/blagoevgrad-detsa-risuvaha-za-blagotvoritelna-aktsiya-kartichki-v-pomosht-na-14-godishniya-ivan.html", "text": "Благотворителна инициатива „Картички“, част от Коледен фестивал „Следвай звездата, озари пътя!“, стартира в Благоевград. Това съобщиха от пресцентъра на  общината . Картичките са рисувани от ученици от първи и втори клас от VIII ОУ „Арсений Костенцев“ и V СУ „Георги Измирлиев“ и са на стойност 1.50 лева. Средствата от продадените картички ще отидат за лечението на 14-годишния Иван от Благоевград. Картичките и специално направените кутии за събиране на средствата вече са позиционирани в централна градска част.  Картички могат да се закупят  от  касата на ДТ „Никола Вапцаров“, Туристически културно- информационен център, касата на зала „Яворов“, Регионален исторически музей и във фоайето на Община Благоевград, по време на поредицата „Часът на приказния разказвач“, която започва в 18.00 часа. Иван се нуждае от нашата помощ. Нека бъдем добри!", "date": "2018.12.11", "title": "Благоевград: Деца рисуваха за благотворителна акция „Картички“ в помощ на 14-годишния Иван"}
{"url": "http://www.focus-news.net/news/2018/12/11/2600693/sliven-priklyuchi-parviyat-etap-ot-poreditsa-komunikatsionni-sabitiya-v-oblastta.html", "text": "С вечер, посветена на Италия, и открит урок за спасяването на евреите в България от Холокоста приключи първият етап от поредица комуникационни инициативи в Сливенска област. Това съобщиха от пресцентъра на  Областната администрация . \r\nОрганизатор на вечерта „Италия – позната и непозната“ бе Община Нова Загора, а домакин – читалище „Диньо П. Сивков – 1870“. Присъстващите участваха във виртуална разходка на Ботуша, запознаха се с историческото наследство и културата на италианския народ. Деца от Обединената школа по изкуствата изпълниха творби на композиторите Николо Паганини и Енио Мориконе. \r\nЧиталище „Искра 1929“ в сливенското село Крушаре направи съпричастни и възрастните, и младите към историята за спасяването на българските евреи от лагерите на смъртта. В сградата на читалището бе открита фотоизложба с портрети на известни личности – политици, деятели на културата и общественици, които са се застъпили за еврейската общност в страната ни и са се обявили против депортацията им. Бяха показани и снимки от концентрационните лагери и събитията от 1940 до 1943 година. Жителите на селото присъстваха на прожекция на филма „Оптимистите“ на режисьора Джаки Комфорти. А учениците от Основното училище „Ч. Храбър“ изнесоха открит урок по темата, включително и за нацисткия геноцид спрямо ромското население. \r\nИнициативите в Сливенска област се проведоха през октомври и ноември и включваха вечери за европейското културно разнообразие, организирани от общинските администрации в Сливен, Нова Загора, Котел и Твърдица. А пет читалища в областта, в партньорство с Регионалната организация на евреите „Шалом“,  проведоха събития за Холокоста. \r\nИнициативите са финансирани чрез Областната администрация, във връзка с Комуникационната стратегия на България за Европейския съюз.", "date": "2018.12.11", "title": "Сливен: Приключи първият етап от поредица комуникационни събития в областта"}
{"url": "http://www.focus-news.net/news/2018/12/11/2600691/", "text": "Съединените щати обявиха във вторник, че са добавили Пакистан към своя черен списък на страни, които нарушават религиозните свободи, засилвайки натиска върху отношението към малцинствата, предава  AFP . \r\nДържавният секретар Майк Помпео заяви, че е определил Пакистан за \"странa, будеща особена загриженост\" в годишен доклад, приет от Конгреса, една година след като Държавният департамент постави Пакистан в наблюдателен списък без правни последици.  Юлиян Марков", "date": "2018.12.11", "title": "AFP: САЩ е включил Пакистан в списъка на страни, нарушаващи религиозните свободи"}
{"url": "http://www.focus-news.net/news/2018/12/11/2600689/sofiya-zhena-e-bila-blasnata-ot-lek-avtomobil-na-pl-orlov-most.html", "text": "Жена е била блъсната от лек автомобил на пл. „Орлов мост“. Това съобщиха за  Агенция „Фокус“  от пресцентъра на МВР. Жената е с фрактура и не е пострадала тежко. Сигналът за инцидента е подаден в 16.30 часа.", "date": "2018.12.11", "title": "София: Жена е била блъсната от лек автомобил на пл. „Орлов мост“"}
{"url": "http://www.focus-news.net/news/2018/12/11/2600692/shumen-obshtestveniyat-posrednik-na-obshtinata-izprati-pismo-do-kevr-za-uvelichenieto-na-tsenata-na-vodata.html", "text": "Общественият посредник на Община Шумен изпрати писмо до председателя на комисията за енергийно и водно регулиране (КЕВР) във връзка с предстоящото обществено обсъждане относно изменението в цената на ВиК услугите за 2019 г. Това съобщиха от  пресофиса на обществения посредник . Според местния омбудсман повишаването на цените на водоснабдителните услуги, мотивирано с инфлацията за съответния период, е необосновано.  \r\n„С настоящото бих искал да насоча вниманието Ви към съдържащото се във внесения доклад предложение за повишаване на В и К услугите за следващата 2019 г. относно потребителите, обслужвани от „Водоснабдяване и канализация – Шумен“ ООД. Считам, че макар и юридически издържано, предложението е мотивирано единствено с одобрената цена от бизнес плана за следващата година, както и на базата на актуална информация за инфлацията, и изглежда крайно необосновано за потребителите на услугата в Област Шумен“, се посочва в писмото на обществения посредник. Той посочва, че проблемът с качеството на предоставяната питейна вода за потребителите от областта е с над 30-годишна история. Поставен е особено остро от гражданството в периода 2013 г. – 2014 г. и се превърна в основен приоритет за местната власт.  \r\n„Вследствие на гражданската активност и отговорите на различни институции, стана ясно, че захранването на водопроводната мрежа с вода от язовир „Тича“ практически означава, че жителите на общините Шумен, Велики Преслав и Търговище получават като питейна вода, предназначена за поливни нужди. Констатира се липса на санитарно–охранителна зона в съответствие с изискванията на Наредба № 3 от 16.10.2000 г. Този факт се съдържаше в официалните отговори на Басейнова дирекция към Министерството на околната среда и водите и Държавната комисия за енергийно и водно регулиране. С признаването на това обстоятелство регулаторът излезе с указание, задължаващо „Водоснабдяване и канализация – Шумен” ООД да предприеме спешни мерки за учредяването на СОЗ на яз. „Тича”. След много проблеми учредяването на зоната се оказа невъзможно за изпълнение и до днес изискване. В допълнение на това на широката общественост бе обяснено, че трайното решаване на въпроса с качеството на питейната вода, минава и през подмяна на водопровода от язовира до града и изграждане на пречиствателна станция за питейни води. През последните години ръководството на Община Шумен и Министерството на регионалното развитие предприеха стъпки по ускореното проектиране и финансиране на изграждането на пречиствателна станция, но до днес и това мероприятие не е доведено до край. В резултат на възникналата обществена дискусия през 2014 г. КЕВР все пак назначи проверка на предоставяните от „Водоснабдяване и канализация – Шумен“ ООД услуги. Проверката следваше да даде и отговор на въпроса за възможността за намаляване на цената на водата поради нейното лошо качество и факта, че става дума за такава, предназначена за поливни нужди. Официалният отговор естествено не беше приет от потребителите като в тази част го цитирам дословно: „По отношение на цената на услугата „доставяне на вода на потребителите” следва да отбележим, че в одобрената цена са включени разходи, които В и К операторът не може да спре да извършва, включително разходи за електроенергия, за обеззаразяване и други, респективно да има основание за намаляване на крайната цена. Нещо повече – увеличаването на мътността на суровата вода довежда до увеличаване на разходите за обеззаразяване, доколкото операторът следва да влага по-големи количества от използваните реагенти. Следователно ДКЕВР няма нормативно основание да редуцира цената на тази услуга”. През 2017 г. след сериозни обсъждания в Общински съвет – Шумен, и на фона на всичко казано дотук, бе одобрен бизнес план за развитие на дейността на „Водоснабдяване и канализация – Шумен” ООД като оператор за периода 2017-2021 г. В това се включват и цените на ВиК услуги за 2017 г., считано от 01.10.2017 г. Последното доведе до значително поскъпване на некачествената услуга за потребителите от Област Шумен с неубедителното обещание за необходимост от инвестиции и съучастие от страна на гражданите. Към края на тази година липсва сериозна информация за изпълнението на инвестиционната програма на дружеството. В дневния ред на предстоящото заседание на Общински съвет – Шумен е включена точка, изискваща уточняване на цялостното икономическо състояние на „Водоснабдяване и канализация – Шумен“ ООД. Поради тази фактическа обстановка, и липса на цялостна визия за случващото се в сектора на територията на Област Шумен, разглеждането на настоящото предложение за повишаване на цените на водоснабдителните услуги, мотивирано с инфлацията за съответния период, изглежда крайно необосновано. Считам, че далеч по-уместно е КЕВР да насочи усилията си към проверка на изпълнението на приетия бизнес план и след анализ на случващото се, да прецени дали е наложително да се прилага и инфлационната клауза, водеща до допълнително затруднение на потребителите, без ефективни мерки за повишаване на качеството на услугата“, се посочва още в писмото на обществения посредник на Община Шумен до КЕВР.", "date": "2018.12.11", "title": "Шумен: Общественият посредник на Общината изпрати писмо до КЕВР за увеличението на цената на водата"}
{"url": "http://www.focus-news.net/news/2018/12/11/2600699/sport-david-silva-shte-propusne-okolo-tri-sedmitsi-vklyuchitelno-macha-sreshtu-hofenhaym-za-shampionskata-liga.html", "text": "Футбол: Плеймейкърът на Манчестър Сити Давид Силва ще пропусне около три седмици, след като стана ясно, че има травма на подколянното сухожилие, получена по време на дербито с Челси през уикенда, което беше загубено с 0:2.  \r\nТака той ще пропусне последното домакинство на \"гражданите\" от група \"F\" в ШЛ срещу Хофенхайм, присъединявайки се към Кевин Де Брюин, Данило, Серхио Агуеро, Бенжамен Менди и Клаудио Браво, които също са контузени.", "date": "2018.12.11", "title": "Спорт: Давид Силва ще пропусне около три седмици, включително мача срещу Хофенхайм за Шампионската лига"}
{"url": "http://www.focus-news.net/news/2018/12/11/2600696/blagoevgrad-trafikat-v-oblastta-e-intenziven.html", "text": "Трафикът в Благоевградска област е интензивен. Това съобщиха за  Радио „Фокус“ – Пирин  от Областно пътно управление – Благоевград. В момента няма превалявания от сняг и дъжд в областта, като на по-високите места пътните настилки са мокри и хлъзгави. Главните пътни артерии са сухи и почистени. Натоварено е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. Не са получавани сигнали за паднали камъни, които да са затруднявали трафика по републиканската пътна мрежа. В региона не се извършват ремонтни дейности, няма въведени ограничения за движението. От Областно пътно управление-Благоевград отправят апел към водачите на моторни превозни средства да шофират със съобразена скорост, да спазват правилата за движение и необходимата дистанция. \r\nОграничено е движението за автомобили в някои участъци на улица „Марица“ в областния град поради ремонтни дейности. До този момент няма възникнали тежки пътни инциденти в града. Пътните настилки са сухи, видимостта е нормална. Интензивен е трафикът на изходните и входни връзки на града. Градския транспорт се движи по разписание. Няма данни за закъснения или промяна на обичайните маршрути. \r\nДенис НИКОФОРОВ", "date": "2018.12.11", "title": "Благоевград: Трафикът в областта е интензивен"}
{"url": "http://www.focus-news.net/news/2018/12/11/2600697/zam-kmetat-na-plovdiv-dimitar-katsarski-83-miliona-leva-sa-investirani-v-grada-po-proekti-po-operativna-programa-regioni-v-rastezh-2014-2020.html", "text": "83 милиона лева са инвестирани в Пловдив по проекти по Оперативна програма „Региони в растеж 2014-2020“, съобщи на пресконференция заместник-кметът на Пловдив Димитър Кацарски, предаде репортер на  Радио „Фокус“ - Пловдив . Димитър Казарски каза, че обектите са в целия град и са предимно в образователна, градска и социална инфраструктура. Средствата се усвояват в график. Работи се предимно в централна градска част. Един от тези обекти е бул. „Марица“, както и реконструкцията до Понеделник пазара и редица улици в район Централен. Обновени са детските заведения „Перуника“, „Детски смях“, СУ „Любен Каравелов“. Последният проект е за 1 400 000 лева и в рамките му е изцяло санирана сградата на Професионалната гимназия по хранителни технологии и техника. \r\nЦветана ТОНЧЕВА", "date": "2018.12.11", "title": "Зам.-кметът на Пловдив Димитър Кацарски: 83 милиона лева са инвестирани в града по проекти по Оперативна програма „Региони в растеж 2014-2020“"}
{"url": "http://www.focus-news.net/news/2018/12/11/2600698/korneliya-ninova-bsp-prezidentat-rumen-radev-ne-e-izneveril-na-edna-svoya-duma-kazana-v-kachestvoto-mu-na-general-toy-e-posledovatelen.html", "text": "Президентът Румен Радев не е изневерил на една своя дума, казана в качеството му на генерал - той е последователен. Това каза лидерът на БСП Корнелия Нинова в предаването „Лице в лице“ по  бТВ . „Изповядвам друга една теза за оценката на президента Радев. Смятам, че не трябва да го оценяваме по това какво мисли за БСП и какво за ГЕРБ, а дали президентът Радев е верен на генерала Радев, който участваше в кампанията“, каза Нинова. Тя цитира Румен Радев преди да стане президент: „Расте бедността в България, влошава се качеството на образование и здравеопазване, огромна част от населението ни води мизерен живот. Изводът е ясен – България е в криза и на ценности, и на управление. От преследване на макрорамката и интересите на олигархията се забрави най-важното – интересите на отделния български гражданин“. \"Нали ви звучи актуално, все едно го е казал вчера. Това е 7 юни 2016 г. Уважаеми български граждани, оценявайте президента Радев по това дали изпълнява ангажиментите, които пое към вас като генерал Радев“, призова лидерът на БСП.  \r\n„Аз следя това, разбира се. Хората са забравили неговите предизборни думи, аз ги помня наизуст, защото два месеца бяхме непрекъснато заедно. Президентът Радев не е изневерил на една дума, казана от генерал Радев. Той е последователен, какво искаме от него. Да обещае нещо до деня на изборите и след това да се промени? Не, той е последователен човек“, каза още Нинова.", "date": "2018.12.11", "title": "Корнелия Нинова, БСП: Президентът Румен Радев не е изневерил на една своя дума, казана в качеството му на генерал - той е последователен"}
{"url": "http://www.focus-news.net/news/2018/12/11/2600694/korneliya-ninova-bsp-kategorichno-vyarvam-che-shte-ima-predsrochni-parlamentarni-izbori-nyama-politika-v-tozi-parlament-i-se-razhdat-samo-skandali.html", "text": "Категорично вярвам, че ще има предсрочни парламентарни избори – няма политика в този парламент и се раждат само скандали. Това каза лидерът на БСП Корнелия Нинова в предаването „Лице в лице“ по  бТВ . Нинова се позова на социологическо проучване, според което близо 50-60 % от хората искат предсрочни избори. Във връзка с предложението на ГЕРБ в Правилника за организацията и дейността на Народното събрание за санкции при нерегистрация, Нинова коментира: „Предложението за глоба от 750 лв. не е, ако не ходиш на работа, което би било логично, а ако не се регистрираш, за да направиш кворум. Управляващите не са сигурни в кворума си. Ако ние и други групи излезем, те не могат да направят мнозинство. Казвам им – не е това начинът. Така няма да го направим“. Тя допусна, че депутати от БСП, също ще имат възражение срещу глобите. „Успокоението към тях и към питащите е, че този парламент няма да кара още дълго. Той скоро ще приключи работата си. Изчерпан е откъм съдържание. Произвежда само скандали, лобистки закони, закони, които се променят през две–три седмици. Няма политика в този парламент“, каза още Нинова. „Никой не говори за нашето предложение да намалим заплатите на депутатите, на министрите. Когато предложиш нещо разумно, то е или популистко, или националистко. Това е такова клише, което не дава никаква сметка за същността на нещата“, каза Нинова. „Да ми кажат тези хора, които казват, че е популизъм, в коя държава заплатата на политиците расте автоматично с автоматичния ръст на средната заплата в Европа. Една ми кажете. Няма такава. Не виждаме ли, че хората са по улиците“, попита още Нинова.", "date": "2018.12.11", "title": "Корнелия Нинова, БСП: Категорично вярвам, че ще има предсрочни парламентарни избори – няма политика в този парламент и се раждат само скандали"}
{"url": "http://www.focus-news.net/news/2018/12/11/2600702/pregled-na-mezhdunarodnite-novini-do-18-chasa-agentsiya-fokus.html", "text": "Косовският премиер Рамуш Харадинай днес ще обяви нови мерки срещу Сърбия, пише македонското електронно издание  “Плюс инфо“  . \r\nСлед увеличението на митническите такси от сто процента за сръбски продукти, Харадинай подготвя три нови мерки, едната от които е забраната за използване на динара на косовска територия, пише сръбският вестник \"Блиц\", позовавайки се на косовския анализатор Фатмир Шехоли. \r\nВтората мярка, която Шехоли очаква от Харадинай е държавните символи на Косово да се поставят във всяка община, а третият е въвеждането на мерки за собствениците на автомобили, които не са регистрирани в Косово в съответствие с правилата на властите в Прищина. \r\nБазираният в Прищина вестник \"Газета Експрес\" пък, позовавайки се на неназовани източници от косовските институции, пише, че първата мярка се отнася за автомобилите със сръбски регистрационни табели, чиито собственици, когато влязат на косовска територия ще трябва да поставят временни табели. Втората мярка според вестника би била забрана за внос на стоки от чуждестранни компании, произведени в Сърбия, които все още не са облагани с мито от сто процента. Същите продукти ще бъдат внасяни  от фабриките в Македония и Унгария и в други страни от ЕС, се казва в \"Газета Експрес\". \r\nТретата мярка ще бъде решението на правителството на Косово да не признава сръбските документи, които се отнасят например до качеството на продуктите. \r\nОчаква се Харадинай да обяви мерките след днешното заседание на правителството. \r\n*** В хода на обсъждането и приемането в Плановата и бюджетната комисия на Меджлиса на пакета от проектозакони, управляващата Партия на справедливостта и развитието (ПСР) включи в последния момент един много „странен” член, информира  електронният портал „Т 24” .  \r\nКомисията е приела въпросния член, според който изпратените от президента в чужди държави или в международни организации лица с присвоен дипломатически ранг „посланик”, запазват пожизнено дипломатическата си неприкосновеност, ако рангът им не бъде междувременно отнет.   \r\nПо този повод депутатът от основната опозиционна Народнорепубликанска партия (НРП) Мехмет Бекяроглу обръща внимание, че в 71-членния пакет от проектозакони, на 12 места се дават допълнителни правомощия на президента Реджеп Тайип Ердоган, което е неприемливо. „Всъщност, на президента се дават правомощия, които не са предвидени  в Конституцията. Това е немислимо; невъзможно – Турция не може да произведе една такава система. Тези права надвишават правомощията на един падишах, на един крал. А ние не избираме крал; избираме президент, който ще ръководи страната в рамките на законите.”, аргументира се опозиционният депутат, цитиран от „Т 24”. \r\n*** Косово предупреди Брюксел за риск от дестабилизация на региона, пише македонското електронно издание  “Плюс Инфо . \r\nКосовският премиер Рамуш Харадинай заяви, че членството на Косово в Европейския съюз ще укрепи мира и ще отслаби влиянието на Русия, чийто интерес е да \"поддържа хаотична ситуацията в региона\", предаде кореспондентът на Македонската информационна агенция (МИА) от Прищина, цитиран от изданието. \r\nВ интервю за \"Файненшъл Таймс\", което публикува на страницата си в социалната мрежа“Фейсбук“, Харадинай предупреди Брюксел, че трябва да се вземат под сериозно внимание  стремежите на неговата страна за членство в ЕС, за да се избегне по-нататъшна дестабилизация на Балканите. \r\nКосовският премиер обвинява Сърбия, че действа в интерес на Русия в посока на дестабилизация на региона. \r\n„Вярвам, че Европа ни даде възможност, каквато е пътната карта за това как да станем членове на ЕС и за това сме благодарни - казва Харадинай в интервю за британското икономическо издание. \r\nТой обвинява Сърбия за дипломатическата офанзива с цел да оспори държавността на Косово и смята, че лидерите на ЕС не дават адекватен отговор на оплакванията на Прищина за поведението на Белград. \r\n„Докато ЕС продължава да инвестира във фондове и персонал за нормализиране на ситуацията в Косово и региона, всички действия на Сърбия са срещу интересите на ЕС за стабилизиране на Западните Балкани и в полза на руските интереси за продължаване на тази хаотична ситуация в нашия регион“ - подчерта Харадинай. \r\n*** Студентите в Албания протестират срещу високите семестриални такси, предава  AFP . \r\nХиляди студенти от албански университети излязоха на улиците на Тирана във вторник на голям протест, настоявайки за по-ниски такси за обучение и повече инвестиции в общественото образование. \r\nПротестите, които започнаха миналата седмица, са най-големите студентски протести от 1990 насам, според местните медии. \r\n\"Няма да преговаряме по нашите искания, правителството трябва да ги приеме, или ще радикализираме нашето движение\", заявиха организатори на протеста. \r\nОбществените такси за висше образование варират от 160 до 2560 евро годишно в Албания - бедна страна, където средната заплата е около 350 евро. \r\nСтудентите също така искат по-голям бюджет за образование, по-добри условия в общежитията и проверка на имотното състояние на преподавателите, като ги обвиняват в корупция. \r\nВъв вторник студентите, към  които се присъединиха няколкостотин ученици от последните класове, протестираха с вувузели и хвърлиха яйца по Министерството на образованието, пеейки: \"По-ниски такси\", \"Ние искаме работа, образование\" и \"Ние сме обединени, но политиката иска да ни раздели!\"  \r\n*** Британският премиер Тереза Май започна спешна обиколка на европейски столици във вторник в опит за спасяването на споразумението за Брекзит един ден след отлагане на парламентарно гласуване на текста, за да избегне тежко поражение, предава  AFP . \r\nТереза Мeй закусва с холандския премиер Марк Рюте в Хага, преди да се отправи към Берлин за обяд с канцлера Ангела Меркел, и след това да пътува до Брюксел. \r\nТя търси \"уверения\" по отношение на разпоредбите в споразумението за оттегляне от ЕС по отношение на Северна Ирландия, което се надява  да постигне компромис по така наречения „предпазен механизъм“ и да убеди депутатите от нейната партия да подкрепят споразумението \r\nПредседателят на Европейската комисия Жан-Клод Юнкер заяви преди срещата с Тереза Мей, че е \"изненадан\", че тя е поискала допълнителни разговори. \r\n\"Изненадан съм, защото бяхме постигнали споразумение на 25 ноември\" на последната среща на върха на ЕС, каза той пред Европейския парламент в Страсбург. \r\n\"Сделката, която сме постигнали, е възможно най-добрата сделка, това е единствената възможна сделка“, подчерта той. \r\n*** Броят на загиналите от самоубийствения  бомбен атентат, насочен срещу конвой от силите за сигурност извън Кабул, рано във вторник, достигна до 12 души, съобщиха официални лица, като осем цивилни са убити при последната атака на талибаните близо до афганистанската столица, предава  AFP . \r\n\"Дванадесет души, включително четирима членове на силите за сигурност бяха убити\", заяви пред агенцията заместник-говорителят на Министерството на вътрешните работи Насрат Рахими. \r\nКабулската полиция потвърди жертвите, добавяйки, че има  жени и деца сред загиналите. \r\nАтентатът е извършен  в окръг Пагман, западно от Кабул,  като конвоят се е връщал от нощна  операция, каза говорителят на вътрешното министерство Найжиб Даниш. \r\nМинистерството на вътрешните работи и друг служител по сигурността потвърдиха, че нападателят е използвал кола-бомба, с която е атакувал конвоя. \r\n*** Сръбското ръководство призовава международната общност и военния контингент на КФОР под егидата на НАТО да спрат създаването на армия от косовските албански власти, което заплашва мира в региона на Балканите, каза Марко Джурич, директор на Канцеларията за Косово и Метохия в Сърбия пред  РИА Новости . \r\nПредседателят на парламента на Косово Кадри Весели заяви по-рано, че Косовската армия ще бъде създадена официално на 14 декември. Рамуш Харадинай, премиерът на страната, на свой ред отбеляза, че решението на косовския парламент за създаване на пълноправна армия е важна стъпка към НАТО. Очаква се въоръжените сили на Прищина да се състоят от 5 000души активен военен персонал и 3 000 резервисти. \r\n\"Заявката за трансформацията на Косовските сили за сигурност (КСС) в така наречената\" армия на Косово \"е безпрецедентна заплаха за мира и стабилността в региона и пряко нарушение на резолюция 1244 на Съвета за сигурност на ООН, както и военно-техническото споразумение, сложило край на конфликта през 1999 г. в Косово и Метохия \", - каза Джурич за агенцията. \r\nСпоред него, задачите, на тази новосформирана армия \"ще бъдат да изпълнява политическите цели на албански екстремисти и сепаратисти, както и да се застрашават сърбите\" в Косово и Метохия и целия регион, както и за постигане на целта \", която наскоро формулира Енвер Ходжай, заместник министър-председател на Косово, а именно създаването на регионален блок срещу Сърбия \". \r\n\"Сърбия призовава международната общност, преди всичко (международния контингент под егидата на НАТО) КФОР, който има мандата на Съвета за сигурност на ООН, да предотврати и направи невъзможно намерението на албанците в Прищина, в противоречие с международното право, да създадат така наречената армия на територията на Сърбия. Настояваме КФОР да противодейства на това албанците ще започнат да образуват такива въоръжени формации и да ги разоръжи\", каза директорът на Канцеларията за Косово и Метохия. \r\n\"Призоваваме също всички активни сили на международната общност да действат отговорно и да се въздържат от подкрепата за създаването на въоръжените сили на Косово и въоръжаването им, което е много важно, тъй като то подхранва огъня, когато политическото напрежение в нашия регион и без това е горещо\", каза Джурич. \r\n*** Германският външен министър Хайко Маас във вторник призова Косово да отмени или поне да спре прилагането на стопроцентовите мита, които Прищина е въвела върху  сръбските стоки, предупреждавайки за по-нататъшно ескалиране на напрежението, предава  Reuters \r\nМаас, който говори в Париж на среща за ограничаване на разпространението на леко стрелково оръжие от Балканите, заяви, че също така съжалява за оттеглянето на сръбското малцинство от местната власт в северната част на Косово около Митровица. \"Необходимо е спешно да се предотврати поредната ескалация\", каза Маас, като подчерта, че  \"успехите на диалога за нормализация трябва да бъдат запазени\".", "date": "2018.12.11", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/12/11/2600700/kyustendil-dvizhenieto-po-tretoklasen-pat-107-v-uchastaka-selo-pastra-rilski-manastir-se-osashtestvyava-v-edna-lenta-poradi-izvarshvane-na-avariyno-vazstanovitelni-deynosti.html", "text": "Движението по третокласен път 107 в участъка село Пастра – Рилски манастир се осъществява в една лента поради извършване на аварийно-възстановителни дейности по обрушване на ската, от км 27+575 до км 27+825. Това съобщиха за  Радио „Фокус“ – Пирин  от Областно пътно управление – Кюстендил. Ограничава се движението за кратки периоди от 10 минути и се регулира със светофарна уредба и при необходимост - от сигналисти. Движението при км 11+200 на същия път се осъществява в една лента поради ремонтни дейности по аварирал водопровод. Затворена е лентата за движение в посока село Рила, като движението се осъществява двупосочно в лентата в посока село Пастра. От Областно пътно управление – Кюстендил отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.12.11", "title": "Кюстендил: Движението  по третокласен път 107 в участъка село Пастра – Рилски манастир се осъществява в една лента поради извършване на аварийно-възстановителни дейности"}
{"url": "http://www.focus-news.net/news/2018/12/11/2600703/sliven-rakovodstvoto-na-mbal-d-r-ivan-seliminski-e-razporedilo-proverka-po-sluchay-s-bebe-rodeno-martvo.html", "text": "Проверка започва в сливенската болница „Д-р Иван Селимински“ по случай смъртта на новородено бебе. Това съобщи пред  Радио „Фокус“ – Сливен  директорът на  лечебното заведение д-р Васислав Петров. Според лекарите детето е родено мъртво, а неонатолозите се опитвали да го реанимират повече от час. Заради съмнения на родителите, че детето е починало след раждането, ръководството на болницата е разпоредило проверка. \r\nЛюдмила ЙОРГОВА", "date": "2018.12.11", "title": "Сливен: Ръководството на МБАЛ „Д-р Иван Селимински“ е разпоредило проверка по случай с бебе, родено мъртво"}
{"url": "http://www.focus-news.net/news/2018/12/11/2600701/plovdiv-raste-interesat-kam-gigantskite-elhi.html", "text": "Расте интересът у нас към гигантските елхи. Това съобщиха за  Радио „Фокус” - Пловдив  от фирмата-производител на изкуствени елхи в Раковски. В България се отчита 20-процентен ръст в продажбите на такива елхи, високи по 12-13 и 17-18 метра. Интересът към тях расте също в Словения, Хърватска, Румъния. У нас те се търсят най-вече от общините, банките и търговските центрове. \r\nТенденциите и модата в елхите се задават всяка година на специализирани световни изложения във Франкфурт, Милано и Атланта. През 2019/2020 г. хит се очаква да бъдат елхичките с имитиращ сняг десен само от едната страна – така, както е в природата. \r\nНовости има и при цветовете на елхите. Освен зеленото, актуални са и елхите в бяло и червено. В Македония например, избират дръвчета в червено. Аленото е предпочела и Мелания Тръмп за Белия дом. В Австрия най-много „върви“ оранжевото.", "date": "2018.12.11", "title": "Пловдив: Расте интересът към гигантските елхи"}
{"url": "http://www.focus-news.net/news/2018/12/11/2600690/korneliya-ninova-bsp-ne-otidoh-na-kongresa-na-pes-zashtoto-izbrah-konstitutsiyata-i-zakonite-na-balgariya-po-temata-istanbulskata-konventsiya-i-reshenieto-na-parlamenta-po-tema-migratsiya.html", "text": "Не отидох на конгреса на ПЕС, защото избрах Конституцията и законите на България по темата Истанбулска конвенция и решението на парламента по тема миграция. Това каза лидерът на БСП Корнелия Нинова в предаването „Лице в лице“ по  бТВ . „Бяхме пред избор Конституцията и законите на Република България, мнението на православната църква, традициите на християнското семейство, на учените или тази резолюция. Другият избор е решението на Народното събрание на България да не се подписват двустранни споразумения за решения за връщане на мигранти от Европа или резолюцията“, каза Нинова. Тя посочи, че след отказа ѝ да отиде на конгреса са завалели обвинения към БСП, че са националисти и популисти. „Имам въпрос - откога в България да спазваш Конституцията на страната е национализъм и откога да изпълняваш решенията на Българския парламент е популизъм“, попита Нинова.  \r\n„Да отделим безспорното от спорното. Безспорното е, че БСП номинирахме Сергей Станишев за президента на ПЕС, че нашите гласове са твърдо за него, дадени са“, заяви Нинова и отбеляза, че там няма интрига. „Имаме различни мнения, включително в ПЕС. Не е вярно, че съм единственият лидер, който е отсъствал“, каза тя и даде пример с лидери от държави от Вишеградската четворка. „ПЕС е едно нормално европейско семейство, в което има партии с различно мнение и те го изразяват. Имахме решение политическо на партията да не подкрепим резолюциите, но те не гласуваха и напуснаха залата при това заедно с други делегации“, заяви  Нинова. Тя посочи, че това се е случило заради предложението всички резолюции да се гласуват заедно. „Трябваше да се гласуват осем резолюции наведнъж заедно с Пакта за миграция и Истанбулската конвенция\", каза Нинова и уточни, че те са се гласували анблок, с ръкопляскания, без броене не гласове, поради което българската делегация е станала и напуснала залата.", "date": "2018.12.11", "title": "Корнелия Нинова, БСП: Не отидох на конгреса на ПЕС, защото избрах Конституцията и законите на България по темата Истанбулската конвенция и решението на парламента по тема миграция"}
{"url": "http://www.focus-news.net/news/2018/12/11/2600704/veliko-tarnovo-natovaren-e-trafikat-v-oblastta.html", "text": "Ограничено за превозни средства над 12 тона е движението в участък от пътя между Лозен и Полски Тръмбеш. Причината е намален габарит на пътя, съобщиха за  Радио „Фокус“ – Велико Търново  от Областно пътно управление - Велико Търново. Обходният маршрут е Лозен – Драганово – Янтра – Поликраище – Полски Тръмбеш. Натоварен е трафикът в област Велико Търново в края на работния ден.  \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. \r\nМария НЕДЕВА", "date": "2018.12.11", "title": "Велико Търново: Натоварен е трафикът в областта"}
{"url": "http://www.focus-news.net/news/2018/12/11/2600708/afp-angela-merkel-izklyuchi-promyana-na-sporazumenieto-s-velikobritaniya.html", "text": "Германският канцлер Ангела Меркел заяви във вторник, че не вижда възможността за възобновяване на преговорите за споразумение с Великобритания след разговори с британския премиер Тереза Май, предава  AFP .  \r\nМеркел каза пред депутатите от блока си на ХДС/ХСС, че \"няма начин да промени\" споразумението, постигнато на 25 ноември между Великобритания и останалите членове на ЕС, казаха източници на срещата. Меркел също така е подчертала, че всяко споразумение  за Брекзит може да бъде договорено само с ЕС като цяло, а не двустранно със страните-членки. \r\nТереза Мей  посети три европейски столици във вторник в опит за спасяването на споразумението с ЕС, един ден след отлагане на парламентарно гласуване на текста, за да избегне тежко поражение. \r\nГрафикът на Мей включваше срещи с холандския премиер Марк Рюте, германския канцлер Ангела Меркел и председателя  на Европейската комисия Жан-Клод Юнкер. \r\nТя се опитва да получи  \"уверения\" относно разпоредбите в споразумението за оттегляне на ЕС, отнасящи се до Северна Ирландия, като се надява тя да убеди нейната консервативна партия да я подкрепи, пише агенцията.  Юлиян Марков", "date": "2018.12.11", "title": "AFP: Ангела Меркел изключи промяна на споразумението с Великобритания"}
{"url": "http://www.focus-news.net/news/2018/12/11/2600707/sofiya-zatrudnen-e-trafikat-na-krastovishteto-na-pette-kyosheta-zaradi-pozhar-na-pokriv-na-sgrada.html", "text": "Затруднен е трафикът на кръстовището на Петте кьошета в София заради намиращи се на място екипи на пожарна, полиция и спешна помощ, поради пожар на покрив на сграда, съобщи слушател на  Радио \"Фокус\" .", "date": "2018.12.11", "title": "София: Затруднен е трафикът на кръстовището на Петте кьошета заради пожар на покрив на сграда"}
{"url": "http://www.focus-news.net/news/2018/12/11/2600709/stara-zagora-parvi-salon-na-kazanlashkite-fotografi-be-otkrit-v-muzeya-na-fotografiyata.html", "text": "Първи салон на казанлъшките фотографи бе открит в Музея на фотографията, предаде кореспондент на  Радио „Фокус” . За предварителната селекция на творбите в експозицията участваха близо 140 работи от 42 автори. Наред с утвърдени имена като Александър Иванов и Бедрос Азинян, в Салона със свои снимки участват и млади фотографи – студенти и ученици в местната Художествена гимназия. Над 70 от фотосите са цветни. 50 работи са черно-бяла фотография. Фотосите са разнообразни и в цялата палитра от жанрове на художествената фотография. Много от авторите предпочитат природните гледки, но сред работите присъстват също портрети, репортажи, актова, макро и дори продуктова фотография.  \r\nСлавяна ГАЙДАРОВА", "date": "2018.12.11", "title": "Стара Загора: Първи салон на казанлъшките фотографи бе открит в Музея на фотографията"}
{"url": "http://www.focus-news.net/news/2018/12/11/2600706/gabrovo-dvizhenieto-po-patya-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak-ot-asfaltovata-nastilka.html", "text": "Движението по пътя Габрово – Стоманеците се осъществява с повишено внимание поради пропаднал участък от асфалтовата настилка. Това казаха за  Радио „Фокус“ – Велико Търново  от Областно пътно управление  – Габрово. Една от лентите за движение е стеснена, поставена е сигнализация. Срокът на въведената организация е до 31 януари 2019 г. \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут е по пътя граница с област Ловеч – Кормянско - Малък Вършец, при км 46+800 - по общинския път до III-403 в с. Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nМария НЕДЕВА", "date": "2018.12.11", "title": "Габрово: Движението по пътя Габрово – Стоманеците се осъществява с повишено внимание поради пропаднал участък от асфалтовата настилка"}
{"url": "http://www.focus-news.net/news/2018/12/11/2600685/ria-novosti-rakovodstvoto-na-sarbiya-prizova-mezhdunarodnata-obshtnost-da-ne-dopuska-sazdavaneto-na-kosovska-armiya.html", "text": "Сръбското ръководство призовава международната общност и военния контингент на КФОР под егидата на НАТО да спрат създаването на армия от косовските албански власти, което заплашва мира в региона на Балканите, каза Марко Джурич, директор на Канцеларията за Косово и Метохия в Сърбия пред  РИА Новости . \r\nПредседателят на парламента на Косово Кадри Весели заяви по-рано, че Косовската армия ще бъде създадена официално на 14 декември. Рамуш Харадинай, премиерът на страната, на свой ред отбеляза, че решението на косовския парламент за създаване на пълноправна армия е важна стъпка към НАТО. Очаква се въоръжените сили на Прищина да се състоят от 5 000души активен военен персонал и 3 000 резервисти. \r\n\"Заявката за трансформацията на Косовските сили за сигурност (КСС) в така наречената\" армия на Косово \"е безпрецедентна заплаха за мира и стабилността в региона и пряко нарушение на резолюция 1244 на Съвета за сигурност на ООН, както и военно-техническото споразумение, сложило край на конфликта през 1999 г. в Косово и Метохия \", - каза Джурич за агенцията. \r\nСпоред него, задачите, на тази новосформирана армия \"ще бъдат да изпълнява политическите цели на албански екстремисти и сепаратисти, както и да се застрашават сърбите\" в Косово и Метохия и целия регион, както и за постигане на целта \", която наскоро формулира Енвер Ходжай, заместник министър-председател на Косово, а именно създаването на регионален блок срещу Сърбия \". \r\n\"Сърбия призовава международната общност, преди всичко (международния контингент под егидата на НАТО) КФОР, който има мандата на Съвета за сигурност на ООН, да предотврати и направи невъзможно намерението на албанците в Прищина, в противоречие с международното право, да създадат така наречената армия на територията на Сърбия. Настояваме КФОР да противодейства на това албанците ще започнат да образуват такива въоръжени формации и да ги разоръжи\", каза директорът на Канцеларията за Косово и Метохия. \r\n\"Призоваваме също всички активни сили на международната общност да действат отговорно и да се въздържат от подкрепата за създаването на въоръжените сили на Косово и въоръжаването им, което е много важно, тъй като то подхранва огъня, когато политическото напрежение в нашия регион и без това е горещо\", каза Джурич.  Юлиян Марков", "date": "2018.12.11", "title": "РИА Новости: Ръководството на Сърбия призова международната общност да не допуска създаването на Косовска армия"}
{"url": "http://www.focus-news.net/news/2018/12/11/2600695/", "text": "Германският външен министър Хайко Маас във вторник призова Косово да отмени или поне да спре прилагането на стопроцентовите мита, които Прищина е въвела върху  сръбските стоки, предупреждавайки за по-нататъшно ескалиране на напрежението, предава  Reuters \r\nМаас, който говори в Париж на среща за ограничаване на разпространението на леко стрелково оръжие от Балканите, заяви, че също така съжалява за оттеглянето на сръбското малцинство от местната власт в северната част на Косово около Митровица. \"Необходимо е спешно да се предотврати поредната ескалация\", каза Маас, като подчерта, че  \"успехите на диалога за нормализация трябва да бъдат запазени\".  Юлиян Марков", "date": "2018.12.11", "title": "Reuters: Германия призова Косово да отмени стопроцентовите мита върху вноса на сръбски стоки"}
{"url": "http://www.focus-news.net/news/2018/12/11/2600705/v-bdzh-ne-sa-poluchavani-dopalnitelni-materialni-vaznagrazhdeniya-prez-2018-g.html", "text": "По повод твърденията на народния представител от БСП Драгомир Стойнев, изказани днес пред медии, че „Холдинг БДЖ“ ЕАД не е предоставил информация за допълнителни трудови възнаграждения,  изплатени на служителите ни, сме длъжни да заявим следното: Изявлението на народния представител от БСП категорично не отговаря на истината. Това съобщиха от пресцентъра на  дружеството . Информация по темата е предоставена в Народното събрание в отговор на въпрос от депутата Георги Свиленски в рамките на парламентарен контрол. В  „Холдинг БДЖ“ ЕАД допълнително материално стимулиране на служителите и на лицата наети по договор за управление и контрол не е начислявано и изплащано през 2018 г.", "date": "2018.12.11", "title": "В БДЖ не са получавани допълнителни материални възнаграждения през 2018 г."}
{"url": "http://www.focus-news.net/news/2018/12/11/2600711/aktsenti-v-sutreshniya-blok-dobro-utro-balgariya-po-radio-fokus-na-12-dekemvri.html", "text": "Камарата на строителите организира мирни демонстрации със строителна техника и внасяне на подписка за подкрепа на строителния бранш в Народното събрание. Защо се наложи тази мярка, какви са очакванията, както и за проблеми на бранша, ще ни каже инж. Илиян Терзиев, председателят на УС на Камарата на строителите в България. С огромно мнозинство Европейският парламент заяви волята на евродепутатите за приемане на България и Румъния в Шенген с всички граници. Какво означава това, какво следва, по тези и други въпроси ще коментираме с Емил Радев, евродепутат от ГЕРБ/ЕНП. Здравните специалисти в Медицински център към болница „Света София“ започват работа с иновативна система за диагностика на туморни образувания на млечната жлеза. За това какво представлява тази система, как пациентите могат да се възползват от нея, както и по други въпроси ще разговаряме с д-р Йован Даскалов, управител на Медицински център към болница \"Света София\". Празничният календар на община Панагюрище е изпъстрен с поредица от културни инициативи в различните населени места. Повече за това кои са най-интересните от тях ще разберем от репортажа на Ваня Николова от Радио „Фокус“ – Пазарджик. За 20-та година в Пловдив ще се проведе традиционният Еснафски празник „Св. Спиридон“. Подробностите ще чуем от колегата Мария Русева от Радио „Фокус“- Пловдив. \r\nЗапочнете деня информирани! Тези и още теми – в „Добро утро, България“ от 6.00 до 10.00 часа на 12 декември, с водещ Елеонора Чолакова.", "date": "2018.12.11", "title": "Акценти в сутрешния блок „Добро утро, България“ по Радио „Фокус“ на 12 декември"}
{"url": "http://www.focus-news.net/news/2018/12/11/2600710/sofiya-vremenno-e-zatrudneno-dvizhenieto-na-krastovishteto-na-pette-kyosheta.html", "text": "Временно е затруднено движението на кръстовището на петте кьошета. Това съобщиха от пресцентъра на  Столична община . Причината е пожар в сграда на бул.“Скобелев“ преди бул.“Прага“ посока НДК. Тролейбусите преминават на дизел. На място са екипи на СДВР.", "date": "2018.12.11", "title": "София: Временно е затруднено движението на кръстовището на Петте кьошета"}
{"url": "http://www.focus-news.net/news/2018/12/11/2600712/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-meropriyatie-na-12-dekemvri.html", "text": "Въвежда се временна организация на движението във връзка с провеждане на мероприятие на 12 декември. Това съобщиха от пресцентъра на Столична община. От 6.00 до 12.00 часа се разрешава престоят и паркирането на пътни превозни средства на крайна дясна лента на бул. „Цариградско шосе“ в участъка от Околовръстен път до бул. „Брюксел“ посока център, в крайна дясна лента на пътното платно, без да се засягат спирките на масов градски транспорт. Това се въвежда във връзка със събиране на Камарата на строителите в България.", "date": "2018.12.11", "title": "София: Въвежда се временна организация на движението във връзка с провеждане на мероприятие на 12 декември"}
{"url": "http://www.focus-news.net/news/2018/12/11/2600714/gd-granichna-politsiya-intenziven-e-trafikat-za-tovarni-avtomobili-na-punktovete-kulata-kapitan-andreevo-lesovo-dunav-most-vidin-i-dunav-most-ruse.html", "text": "Интензивен е трафикът за товарни автомобили на пунктовете „Кулата“, „Капитан Андреево“, „Лесово“, „Дунав мост- Видин“ и „Дунав мост- Русе“. Това съобщиха от  ГД „Гранична полиция“ . На ГКПП „Кулата“ трафикът е интензивен в двете посоки, а на останалите пунктове- на изход от страната. По границите със Сърбия и Македония трафикът е нормален.", "date": "2018.12.11", "title": "ГД „Гранична полиция“: Интензивен е трафикът за товарни автомобили на пунктовете „Кулата“, „Капитан Андреево“, „Лесово“, „Дунав мост- Видин“ и „Дунав мост- Русе“"}
{"url": "http://www.focus-news.net/news/2018/12/11/2600713/predstoyashti-sabitiya-v-stranata-za-12-dekemvri-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 07.00 до 12.00 часа Камарата на строителите организира мирни демонстрации със строителна техника и внасяне на подписка за подкрепа на строителния бранш в Народното събрание. \r\n*** \r\nОт 09.00 часа в зала „Панорама“ на хотел „Бест Уестърн Експо“ ще се състои форумът „Битката за талантите“ \r\n*** \r\nОт 09.30 часа 8-и състав на Специализирания наказателен съд ще заседава по делото „КТБ“ за  образуване и ръководене на организирана престъпна група. \r\n*** \r\nОт 09.30 часа в Националния военноисторически музей ще започне вторият ден на международната конференция на тема „Когато (не) загърбваме конфликтите: ролята на музеите“. \r\n*** \r\nОт 10.00 часа 6-и състав на Специализирания наказателен съд ще заседава по делото срещу бившия областен управител на София Веселин Пенев и Юлия Димитров за продажбата на т. нар. „Царски конюшни“. Двамата са с повдигнати обвинения за сключване на неизгодна сделка. \r\n*** \r\nОт 10.00 часа в зала „Витоша“ в Интер Експо Център ще се проведе национална кръгла маса на тема „Да направим възможен дематериализирания достъп до информация и активи в съдебното изпълнение в Европейския съюз“. \r\n*** \r\nОт 10.30 часа в зала „Запад“ на Народното събрание лидерът на „Атака“ и член на Комисията по външна политика Волен Сидеров организира среща власт-медии на тема „Антиевропейският пакт за миграция на ООН“. \r\n*** \r\nОт 10.30 часа в Конферентната зала на хотел КООП ще се състои и заключителното събитие по петгодишен проект на Главна дирекция „Национална полиция“ на МВР за превенция на детската престъпност, изпълнен с подкрепата на швейцарското правителство. \r\n*** \r\nОт 11.00 часа в Националния пресклуб на БТА, „Индекс на болниците“  организира пресконференция на тема „Какво показват обективните данни за дейността на болниците в сферата на ортопедията и кардиохирургията”.  \r\n*** \r\nОт 11.00 часа в Аулата на СУ „Св. Климент Охридски“ ще се състои тържествена церемония, на която проф. Бари Бариш от Калифорнийския технологичен институт ще бъде удостоен с почетното звание „доктор хонорис кауза“ на Софийския университет. \r\n*** \r\nОт 11.00 часа в сградата на Полиграфия офис център, главният изпълнителен директор на „Български пощи“ ЕАД Деян Дънешки ще представи малотиражно пощенско-филателно издание посветено на 100 годишнината от рождението на Нелсън Мандела. \r\nВ официалната церемония ще участва посланикът на Република Южна Африка в България Ванеса Калверт. Изданието ще бъде пуснато за продажба в същия ден и час в зала 2 на Централна поща, София, ул. „Гурко“ № 6. \r\n*** \r\nОт 11.00 часа в ЧЕСУ „Дорис Тенеди“, БЧК организира коледен празник, на който партньорите от Националния дарителски фонд ще връчат финансова помощ на 9 семейства от София с проблеми в отглеждането и лечението на деца, пострадали при пътни инциденти. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Цветелин Ц., Тихомир В. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа 9-и състав на Специализирания наказателен съд ще заседава по делото срещу Деян С., Михаил М. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Валентин Х., Николай Р. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.30 часа в Европейския кът в сградата на Народното събрание ще бъде представена благотворителна изложба с картини на деца от 143 СОУ „Георги Бенковски“ и от Националната търговско-банкова гимназия. \r\n*** \r\nОт 12.00 часа 3-ти състав на Специализирания наказателен съд ще заседава по делото срещу Богдан К., Александър Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 12.00 часа на официална церемония на паркинга на зала „Арена Армеец“ ще бъдат предадени 20 нови напълно електрически автобуса Yutong E12 на Столичен автотранспорт ЕАД. \r\n*** \r\nОт 12.00 часа пред сградата на Столична община е насрочен протест на таксиметровите шофьори. \r\n*** \r\nОт 12.30 часа във „Витоша Парк Хотел“ ще се състои официалната церемония по награждаването на най-стилните българи за 2018 година – БГ МОДНА ИКОНА 2018. \r\n*** \r\nОт 13.30 часа ще започне седмичното заседание на Прокурорската колегия на Висшия съдебен съвет. \r\n*** \r\nОт 13.30 часа в зала 4 в сградата на Софийски районен съд на бул. „Генерал Михаил Д. Скобелев“ № 23, 5-и съдебен състав ще заседава по делото срещу А. Бончев, който е обвинен в за това, че е заплашил с убийство сина си. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Деян С., Михаил М. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.30 часа под патронажа на Комисията по здравеопазването в зала „Изток“ на Народното събрание ще се състои кръгла маса на тема „Психиатрията в България – Предизвикателства и перспективи“. \r\n*** \r\nОт 15.00 часа в Националния военноисторически музей ще бъде представена изложбата „Българската армия. Приказки за деца“. \r\n*** \r\nОт 17.00 часа в Кино „Култура” ученици от столични гимназии ще присъстват на прожекция на филма „Вездесъщият” и ще се срещнат с екипа, създал българското предложение за „Оскар” за чуждоезичен филм за 2018 г. \r\n*** \r\nОт 17.00 часа в Литературен клуб „Перото“ ще се проведе среща-разговор, посветена на Емил Чакъров. Събитието е част от съпътстващата програма на Новогодишен музикален фестивал. \r\n*** \r\nОт 17.00 часа ще бъде открита изложба с икони, рисунки и проекти за стенописи на църкви на художниците Атанас Атанасов и Станимир Желев. \r\n*** \r\nОт 18.00 часа в зала 6 на НДК ще бъде представена биографичната книга на Христо Стоичков – „Христо Стоичков. Историята“. \r\n*** \r\nОт 18.00 часа в Книжарница корпус 1 -  Център за книгата на Нов български университет ще бъде открит Драматургичен клуб с водещ Георги Тенев. \r\n*** \r\nОт 18.30 часа в кино „Люмиер Лидл“ ще бъде показан филмът на Екатерина Дочева „Като дъх музика“ I и II част. \r\n*** \r\nОт 18.30 часа в зала „Надежда“ на Столична библиотека ще бъде представена новоизлязлата книга „Криминалистите“ от Людмил Георгиев. \r\n*** \r\nОт 18.30 часа в Централния военен клуб Френско-българската търговска и индустриална камара ще връчи годишни награди за иновации. \r\n*** \r\nОт 19.00 часа в Литературен клуб „Перото“ ще се състои официалната премиера на книгата „Години любов. Невена Коканова“ с автор Георги Тошев. \r\n*** \r\nОт 19.00 часа в „Камерна зала България“ ще се състои концерт на „София квартет“. \r\n*** \r\nОт 19.00 часа в зала 10 на НДК  ще се проведе творческа среща разговор със Стойчо Керев. \r\n*** \r\nОт 19.05 часа, с полет AZ 521 по маршрута София - Рим – Сантяго де Чили – Пунта Аренас, заминава осемчленната втора група на 27-та Националната антарктическа експедиция. \r\n*** \r\nОт 19.30 часа в ДНК ще бъде представен спектакълът „Пътуване към Ада“ под режисурата на Ани Васева. \r\n*** \r\nОт 19.30 часа в Центъра за култура и дебат „Червената къща” ще бъде представен спектакълът „Сбогом, Йохан Райс”. \r\n*** \r\nОт 20.00 часа в зала 1 на НДК ще бъде представен спектакълът на Нешка Робева „Има такова шоу“. \r\n*** \r\nОт 20.00 часа в Арт хотел „Симона“ ще се проведе конференция за произхода на живота на Земята. \r\n*** \r\nОт 11.00 часа ще се проведе пресконференция с кмета на Асеновград д-р Емил Караиванов по актуални теми от дейността на общинска администрация. \r\n*** \r\nОт 11.00 часа в Конферентната зала на Областна администрация Благоевград ще се проведе заключителна пресконференция, свързана с проучване състоянието на военните паметници в Област Благоевград.  \r\n*** \r\nОт 14.00 часа в Заседателната зала на община Бургас ще бъде проведена заключителна пресконференция, на която ще бъдат отчетени резултатите от изпълнението на проекта „Интегриран подход за постигане на значими и устойчиви резултати в образователната интеграция на ученици от етнически малцинства в община Бургас“. \r\n*** \r\nОт 17.30 часа в зала „Георги Баев“ на Културен център „Морско казино“ ще бъде представена уникална антология на починалите бургаски поети. Антологията е дело на Недялко Йорданов и Георги Райков. Тя е издание на Община Бургас и издателство „Милениум“ - София.  \r\n*** \r\nОт 09.30 часа в Наказателна зала 1 състав на Варненския окръжен съд ще заседава по делото срещу шофьора, блъснал и убил балетиста Мартин Чиканов на пешеходна пътека. \r\n*** \r\nОт 10.30 часа на Терминал 2 на Летище Варна ще се състои пресконференция на Wizz Air и Фрапорт България във връзка с бъдещите планове за развитие на  Wizz Air в България. \r\n*** \r\nОт 11.00 часа в зала „Аула“ на Икономическия университет ще се състои благотворителният концерт „Заедно за Коледа“, организиран от Областното ръководство на Българския Червен кръст във Варна. \r\n*** \r\nОт 14.30 часа състав на Административен съд – Варна ще заседава по делото за затворения общински приют за безстопанствени кучета. \r\n*** \r\nОт 16.30 часа в Първа аудитория (ет. 4) в Медицински университет – Варна ще се проведе заключителен форум: 135 години от създаването на Варненско медицинско дружество. На форума ще бъдат представени за първи път документален филм и книга, които екип на университета подготви, посветени на бележитите лекари, участвали активно в обществения живот на Варна. \r\n*** \r\nОт 10.00 часа в хотел „Панорама“ центърът за междуетнически диалог и толерантност „Амалипе“ организира регионална среща „Комплексният подход за интеграция на ромите – работещи модели и заплахи”. \r\n***  \r\nОт 11.00 часа в информационния център на  РИОСВ-Велико Търново инспекцията организира годишна пресконференция.  \r\n*** \r\nОт 18.00 часа в зала 30 на Младежкия дом ще се проведе Коледен концерт на учениците от класа по пиано с преподавател Росица Тарапанова. \r\n***  \r\nОт 18.00 часа в ХГ „Борис Денев“ ще бъде открита юбилейната ретроспективна изложба на художника Иван Мутафов.  \r\n*** \r\nОт 19.00 часа в Клуб 7 ще се проведе среща с текстописеца Александър Петров. \r\n*** \r\nОт 19.00 часа в Музикално-драматичен театър „Константин Кисимов” ще се състои премиерата на спектакъла „Йоан, синът на Асен”. \r\n*** \r\nОт 12.00 часа кметът на Община Видин Огнян Ценков, ще награди победителите от коледния турнир по лека атлетика, който ще се проведе в закритата лекоатлетическа писта „Радуканови“, в близост до стадион „Георги Бенковски“. \r\n*** \r\nОт 19.00 часа в Спортна зала „Фестивална” ще се проведе концерт на група „Кикимора” и Симфониета – Видин.  \r\n*** \r\nОт 17.30 часа в Градска концертна зала ще се проведе Коледен концерт на смесен хор „Орфей” при НЧ „Развитие-1869”. \r\n*** \r\n От 18.00 часа в ресторанта на хотел „Хемус“ ще се състои церемонията по награждаване на  \r\n10-те най-добри спортисти, отбор, треньор и най-перспективен млад състезател на Община Враца за 2018 г. \r\n*** \r\nОт 19.30 часа в Младежкия дом ще бъде представена книгата на Михаил Митев „Между”. \r\n*** \r\nОт 09.30 часа в църква „Св. Богоявление“ в Етнографския музей на открито „Етър“ ще бъде отслужена света литургия и водосвет за Деня на св. Спиридон – празника на занаятчиите. \r\n*** \r\nОт 10.00 часа в НЧ „Съединение-1888“ ще бъде представена битова изложба на тема „Бъдни вечер“. \r\n***  \r\nОт 16.00 часа в  Клуб на пенсионера „Асен Разцветников“ ще започне „Филмова Коледа“ – прожекция на коледни филми.  \r\n*** \r\nОт 17.30 часа в Исторически музей – Горна Оряховица  ще бъде открита Коледна изложба – базар. \r\n*** \r\nОт 18.00 часа в НЧ „Напредък-1869“ ще се проведе Коледен концерт на Балетна школа „Грация“. \r\n*** \r\nОт 10.30 часа в Художествената галерия ще се проведе работилница за въображение с коледни занимания. \r\n*** \r\nОт 13.30 часа в Регионална библиотека „Дора Габе“ ще се проведе библиотерапия с потребители на ЦПЗ „Д-р Петър Станчев”. \r\n*** \r\nОт 14.00 часа в Младежкия център ще започне коледен концерт на певчески състави от пенсионерските клубове в Добрич. \r\n*** \r\nОт 16.30 часа в Концертна зала „Добрич“ ще бъде представена изложба на коледни картички и играчки за елха „Коледно вълшебство“ на детските градини в Добрич.  \r\n*** \r\nОт 17.30 часа в Художествената галерия ще бъде представена коледна изложба на Дружество на художниците – Добрич. \r\n*** \r\nОт 17.30 часа в Художествена галерия – Добрич ще бъде открита годишната изложба на Дружество на добричките художници. \r\n*** \r\nОт 18.00 часа в концертна зала „Добрич“ ще започне концерт на Български камерен оркестър - Добрич с диригент Алексей Измирлиев - „Барок за Коледа“. \r\n*** \r\nОт 17.30 часа в Художествената галерия ще бъде открита изложбата „РазЛичен“ на Христо Генев. \r\n*** \r\nОт 11.30 часа в Регионална библиотека „Гео Милев“ ще бъде открит нов детски кът „Магически кутии“. \r\n*** \r\nОт 18.00 часа в храм „Св. св. Кирил и Методий” ще се проведе Коледен концерт на Мъжки хор към НЧ „Разум 1883“. \r\n*** \r\nОт 18.00 часа в читалище „Развитие”  ще се играе постановката  „Самодива” – музикален спектакъл на Държавния музикалния театър и ДТ „Любомир Кабакчиев”. \r\n*** \r\nОт 10.00 часа в Регионалния пресклуб  на БТА кметът на Община Червен бряг инж. Данаил Вълов ще даде пресконференция. \r\n*** \r\nОт 10.00 часа в базата на Общински детски комплекс – Пловдив ще се проведе коледна инициатива под надслов „Заедно за едно ново начало“. \r\n*** \r\nОт 10.00 часа в Регионалния етнографски музей ще се проведе традиционният Еснафски празник „Св. Спиридон“. От 11.00 часа ще бъде отслужена празнична Света литургия в храм „Св. Петка“, а от 12.30 часа ще бъдат връчени майсторски свидетелства на новите майстори в музея. \r\n*** \r\nОт 10.30 часа в заседателната зала в сградата на район ‚Северен“ ще се проведе благотворителен коледен базар в подкрепа на Комплекса за социални услуги \"Олга Скобелева.  \r\n*** \r\nОт 11.00 часа в Голямата заседателна зала на Община Пловдив ще се проведе церемония по награждаване на най-активните училища в Пловдив, взели участие в инициативата „Европейски ден на спорта в училище 2018“. \r\n*** \r\nОт 11.00 часа в СКЛАД (ул. „Екзарх Йосиф“ 16) на 4 етаж ще се състои пресконференция по повод откриващия уикенд на Пловдив – Европейска столица на културата 2019. \r\n*** \r\nОт 11.00 часа в Регионалния пресклуба на БТА – Пловдив ще се състои пресконференция на Сдружение „Зелени Балкани“ по повод 30-годишнината от създаването му. \r\n*** \r\nОт 17.30 часа в Rock’N’Бар „БезистенЪ“ ще бъде представена книгата „Без плейбек. Близки срещи от пети вид“. \r\n*** \r\nОт 16.00 часа в зала „Култура“ ще се състои премиерата на документалния филм \"30 години по-късно\", продължение на филма „Шест жени“. Филмът е част от честванията на 30-годишнината от първите екологични демонстрации в България. \r\n***   \r\nОт 11.00 часа, в зала № 105 на Община Сливен,  ще се проведе Пресконференция на председателя на Общински съвет - Сливен Димитър Митев и неговите заместници. Пресконференцията е по повод предстоящото заседание на Общинския съвет. \r\n***   \r\nОт 11.45 часа в зала № 105 на Община Сливен ще се състои пресконференция на Мат Хагенгрубер - аташе по въпросите на културата и образованието на посолството на САЩ у нас. Поводът е гостуването на джаз квартетът от Ню Йорк на Ари Роланд в Сливен. \r\n*** \r\nОт 17.00 часа в галерия „Май“ ще бъде открита Коледна изложба на сливенските художници. \r\n*** \r\nОт 18.00 часа на сцената на Драматичен театър „Стефан Киров“ - Сливен в сряда, 12 декември, ще излезе джаз квартетът от Ню Йорк на Ари Роланд. Празничният концерт е част от коледно-новогодишната програма на Община Сливен. \r\n*** \r\nОт 09.30 часа Белоградчишкият епископ Поликарп - викарий на Софийския митрополит, ще оглави Архиерейска света Литургия в храм „Св. Спиридон“ в село Алдомировци. \r\n*** \r\nОт 10.00 часа в малката зала на ОДМВР-Смолян ще се проведе пресконференция на тема „Състояние на престъпността и безопасността на движението през м. ноември 2018 г. и предприети мерки са сигурност през предстоящия зимен туристически сезон“.  \r\n***   \r\nОт 09.00 до 14.00 часа в Хранителен блок към МБАЛ-Търговище БЧК започва раздаване на  пакети с основни хранителни продукти по Оперативна програма за храни и/или основно материално подпомагане.  \r\n*** \r\nОт 09.30 часа пред Административния съд ще се състои  второто по ред съдебно заседание по дело срещу заповедта, с която  се заличава регистрацията на животновъдния обект на Ани Петрова и е разпоредено повторно принудителното евтаназиране на животните й. Пред сградата ще има протест на несъгласните със заличаването на фермата.", "date": "2018.12.11", "title": "Предстоящи събития в страната за 12 декември (Агенция „Фокус“)"}
{"url": "http://www.focus-news.net/news/2018/12/11/2600715/rashush-haradinay-nyama-da-vzemame-dopalnitelni-merki-sreshtu-sarbiya.html", "text": "Косовският премиер Рамуш Харадинай каза днес, че неговото правителство не планира да предприеме допълнителни мерки срещу Сърбия, след като през днешния ден се появи такава информация в медиите, съобщава македонският електронен портал  A1 On . \r\nВ отговор на журналистически въпрос на пресконференция след днешната сесия на правителството Харадинай каза, че засега остават стопроцентовите мита върху вноса на продукти от Сърбия и Босна и Херцеговина. \r\nГоворейки за диалога между Прищина и Белград с посредничеството на Европейския съюз , косовският премиер обвини върховният представител на ЕС за външната политика и сигурността Федерика Могерини че задушава преговорния процес, с нейните \"неприемливи изяви за корекция на границите\". \r\n„Мисля, че Могерини задуши и наруши диалога. От диалог за нормализация се превърна в диалог за територии и граници, за размяна, който дестабилизира Балканите.  Тя реално причини  щети на нашия регион - и като позволи дискусията и като направи публични изявления за това. Жалко е след толкова огромна инвестиция на ЕС да позволи такова разрушаване на диалога“, каза Харидинй. \r\nЗа призовките, които Специалният съд за Косово изпрати от Хага до няколко бивши командири на Армията за освобождение на Косово (АОК), косовският премиер отбеляза, че това не е \"нищо страшно\". \r\n„Не е страшно за бойците на свободата - те отиват и идват. Аз ще се моля да се върнат, каза Харадинай. \r\nСпециалният съд за Косово досега изпрати покани за разпитване на командира на АОК Рустем Мустафа-Реми и Сами Лущаку, началника на военната полиция на АОК за Подуевската оперативна зона и на председателя на военния съд на АОК Сокол Добруна, които трябва да се явят в Хага след Нова година.  Юлиян Марков", "date": "2018.12.11", "title": "Рашуш Харадинай : Няма да вземаме допълнителни мерки срещу Сърбия"}
{"url": "http://www.focus-news.net/news/2018/12/11/2600719/evgeni-popov-turistichesko-druzhestvo-nezabravka-septemvri-za-da-izkachish-varhove-kato-musala-vihren-i-botev-tryabva-da-imash-pone-minimalna-fizicheska-podgotovka.html", "text": "За да изкачиш върхове като Мусала, Вихрен и Ботев, трябва да имаш поне минимална физическа подготовка, каза за  Радио „Фокус“ - Пазарджик  Евгени Попов, зам.-председател на Туристическо дружество „Незабравка” – град Септември. Той уточни, че високо в планината въздухът е много разреден и денивилацията е много голяма, защото се движиш буквално на 50, 60 градуса наклон. Планинарят добави, че Мусала е най-лесен за качване от трите върха, а най-тежките са Ботев и Вихрен. Изкачването на Вихрен отнема около 3 часа, като трябва да се почива на всеки половин час поне за 5-10 минути. „Белмекен е също добро предизвикателство за начинаещия планинар. Той представлява една скална пирамида, като горе е една равна повърхност около 10 декара, а метално съоръжение посочва най-високата точка, където се събира огромно количество сняг. От Белмекен се открива невероятна гледка към язовирите“, каза Попов и отбеляза, че всеки маршрут трябва да се преминава с опитен водач и добра екипировка.  \r\n„В раниците си да се избягват да се носят метални предмети и телефони, особено, когато има гръмотевици, защото са естествен проводник. В планината винаги има риск и туристите трябва добре да познават местата, които посещават. Да се избягват ридове, от които може да паднат скали. Трябва да се следи теренът и да се подхожда с малки групи. Задължително да има предварителна информация за метеорологичната обстановка и, ако тя е неблагоприятна, в никакъв случай да не се тръгва по маршрута, защото от безразсъдство може да се стигне до фатален край. Водещи винаги трябва да бъдат по-старите и по-опитни планинари“, каза Попов и добави, че преходите в планината на дълги разстояния не са препоръчителни за хора със сърдечни проблеми и за такива, които имат проблем с опорно-двигателната система. \r\nРадослава МУРДЖЕВА", "date": "2018.12.11", "title": "Евгени Попов, Туристическо дружество „Незабравка” – Септември: За да изкачиш върхове като Мусала, Вихрен и Ботев, трябва да имаш поне минимална физическа подготовка"}
{"url": "http://www.focus-news.net/news/2018/12/11/2600716/kyustendil-problemat-s-avtokashtite-kray-dupnitsa-v-posoka-sofiya-i-nay-veche-tehniyat-izlaz-na-glaven-e-79-e-na-pat-da-bade-razreshen.html", "text": "Проблемът с изградените автокъщи край Дупница в посока София и най-вече техният излаз на главен Е-79 е на път да бъде разрешен. Това съобщиха от пресцентъра на  Община Дупница . По тази причина се проведе среща на кмета инж. Методи Чимев, заместникът му Крум Милев, гл. архитект на Общината Славка Петкова и експерти с директора на областно пътно упрвление Юлияна Божилова и представители на автотърговците. Този бизнес с автомобили втора ръка е най-големият в общината и в България и осигурява препитание на стотици семейства.  \r\n„Проблемът бе свързан с изграждането на непрекъснати мантинели, които на практика щяха да блокират достъпа до автокъщите. А това би било пагубно и за тях и семействата които издържат, а на практика и сериозен срив на дупнишката икономика. Поставянето на крайпътните огради е с цел безопасност на хората и на водачите на МПС в този участък. Задължително е да се съобразим с това, защото човешкият живот е най-важен, но трябваше да помислим и за поминъка на стотици семейства, които от години се изхранват от този вид бизнес. Нормално бе да реагираме, за да защитим интересите на дупнишките търговци в този бранш и затова водехме разговори с институциите за намиране на компромисно решение. Такова в крайна сметка не само, че успяхме да намерим, но и веднага след нова година стартираме. За целта ще бъде сформирана комисия от Община Дупница и Областно пътно, която ще направи групиране на автокъщите като бъдат изградени входове и изходи към тях при поставянето на загражденията и оформяне на локални платна. По този начин ще бъде регулирано и движението в участъка, с което ще се намалят и ПТП-ата в района. Самите автотърговци останаха доволни от предложението, защото не само, че ще запазим бизнесът им, но и на практика ще осигурим по-нормален и спокоен достъп на клиентите им. Искам да благодаря на Областно пътно управление, че проявиха разбиране към сериозната ситуация, в която бяхме изпаднали и заедно намерихме разрешение на този проблем“, коментира кметът на Дупница инж.Методи Чимев.", "date": "2018.12.11", "title": "Кюстендил: Проблемът с автокъщите край Дупница в посока София и най-вече техният излаз на главен Е-79 е на път да бъде разрешен"}
{"url": "http://www.focus-news.net/news/2018/12/11/2600722/mvr-pozharnikarski-ekipi-sa-se-otzovali-na-signal-za-dimyashta-sgrada-v-rayona-na-pette-kyosheta-v-sofiya-nyama-postradali.html", "text": "Екипи на ГД \"Пожарна безопасност и защита на населението\" са се отзовали на сигнал за димяща сграда в района на Петте кьошета. Това съобщиха за  Агенция „Фокус“  от пресцентъра на  МВР . От ведомството уточниха, че е нямало разпален огън. Няма пострадали хора при инцидента.", "date": "2018.12.11", "title": "МВР: Пожарникарски екипи са се отзовали на сигнал за димяща сграда в района на Петте кьошета в София, няма пострадали"}
{"url": "http://www.focus-news.net/news/2018/12/11/2600718/hurriyet-turtsiya-turtsiya-razgovarya-s-oon-vav-vrazka-s-razsledvaneto-na-ubiystvoto-na-dzhamal-hashogi.html", "text": "Турция разговаря с ООН за разследването на убийството на известния саудитски журналист Джамал Хашгоги, съобщи турският външен министър Мевлют Чавушоглу., цитиран от англоезичното електронно издание на турския вестник  Hurriyet . \r\nМиналата седмица Върховният комисар  за човешките права Мишел Бачелет заяви, че е необходимо международно разследване, за да се определи кой е отговорен за убийството на Хашоги, убит в консулството на Саудитска Арабия в Истанбул на 2 октомври. \r\n\"Заявленията за международно разследване започнаха да идват, продължаваме разговорите с ООН по този въпрос\", каза Чавушоглу, по време на пресконференция в Анкара. \"Нашето очакване всъщност е нищо от това да не бъде необходимо и  Саудитска Арабия да сътрудничи за това отговорните да бъдат разкрити.\"  Юлиян Марков", "date": "2018.12.11", "title": "Hurriyet (Турция): Турция разговаря с ООН във връзка с разследването на убийството на Джамал Хашоги"}
{"url": "http://www.focus-news.net/news/2018/12/11/2600721/mvr-uchenie-trenirovka-shte-bade-provedeno-na-teritoriyata-na-letishte-sofiya.html", "text": "Тренировъчно занятие с участието на различни структури на МВР ще бъде проведено тази вечер на територията и в района на Летище „София“. Това съобщиха от пресцентъра на  МВР . Учението започва в 19.00 часа, като е предвидено тренировъчните действия да не влияят на режима на обслужване на полетите и пътниците.", "date": "2018.12.11", "title": "МВР: Учение- тренировка ще бъде проведено на територията на Летище „София“"}
{"url": "http://www.focus-news.net/news/2018/12/11/2600727/mtsp-sumata-ot-13-mln-leva-za-dopalnitelni-vaznagrazhdeniya-e-poluchena-ot-8000-sluzhiteli-prez-2018-g.html", "text": "Посочената сума от 13 млн. лв. за ДВПР включва средствата, получени през 2018 г. от всички над 8000 щатни служители на МТСП и всички второстепенни разпоредители с бюджет към него. Това съобщиха от  Министерството на труда и социалната политика  във връзка с изнесената по-рано днес на брифинг на БСП информация за допълнителните възнаграждения за постигнати резултати (ДВПР) в министерството. В това число влизат служителите на  Агенцията за социално подпомагане, Агенцията по заетостта, Главната инспекция по труда, Държавната агенция за закрила на детето, Агенцията за хората с увреждания, Национален институт за помирение и арбитраж, Центъра за развитие на човешките ресурси и регионални инициативи, Фонд „Социална закрила“, Фонд „Условия на труд“, Държавното предприятие „Българо-германски център за професионално обучение. От министерството уточняват, че общата сума включва четири плащания на ДВПР през 2018 г., които се отнасят за периода от IV-то тримесечие на 2017 г. до III-то тримесечие на 2018 г. включително. Средната сума на получените средства от един служител е 409,47 лв. на тримесечие или 136,49 лв. на месец. Всички средства за допълнителни възнаграждения за постигнати резултати са изплатени при стриктно спазване на нормативната уредба, регламентиращи тяхното определяне.", "date": "2018.12.11", "title": "МТСП: Сумата от 13 млн. лева за допълнителни възнаграждения е получена от 8000 служители през 2018 г."}
{"url": "http://www.focus-news.net/news/2018/12/11/2600725/pazardzhik-obshto-30-proekta-po-11-operativni-programi-e-razrabotila-obshtina-peshtera-za-poslednite-tri-godini-10-sa-izpalneni-8-sa-v-protses-na-izpalnenie-a-5-sa-na-etap-otsenka.html", "text": "Общо 30 са проектите по 11 оперативни програми, които е разработила Община Пещера за последните три години, каза за  Радио „Фокус“ – Пазарджик  Веселин Джелатов, директор на Дирекция „Европейски фондове, стратегическо планиране и обществени поръчки“ в Общината. Всички проекти са бели представени и на вниманието на Общинския съвет в Пещера.  \r\n„За този период от изготвените проекти 10 са изпълнени, 8 са в процес на изпълнение, 5 проекта са на етап оценка, а 7 не са получили одобрение, предимно защото оперативната програма е приключила изпълнението си. Общата стойност на подадените проекти е близо 53 000 000 лв. От тази сума около 7 436 000 лв. са по програмата за енергийна ефективност в периферните райони. По нея бяха санирани 41 жилищни и 4 обществени сгради. По тази схема, размерът на безвъзмездната финансова помощ, определена оперативната програма към Общината е била  над 10 707 000 лв. А в началото на 2016 г. Министерство на регионалното развитие и благоустройството обявява самата процедура за предоставяне на безвъзмездна финансова помощ. С решение от 28 февруари 2016 г. Общински съвет - Пещера даде съгласие Общината да кандидатства с проектни предложения за повишаване на енергийната ефективност на жилищни сгради, публични държавни и общински сгради в Пещера по програмата за „Енергийна ефективност в периферните райони“. В момента по тази схема са подадени нови 2 проекта за саниране на сгради на обща стойност близо 1 765 000 лв.“, уточни Джелатов.  \r\nТой припомни, че Община Пещера продължава да работи по проект „Шарени мъниста“ на стойност близо  665 660 лв., изпълнява се и проект „Подкрепа за осигуряване на заетост, социална и професионална интеграция на лица от рискови групи чрез социално предприятие в община Пещера“, по който бе създадено социално предприятие, в което в момента работят 30 души. Община Пещера е единствената публична институция в мащабния международен проект „Управление на данни за изпълнение на ОРЗД “/DEFEND/. Бюджетът, с който работят 9 организации от няколко европейски държави е над 6 654 000 лв.  \r\n„Община Пещера е и партньор в Комбинирана процедура за проектиране и изграждане на компостиращи инсталации и на инсталации за предварително третиране на битови отпадъци за общини Батак, Белово, Брацигово, Лесичово, Пещера, Пазарджик и Септември“ на стойност над  19 693 000лв“, коментира още Джелатов. Той допълни, че Община Пещера е кандидатствала по Оперативна програма „Региони в растеж”, Оперативна програма за храни или основно материално подпомагане, ОП „Наука и образование за интелигентен растеж“, Оперативна програма „Развитие на човешките ресурси 2014-2020г.“, Програма „Еразъм+“, Програма за научни изследвания и иновации „Хоризонт 2020“, Национална програма за енергийна ефективност на многофамилни жилищни сгради, ОП „Околна среда“ 2014-2020, Мярка 7 „Основни услуги и обновяване на селата в селските райони“ от Програмата за развитие на селските райони за периода 2014 – 2020 г. и Програма за развитие на селските райони 2014-2020 г. \r\nАлбена ЖИЛЕКОВА", "date": "2018.12.11", "title": "Пазарджик: Общо 30 проекта по 11 оперативни програми е разработила Община Пещера за последните три години, 10 са изпълнени, 8 са в процес на изпълнение, а 5 са на етап оценка"}
{"url": "http://www.focus-news.net/news/2018/12/11/2600720/predsedatelyat-na-parlamenta-tsveta-karayancheva-neka-turizmat-ne-bade-neshto-dopalnitelno-a-grabnakat-na-balgarskata-ikonomika-toy-e-zdrave-pamet-i-duh.html", "text": "Нека туризмът не бъде нещо допълнително, а гръбнакът на българската икономика – той е здраве, памет и дух. Това каза председателят на Народното събрание Цвета Караянчева по време на годишните награди за туризъм 2018 г., предаде репортер на  Агенция „Фокус“ . „За мен е изключителна чест тази вечер да съм тук и да връча специалната награда в категория „Избор на българите“. Голямата награда тази вечер се присъжда на Белоградчишките скали. Една уникална архитектурна красота. Една уникална наша национална гордост. Визитка на България. Искам да поздравя Министерството на туризма, затова че откроява всички първенци в бранша, затова че откроява общините, които дават сили и средства, за да поддържат туристическите обекти и да развиват туризма. За това, че открояват представителите на медиите, че са винаги обърнати с лице към бранша. Искам да поздравя екипа на Община Белоградчик и кмета Борис Николов за това, че пазят тази светиня , че осигуряват достъп и че я пазят за нашите деца и за поколенията. Тази награда е оценка за вашия труд“, посочи председателят на парламента Цвета Караянчева. „Уважаеми номинирани и бъдещи наградени, искам да ви пожелая да работим така, че туризмът да не бъде нещо допълнително, а гръбнакът на българската икономика. Прекрасната природа, която притежаваме и националните културни богатства са най-големият ни капитал, защото туризмът е здраве, туризмът е памет, туризмът е дух. Поздравявам всички, които участваха, всички, които ще бъдат наградени. Пожелавам ви светли Коледни и Новогодишни празници“, каза Караянчева. В категорията „Избор на българите“ на второ място бе отличена Панорама „Плевенска епопея“, а на трето храм „Свети великомъченик Георги“ – Каварна. \r\nДеница КИТАНОВА", "date": "2018.12.11", "title": "Председателят на парламента Цвета Караянчева: Нека туризмът не бъде нещо допълнително, а гръбнакът на българската икономика – той е здраве, памет и дух"}
{"url": "http://www.focus-news.net/news/2018/12/11/2600724/letishte-sofiya-nad-14-mln-leva-sa-materialnite-pridobivki-za-sluzhitelite-ot-nachaloto-na-2018-g-sled-saglasuvane-sas-sindikatite.html", "text": "Летище „София“ ЕАД е търговско дружество и не е част от държавната администрация. Дейността му и социалните придобивки са регламентирани с вътрешни правила и колективен трудов договор, подписан от всички страни по него включително синдикатите. Това съобщиха от  Летище „София“  във връзка с информацията за раздадени бонуси на летището. За периода от началото на 2018 г. материалните придобивки за служителите, след съгласуване със синдикатите, възлизат на 1 465 890 лева. За същия времеви период по време на кабинета Орешарски сумата на придобивките възлиза на 2 174 441,34 лева, а за целия мандат (от 06.2013 г. до 07.2014 г.) е в размер 2 615 912,20 лева.", "date": "2018.12.11", "title": "Летище „София“: Над 1,4 млн. лева са материалните придобивки за служителите от началото на 2018 г., след съгласуване със синдикатите"}
{"url": "http://www.focus-news.net/news/2018/12/11/2600726/sergey-stanishev-pes-tryabva-da-vlezem-v-shengen-po-vsichki-granitsi-sega.html", "text": "България и Румъния трябва да влязат в Шенген по всички граници сега. Това заяви лидерът на ПЕС Сергей Станишев за предаването „Плюс-Минус. Коментарът след новините” по  Нова телевизия . \r\nТой коментира доклада, който беше изготвен от него и одобрен в европейския парламент с огромно мнозинство. В него се призовава България и Румъния да бъдат приети в Шенген. „Много навременен е този доклад. В момента се прокрадва една теза, че ще ни приемат следващата година по въздух и море, а в неопределено бъдеще и по суша. Това е неприемливо”, заяви Станишев. Според него подобно нещо би „затвърдило двойния стандарт”. \r\n„Членството в Шенген има ясни критерии, които България е изпълнила през 2011 г. Оттогава сме свидетели на двоен стандарт и неравноправно третиране на България. Това е недопустимо. Най-важното за страната ни е влизането в Шенген по суша – да няма контрол, когато българските тирове пътуват от и към Гърция и Румъния. Страните ни трябва да влязат по всички граници сега”, коментира той. \r\n„Приемаме ли като държава да прилагат към нас двоен стандарт? Ако го приемем, ще го прилагат към нас и по други теми”, заяви Станишев. Според него следващата година е решаваща за съдбата на Европа.", "date": "2018.12.11", "title": "Сергей Станишев, ПЕС: Трябва да влезем в Шенген по всички граници сега"}
{"url": "http://www.focus-news.net/news/2018/12/11/2600723/kmetat-na-kavarna-nina-stavreva-hram-sveti-velikomachenik-georgi-ima-spetsialno-myasto-v-zhivota-na-kavarna-i-v-sartsata-na-kavarnentsi.html", "text": "Храм „Свети Великомъченик Георги“ има специално място в живота на Каварна и в сърцата на каварненци. Гордея се, че той вече заема специално място в страната ни, като част от „избора на българите“ в престижната класация на Министерство на туризма. Това каза кметът на Община Каварна Нина Ставрева за  Агенция „Фокус“  във връзка с храм „Св. великомъченик Георги“ в Каварна, който бе отличен на трето място в категория „Изборът на българите“ на годишните награди за туризъм 2018 г. Ставрева разказа, че храмът е построен през 1836 г. с доброволните дарения на местните жители. По думите ѝ църквата е център на важните събития и тържества в града. „Това е най-старата запазена възрожденска сграда в Каварна. Убедена съм, че и всеки гост на Каварна е виждал храм „Свети Георги“. Камбанарията му, построена при възстановяването на опожарения по време на Каварненското въстание храм, се извисява и среща погледа на преминаващите хора през центъра на града. Ще си позволя да цитирам един млад човек от Каварна, който подкрепя и работи за тази инициатива от самото начало: Наред с обекти, които пазят история и я показват, на трето място в класацията „Изборът на българите“ е обект, който пази вярата, разпространява я и разпалва родолюбието. Атанас Димитров – така е, и е много показателно. Около това имаме нужда да се обединим днес ние българите. Още веднъж благодаря“, каза още Ставрева.  \r\nДеница КИТАНОВА", "date": "2018.12.11", "title": "Кметът на Каварна Нина Ставрева: Храм „Свети Великомъченик Георги“ има  специално място в живота на Каварна и в сърцата на каварненци"}
{"url": "http://www.focus-news.net/news/2018/12/11/2600717/ministar-nikolina-angelkova-tseremoniyata-na-godishnite-nagradi-na-turizma-pokazva-visokoto-kachestvo-na-turisticheskiya-produkt-na-stranata.html", "text": "Церемонията на годишните награди на туризма показва високото качество на туристическия продукт на страната. Това каза министърът на туризма Николина Ангелкова по време на годишните награди за туризъм 2018 г., предаде репортер на  Агенция „Фокус“ . „Тази церемония и символ на всеотдайната работа на всеки един от вас“, каза още Ангелкова. Тя благодари на премиера Бойко Борисов и на колегите си от кабинета за подкрепата, която оказват в ежедневната си работа, на Народното събрание, на местната власт и на представителите на бизнеса. Министър Ангелкова отчете, че за последните години има 31% ръст на международните туристи в страната. „Това са резултати, които са възможни да бъдат постигнати само когато вървим в една обща посока“, каза още Ангелкова. По думите ѝ България и секторът заслужават да страната ни да бъде целогодишна туристическа дестинация. „В тазгодишната надпревара участваха 125 участници, в 16 категории и над 122 хил. души гласуваха. Това показва, че с предходната година интересът към наградите все повече нараства и се надявам следващата година той да бъде още по-голям. В навечерието на зимния сезон, пожелавам на всички колеги от сектора той да бъде успешен и да надградим постигнатите резултати от предходния и ръстът 5%, който сме заложили. На всички вас искам отново да благодаря за подкрепата, за това, че сме заедно и в навечерието на светлите Коледни и Новогодишни празници да пожелая най-вече здраве на вас и вашите семейства, много успехи, много щастие и да се борим заедно България да бъде предпочитана туристическа дестинация“, допълни министърът на туризма.  \r\nДеница КИТАНОВА", "date": "2018.12.11", "title": "Министър Николина Ангелкова: Церемонията на годишните награди на туризма показва високото качество на туристическия продукт на страната"}
{"url": "http://www.focus-news.net/news/2018/12/11/2600731/blagoevagrad-80-absolventi-poluchiha-diplomite-si-ot-fakulteta-po-izkustvata-na-yuzu-neofit-rilski.html", "text": "80 бакалаври и магистри, възпитаници на Факултета по изкуствата на Югозападния университет „Неофит Рилски“ получиха дипломите си за висше образование. Това съобщиха от пресцентъра на  ЮЗУ „Неофит Рилски“ . На тържествената церемония с плакет бяха отличени и абсолвентите с най-висок успех от випуск 2018. Деканът на факултета проф. д.изк.н. Йордан Гошев откри тържеството и поздрави абсолвентите, завършващи 16 специалности, сред които „Промишлени изкуства – мода“, „Културология“, „Педагогика на музикалното изкуство“, „Изпълнителско изкуство /поп и джаз пеене/“, „Съвременна хореография“, „Филмов и телевизионен монтаж“, „Българска народна хореография“, „Изобразително изкуство“, „Актьорско майсторство“ и др. \r\n„Предстои ви да бъдете решителни и да направите всичко, което е по силите ви, за да превърнете мечтите си в реалност, да приложите в практиката всичко онова, което сте придобили по време на вашето следване в един от най-престижните университети в България – Югозападния университет „Неофит Рилски“, каза в приветственото си слово проф. д.изк.н. Йордан Гошев. \r\n„Искрено се надявам, че ние – вашите преподаватели сме успели да ви подготвим професионално за изпитанията, които ви предстоят, защото сте обучавани от доказани професионалисти“, каза още проф. Гошев. \r\nПриветствие към дипломантите от името на ректора – проф. д-р Борислав Юруков, произнесе зам.-ректорът проф. д-р Георги Апостолов. \r\n„Вие ще работите в едни от най-светлите сфери на обществения живот – образованието и художествената изява, ще обучавате и възпитавате гражданите на нашата родина за пълноценен и достоен живот. Вие ще допринасяте за опазването и предаването на поколенията на безценните културни богатства на нашия древен народ, ще носите отговорността за подготовката на онези, които ще изграждат модерна и просперираща България“, с тези думи се обърна към дипломантите проф. Апостолов. Той им пожела здраве и много професионални успехи. \r\nДипломите на абсолвентите от випуск 2018 връчиха деканът на Факултета по изкуствата – проф. д.изк.н. Йордан Гошев и неговите заместници – проф. д.н.к. Васил Марков и проф. д-р Емил Куков. \r\nПървенец на випуска с успех 6.00 е Танкица Стоянова, завъртваща специалност „Актьорско майсторство“. Сред отличниците, които получиха плакет са и Айсела Амазова, Елеонора Лазарова, Станислава Бързачка, Дмитро Труфкин, Полина Порумова и др. \r\nТазгодишната церемония по дипломиране бе съпроводена от Коледния концерт на Факултета по изкуствата, който бе специален поздрав към дипломантите.", "date": "2018.12.11", "title": "Благоеваград: 80 абсолвенти получиха дипломите си от Факултета по изкуствата на ЮЗУ „Неофит Рилски“"}
{"url": "http://www.focus-news.net/news/2018/12/11/2600728/bansko-poluchi-parvo-myasto-na-godishnite-nagradi-za-turizam-2018-g-v-kategoriyata-obshtina-za-planinski-turizam.html", "text": "Банско получи първо място на годишните награди за туризъм 2018 г. в категорията „Община за Планински туризъм“, предаде репортер на  Агенция „Фокус“ . Наградата бе връчена от председателя на парламентарната Комисия по икономическа политика и туризъм и депутат от ПГ на „БСП за България“ инж. Петър Кънев. От Общината благодариха на хората, които са гласували и възприеха наградата като признание за работата на екипа на кмета Икономов като цяло. На второ място в тази категория е Община Самоков, а на трето - Община Петрич.  \r\nДеница КИТАНОВА", "date": "2018.12.11", "title": "Банско получи първо място на годишните награди за туризъм 2018 г. в категорията „Община за Планински туризъм“"}
{"url": "http://www.focus-news.net/news/2018/12/11/2600729/the-washington-examiner-republikantsite-ne-spirat-da-sporyat-za-rolyata-na-donald-tramp.html", "text": "Пет седмици след деня на изборите, републиканците в Камарата на представителите все още спорят за ролята на президента Тръмп в загубата на 40 места от мнозинството, на което се радваха, пише американският вестник  The Washington Examiner . \r\nРепубликанците в Конгреса, които споделиха общи позиции с Тръмп и  повечето от които оцеляха в междинните избори, обвиняват за тежката загуба през ноември нелоялността към президента и съпротива срещу неговата програма. Републиканците от предградията, където демократите спечелиха най-много места, отхвърлят този аргумент и посочват, че Тръмп и фокусът му върху имиграцията са главните виновници за техните загуби. \r\nНякои партийни дейци, които работят, за нов републикански президент през 2020 година, хвърлят по-голямата част от вината за Белия дом, заявявайки, че фокусът на Тръмп върху имиграцията в последните дни е дал обратен ефект. \r\n\"Водим сериозен дебат, много от нас участват в него\", заяви пред изданието конгресмена Адам Кинзингер – републиканец от Илинойс, който описва дебата като доста интензивен. \"В някои региони се представихме повече от добре, но особено, ако погледнете предградията, ние не успяхме.  За нас, ако искаме да бъдем здрава партия и занапред е важно да го признаем.\" \r\nРепубликанците, които сега формулират планове за битки за следващите избори, подкрепят кандидатите от предградията , обвиняващи Тръмп, за загубата на места в Конгреса. При прегледа на изборните резултати  те откриха, че провокативната имиграционна реторика на президента е по-вредна за републиканците от Конгреса през последните седем до десет дни от кампанията, отколкото са го осъзнали тогава по време на кампанията.  Юлиян Марков", "date": "2018.12.11", "title": "The Washington Examiner: Републиканците не спират да спорят за ролята на Доналд Тръмп"}
{"url": "http://www.focus-news.net/news/2018/12/11/2600735/velingrad-specheli-parvo-myasto-v-kategoriya-obshtina-za-balneo-i-spa-turizam-na-godishnite-nagradi-za-turizam-2018-g.html", "text": "Велинград спечели първо място в категория „Община за балнео и спа туризъм“ на годишните награди за туризъм 2018 г., предаде репортер на  Агенция „Фокус“ . Кметът на Велинград Иван Лебанов прие наградата от министъра на труда и социалната политика Бисер Петков. „Удоволствие за мен е да получа тази награда за втори път. Изминалата 2018 г. беше изключително успешна за туристическия бранш във Велинград. Получени са много награди както на национално, така и на балканско ниво“, каза кметът. По думите му това е висока оценка за качеството на туристическия продукт, който Велинград предлага. \r\nДеница КИТАНОВА", "date": "2018.12.11", "title": "Велинград спечели първо място в категория „Община за балнео и спа туризъм“ на годишните награди за туризъм 2018 г."}
{"url": "http://www.focus-news.net/news/2018/12/11/2600737/nimh-utre-v-severoiztochna-balgariya-shte-prevali-slab-snyag-minimalnite-temperaturi-shte-sa-mezhdu-minus-5-i-0.html", "text": "През следващото денонощие облачността над страната ще е променлива. Само на отделни места в часовете преди обяд в планините и в Североизточна България ще превали слаб сняг.  Ще духа слаб до умерен запад-северозападен вятър, който вечерта в повечето райони ще стихне. Минималните температури ще са между минус 5° и 0°, по-високи по морския бряг; максималните ще са между 2° и 7°. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология при БАН . \r\nАтмосферното налягане ще се повишава и вечерта вече ще е по-високо от средното за декември. Над Черноморието облачността в сутрешните часове ще е значителна и на отделни места по северния бряг ще превали. След обяд облачността ще се разкъса и намалее. Ще духа слаб до умерен запад-северозападен вятър. Максималните температури ще са между 4° и 7°. Температурата на морската вода е 9°. Вълнението на морето ще е 2-3 бала. Над планините облачността ще е променлива, по-значителна в сутрешните часове, когато на отделни места ще превали слаб сняг. Ще духа умерен до силен северозападен вятър. Максималната температура на височина 1200 метра ще е минус 1°, на 2000 метра – около минус 8°. \r\nПрез нощта срещу четвъртък вятърът ще се ориентира от югоизток. От югозапад ще се появи висока и средна облачност, която до вечерта ще се увеличава и вплътнява. Привечер и през нощта срещу петък ще започнат нови валежи, предимно от сняг, които през деня в петък със затопляне ще преминат в дъжд. Валежите ще са на повече места в Южна България и ще са предимно слаби; до вечерта почти навсякъде ще спрат. Минималните температури ще са предимно между минус 5° и 0°, максимални – между 2° и 7°. В събота вятърът ще е от изток-югоизток. Облачността ще бъде предимно значителна, но над западната половина от страната ще има и временни разкъсвания и намаления. Там ще бъде почти без валежи, а на места в Източна България и Родопите ще превалява слабо.", "date": "2018.12.11", "title": "НИМХ: Утре в Североизточна България ще превали слаб сняг, минималните температури ще са между минус 5° и 0°"}
{"url": "http://www.focus-news.net/news/2018/12/11/2600730/vitsepremierat-mariyana-nikolova-nagradite-na-turizma-sa-pokazatel-che-sektorat-v-balgariya-se-razviva-uspeshno.html", "text": "Наградите на туризма са показател, че секторът в България се развива успешно. Това каза вицепремиерът Марияна Николова по време на церемонията по връчване на годишните награди за туризъм 2018 г., предаде репортер на  Агенция „Фокус“ . „Приветствам днешното събитие. То е показател, че туризмът в България се развива успешно, както и признание за всички, които са участвали в категориите и са наградени“, каза още Марияна Николова.  \r\nПо време на церемонията думата взе и председателят на парламентарната Комисия по културата е медиите Вежди Рашидов, който заяви, че се радва искрено на министър Ангелкова. „Казвам го, с много уважение. Г-жо министър, на добър час. Продължавайте така“, каза още Рашидов. \r\nДеница КИТАНОВА", "date": "2018.12.11", "title": "Вицепремиерът Марияна Николова: Наградите на туризма са показател, че секторът в България се развива успешно"}
{"url": "http://www.focus-news.net/news/2018/12/11/2600733/aktualna-patna-obstanovka.html", "text": "Информация за състоянието на републиканските пътища към 18.30 часа, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от - 5° до 13°. Времето над страната е предимно облачно. \r\nСлаб вятър духа в областите: Кюстендил, Варна, Бургас, Видин, Враца,  Плевен, Разград, Силистра, София, Смолян, Хасково, Търговище и Шумен. \r\nДъжд вали в областите: Бургас, Варна, Разград, Търговище и  Шумен.  \r\nСняг вали в района на проход ,,Приморски“ /обл.Бургас/, с. Бистрица /обл.София/ гр.Кубрат /обл. Разград/. \r\nПътните настилки са предимно сухи, по усойните и планински райони частично заснежени или заледени, обработени и проходими при зимни условия. Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nОбласт София: \r\nДвижението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140 до 20.12.2018 г.. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София.  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 20.12.2018 г. \r\nНа 12.12.2018 г., от 6 до 12 часа, в участъка от км 1+170 до км 4+930 в посока София шофьорите да се движат с повишено внимание поради провеждане на организирана акция на Камарата на строителите в аварийната лента.  \r\nОбласт Бургас: \r\nШофьорите да се движат с повишено внимание и съобразена скорост, спазвайки пътната сигнализация в участъка по АМ от км 329+000 до км 330+000 посока София в участъка Карнобат – Хаджиите, където се извършва залесяване и е заета е аварийната лента до 31.12.2018 г. \r\nАМ „Хемус“:  \r\nОбласт София: \r\nДо 31.03.2019 г. в участъка от км 30+260 до км 47+060 /от п.в. „Витинска река“ до п.в. Ботевград/ само в посока София е ограничено движението на МПС над 12 тона поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 20.12.2018 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nОбласт Варна: \r\nДо 30.12.2018 г. движението в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДо 23.12.2018 г. движението от км 0+000 до км 8+600 се осъществява двупосочно в платното в посока Бургас поради частични ремонтни дейности на асфалтовата настилка.  \r\nАМ „Люлин“: няма ограничения  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т, както и тегленето на ремаркета и полуремаркета. Срок; \r\n- „Твърдишки“ - забранен за МПС над 10 т - целогодишно; \r\n- „Троянски“ - забранен за МПС над 12 т; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n• За движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n• За движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 15.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 Калотина – София при Сливница от км 25+650 до км 32+447 се осъществява в една лента поради геодезически дейности в изпреварващата лента посока София. Движението се извършва в активната лента. Срок 13.12.2018 г. от 07:30 до 17:00 часа \r\nДвижението по път I-8 Калотина – София при Сливница от км 25+650 до км 32+447 се осъществява в една лента поради геодезически дейности в изпреварващата лента посока Калотина. Движението се извършва в активната лента. Срок 13.12.2018 г. от 07:30 до 17:00 часа \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижение с повишено внимание по път I-9 от км 255+000 до км 268+000 в участъка „Маринка-Панчарска рампа” ще се извършват ремонтни дейности по асфалтовата настилка. Участъка е сигнализиран с пътни знаци. Срок до 14.12.2018 г.             \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г.; \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nПът ІІІ-6041: Движението по път ІІІ-6041 Бобораци – Жедна Кондофрей – Гълъбник – гара Гълъбник – Долна Диканя Даскалово – Дупница от км 11+465 до км 17+000 е ограничено поради  СМР на железопътен прелез.  \r\nОбходен маршрут: път I-1 „София – Кулата“ от км 307+940 до км 314+520 и общински път PER2129. Срок до 14.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица до 31.12.2018 г.. Срок  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 21.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.12.11", "title": "Актуална пътна обстановка"}
{"url": "http://www.focus-news.net/news/2018/12/11/2600734/sport-v-1955-zapochvat-parvite-dva-macha-ot-posledniya-krag-v-grupovata-faza-na-shampionskata-liga.html", "text": "Футбол: В 19:55 започват първите два мача от последния кръг в груповата фаза на Шампионската лига. Турският Галатасарай приема Порто, а в Гелзенкирхен Шалке приема локомотив Москва. В тази група Порто и Шалке вече си осигуриха място на осминафиналите през пролетта. Само победа на Локомотив Москва и загуба на Галатасарай би изпратила руснаците в пролетните кръгове на Лига Европа. Останалите мачове започват в 22:00 часа: \r\nБарселона – Тотнъм \r\nИнтер – ПСВ Айндховен \r\nБрюж – Атлетико Мадрид \r\nЛивърпул – Наполи \r\nМонако – Дортмунд \r\nЦървена звезда – Пари Сен Жермен", "date": "2018.12.11", "title": "Спорт:  В 19:55 започват първите два мача от последния кръг в груповата фаза на Шампионската лига"}
{"url": "http://www.focus-news.net/news/2018/12/11/2600739/lachezar-bogdanov-industry-watch-oshte-nyakolko-mesetsa-shte-se-otchita-inflatsiya-ot-nad-3-za-nyakoi-stokovi-grupi-mezhdu-5-i-10.html", "text": "Още няколко месеца ще се отчита инфлация над 3%, за някои стокови групи между 5% и 10%.  Това прогнозира в обзорното предаване „Това е България“ на Радио „Фокус“ Лъчезар Богданов, анализатор от Industry Watch. „Видимо в транспорта и всичко свързано с енергията ще е по-скъпо през 2019 г. отколкото от началото на 2018 г. или на 2017 г. Доколкото изглежда международните пазари показват успокояване. Т.е. след това еднократно поскъпване и догонване на цените, което се случва в момента, и вероятно за регулираните цени от началото на 2019 г. в краткосрочен план ще има задържане, т.е. запазване на тези нива. Това е еднократно покачване или поскъпване спрямо това, което видяхме преди година. Част от услугите ще продължат да поскъпват, но най-вече заради нарасналата цена на труда в България. Услугите основно зависят от разходите за труд“, каза още анализаторът. Лъчезар Богданов допълни, че дългосрочният отговор на нарастването на цените е създаване на предпоставки за повече добавена стойност в икономиката, а оттам възможност за по-високи възнаграждания. Той допълни, че за последните години доходите растат повече от цените, целта е тенденцията да продължи. Това представлява процесът на икономическо сближаване с богатите страни от Западна Европа, обобщи анализаторът.", "date": "2018.12.11", "title": "Лъчезар Богданов, Industry Watch: Още няколко месеца ще се отчита инфлация от над 3%, за някои стокови групи между 5% и 10%"}
{"url": "http://www.focus-news.net/news/2018/12/11/2600738/predstoyashti-mezhdunarodni-sabitiya-na-12-dekemvri-2018-godina-agentsiya-fokus.html", "text": "*** Официално посещение на президента на Еквадор Ленин Морено в Китай \r\n*** Обръщение на германският канцлер Ангела Меркел пред германския парламент \r\n*** Работен обяд на Жан-Клод Юнкер с италианския премиер Джузепе Конте \r\n*** Британският премиер Тереза Мей ще отговаря на въпроси в парламента \r\n*** Обявяване на присъдата на бившия адвокат на Доналд Тръмп - Майкъл Коен \r\n*** Очаква се руската гражданка Мария Бутина да се признае за виновна за нерегестриране като чуждестранен агент", "date": "2018.12.11", "title": "Предстоящи международни събития на 12 декември 2018 година (Агенция „Фокус“)"}
{"url": "http://www.focus-news.net/news/2018/12/11/2600741/blagoevgrad-detski-smyah-i-mnogo-iznenadi-imashe-vav-vtorata-vecher-ot-poreditsata-chasat-na-prikazniya-razkazvach.html", "text": "Детски усмивки и много положителни емоции изпълниха фоайето на Община Благоевград във втората вечер на „Часът на приказния разказвач“. Това съобщиха от пресцентъра на общината. Актьорите от ДТ „Енчо Халачев“ се погрижиха за доброто настроение на малчуганите, като им представиха приказката „Снежанка и седемте джуджета“. Те успяха да пресъздадат историята по изключително интересен начин, а децата на Благоевград слушаха и гледаха с интерес превъплъщението на актьорите. Преди старта на историята, малчуганите, по традиция, бяха посрещнати с топло мляко, бисквити и чай. Нетърпеливо заеха своите места в детския кът около елхата, пред камината и очакваха своите приказни разказвачи. „Часът на приказния разказвач“ продължава и утре отново от 18.00 часа, когато приказни истории ще разказват актьорите от ДТ „Никола Вапцаров“. Те ще представят историята „Нощта преди Коледа“.", "date": "2018.12.11", "title": "Благоевград: Детски смях и много изненади имаше във втората вечер от поредицата „Часът на приказния разказвач“"}
{"url": "http://www.focus-news.net/news/2018/12/11/2600742/miloslava-angelova-radio-fokus-predavaneto-balkanski-turisticheski-chasovnik-stoi-tvardo-zad-ubezhdenieto-che-balgarskiyat-turist-tryabva-da-bade-vinagi-dobre-informiran.html", "text": "Предаването „Балкански туристически часовник“ стои твърдо зад убеждението, че българският турист трябва да бъде винаги добре информиран. Това каза водещата на предаването „Балкански туристически часовник“ Милослава Ангелова по време на Годишните награди за туризма за 2018 г., предаде репортер на  Агенция „Фокус“  . „За нас е чест да приемем тази награда. „Балкански туристически часовник“ показа едно ново и различно, модерно лице на Радио „Фокус“. По-важното е, че ние стоим твърдо зад убеждението, че българският турист трябва да бъде добре информиран за предизвикателствата по пътя към поредната дестинация на Балканите, защото трябва и защото го заслужава“, заяви тя. „На фона на всичко, което се случва на Балканите, България остава като единствен оазис, незасегнат от стари и по-нови претенции – да го пазим. Ние ще продължим да работим. Не забравяйте, че Радио „Фокус“ винаги е на ваша страна“, обяви Милослава Ангелова. \r\nДеница КИТАНОВА", "date": "2018.12.11", "title": "Милослава Ангелова, Радио „Фокус“: Предаването „Балкански туристически часовник“ стои твърдо зад  убеждението, че българският турист трябва да бъде винаги добре информиран"}
{"url": "http://www.focus-news.net/news/2018/12/11/2600744/dots-d-r-darina-naydenova-dietolog-ot-varna-neka-hraneneto-po-praznitsite-da-bade-sotsialen-akt-a-ne-samo-fizichesko-zadovolyavane-na-apetita.html", "text": "Нека храненето по празниците да бъде социален акт, а не само физическо задоволяване на апетита. Това каза в интервю за  Радио „Фокус“ – Варна  доц. д-р Дарина Найденова, диетолог от Варна. Според нея един от основните проблеми при прекратяването на постите е склонността от преяждане. „След като мине Бъдни вечер и трапезата се отрупа с ястия, от които сме се въздържали дълго време, на нас ни е много трудно да спрем с едно или с малко. Тогава могат да станат белите по отношение на здравето ни“, каза доц. д-р Дарина Найденова. Нейният съвет е постепенното включване на животинска храна в храненето. Първият ден след поста можем да опитаме млечен продукт като кисело мляко или сирене. На обяд може да хапнем месен продукт, който не е твърде мазен, обясни още тя. Тя съветва хората да обърнат внимание на доброто сдъвкване на храната, което спомага за правилното усвояване на полезните вещества от храната. „Бързото хранене може допълнително да опорочи храносмилането ни и захранването ни след един дълъг пост,“ обясни доц. д-р Дарина Найденова. Според нея, дефицитът на дадено хранително вещество, автоматично засилва апетита ни, затова хората подложили се на пост, са склонни да прекаляват с храната с настъпването на празниците. „Бавното хранене се получава спонтанно, когато имаш компания и имаш желание да комуникираш в тази компания. Нека храненето да не е само чисто физическо приемане на храна, а да бъде социален акт на комуникация и на добри преживявания“, посочи още тя. Доц. д-р Найденова посъветва хората да са изключително внимателни при храненето след пост, за да не стресират организма си с прекалено мазна храна. \r\nБояна АТАНАСОВА", "date": "2018.12.11", "title": "Доц. д-р Дарина Найденова, диетолог от Варна: Нека храненето по празниците да бъде социален акт, а не само физическо задоволяване на апетита"}
{"url": "http://www.focus-news.net/news/2018/12/11/2600746/prof-antoaneta-hristova-politicheski-psiholog-segashniyat-format-na-upravlenie-nyama-po-dobro-reshenie-za-sebe-si-i-shte-prodalzhi-da-poddarzha-mnozinstvoto-v-parlamenta.html", "text": "Сегашният формат на управление няма по-добро решение за себе си и ще продължи да поддържа мнозинството в парламента. Това каза в предаването „Това е България“ на  Радио „Фокус“   политическият психолог проф. Антоанета Христова. Тя уточни, че проблемът е, че Борисов държи еднолично целия контрол върху ситуацията и в същото време не е способен да  контролира всички секторни политики. Рискът премиерът да бъде ядосан от патриотите е голям. Ако се стигне до критична точка на изнервяне заради абсурдно поведение от страна на патриотите или на собствените му министри,  Бойко Борисов може да подаде оставка, прогнозира проф. Христова. „В момента шансът да излезеш на улицата и да поискаш конкретна промяна от Бойко Борисов е по-голям отколкото шансът да се случи нещо добро, искайки революция. Когато се сложат тези две страни на психологическия анализ и взимане на решение – понякога осъзнато, понякога неосъзнато – ние много ясно разбираме защо в България хората не са съгласни на предсрочни избори. Те искат промяна, българинът иска справяне с проблемите тук и сега, но не иска предсрочни избори.“ Проф. Христова каза още, че автентичният бунт на протестиращите е бил на хора, които са искали справедливост, но са се появили инженерни политически влияния. Тя уточни, че българинът иска промяна и развитие, но не чрез революция. Според проф. Христова това се дължи на осъзнаването, че България е остров на спокойствието.", "date": "2018.12.11", "title": "Проф. Антоанета Христова, политически психолог: Сегашният формат на управление няма по-добро решение за себе си и ще продължи да поддържа мнозинството в парламента"}
{"url": "http://www.focus-news.net/news/2018/12/11/2600740/predavaneto-balkanski-turisticheski-chasovnik-na-radio-fokus-be-otlicheno-v-godishnite-nagradi-za-turizam-2018-g.html", "text": "Предаването „Балкански туристически часовник“ на Радио „Фокус“ бе отличено в Годишните награди за туризъм 2018 г. на Министерство на туризма, предаде репортер на  Агенция „Фокус“ .  „Балкански туристически часовник“ е най-актуалното и най-полезното туристическо предаване в българския радиоефир. То бе избрано чрез онлайн вот и получи значителна преднина в надпреварата.  Наградата в категория „Журналистически материал на тема туризъм в България за 2018 г. в радио“ бе връчена на официална церемония в Централния военен клуб. \r\nОтличието бе връчено от зам.-председателя на ПГ на \"БСП за България\" Христо Проданов и прието от водещата на предаването Милослава Ангелова. Тя неуморно и с нестихващ ентусиазъм всяка сряда и всяка неделя ви информира какво трябва да знаете и от какво да се пазите, ако сте избрали балканска туристическа дестинация, къде сме ние и къде са съседите ни в сферата на туризма, какво трябва вземем от тях и как да реализираме нашите предимства. Освен рубриката Милослава Ангелова води предаването „Всички в час“, което се излъчва всяка сряда на честотите на Радио „Фокус“. Тя е една от водещите на дневния блок „Добър ден“ и най-младият водещ, седнал на стола на седмичното обзорно публицистично предаване „Метроном“. \r\nДеница КИТАНОВА", "date": "2018.12.11", "title": "Предаването „Балкански туристически часовник“ на Радио „Фокус“ бе отличено в Годишните награди за туризъм 2018 г."}
{"url": "http://www.focus-news.net/news/2018/12/11/2600747/pazardzhik-oblastnata-bolnitsa-zakupuva-novi-aparati-za-hemodializa.html", "text": "Със средства, отпуснати от Министерството на здравеопазването ще бъдат закупени нови апарати за хемодиализа в Областната болница, каза за  Радио „Фокус“ – Пазарджик  директорът на МБАЛ-Пазарджик д-р Васил Вълчев. По думите му сумата е 230 000 лева. „Ще бъдат закупени 8 стандартни апарати за хемодиализа и два, които са по-добри, по-качествени – с двойна хемофилтрация, които са два пъти по-скъпи от обикновените“, коментира д-р Вълчев. Той обясни, че отделението обслужва 25 пациенти едновременно. „В началото на годината със собствени средства успяхме да закупим още 10 апарата. Почти всички са обновени, имаме 25, които работят. Общо пациентите в момента са 110“, допълни д-р Вълчев. Той каза също, че в МБАЛ-Пазарджик се правят спешни хемодиализи в Отделението по анестезиология и реанимация, където има 3 апарата. \r\nВаня НИКОЛОВА", "date": "2018.12.11", "title": "Пазарджик: Областната болница закупува нови апарати за хемодиализа"}
{"url": "http://www.focus-news.net/news/2018/12/11/2600748/sonya-enilova-burgaska-regionalna-turisticheska-asotsiatsiya-podgotvihme-patevoditel-koyto-ima-za-tsel-da-populyarizira-razlichni-turisticheski-obekti-v-oblastta.html", "text": "Подготвихме пътеводител, който има за цел да популяризира различни туристически обекти в областта. Това каза за  Радио „Фокус“ – Бургас  Соня Енилова от Бургаската регионална туристическа асоциация. По думите ѝ това е идея, която е осъществена съвместно с издателска къща, и е плод на труда на членовете на асоциацията, както и на различните общини, чиито обекти са включени. „В пътеводителя са представени обекти в Странджа и Източна Стара планина“, отбеляза Енилова. Тя каза също, че основната цел е да бъдат представени на български и английски език обекти, които биха могли да бъдат посетени от индивидуални туристи или малки групи от хора, тъй като туристическата инфраструктура на тези обекти не е силно развита и поради това не могат да поемат големи обеми от хора. „Това са основно религиозни и културни обекти, също така светилища. Те са най-вече от времето на траките, но има и такива, които са от по-новата ни история. Идеята е човек да опознае родния край, а също така, туристите, които идват тук с цел бизнес, да имат възможност да посетят обектите в свободното си време“, допълни още Енилова. Тя обясни, че от подбраните обекти са съставени три туристически маршрута. „Първият е свързан с островните манастири, включвайки обектите на остров Света Анастасия и обектите на о-в Свети Иван край Созопол. Вторият маршрут е свързан с крайбрежните манастири по Черноморието, визирайки най-вече манастира край Поморие, но също така и манастира край Емона, който е в Източна Стара планина, а освен това и манастира Свети Николай Чудотворец в Стария град на Созопол. Третият маршрут е интересен със своите светилища, най-вече свързани с тракийската култура в Странджа, но също така и с местността „Шилото“, за който предполагам, че благодарение на усилията на Община Бургас, ще се превърне в един от обектите за посещение от страна на туристите“, обясни Енилова. Тя добави, че в пътеводителя е предвидено място за кратка история на обекта и откритията, свързани с него. „Предвиждаме да презентираме обектите и самия пътеводителя по време на ежегодната туристическа борса в Бургас, която обикновено се провежда в края на април“, посочи още Енилова. \r\nМария ПОПЧЕВА", "date": "2018.12.11", "title": "Соня Енилова, Бургаска регионална туристическа асоциация: Подготвихме пътеводител, който има за цел да популяризира различни туристически обекти в областта"}
{"url": "http://www.focus-news.net/news/2018/12/11/2600745/bsp-razkritikuva-upravlyavashtite-za-razdadenite-118-mln-lv-bonusi-na-darzhavnata-administratsiya-obzor.html", "text": "БСП разкритикува управляващите за раздадените 118 млн. лв. бонуси на държавната администрация. Това бе основната тема на пресконференцията на БСП след редовното заседание на Изпълнителното бюро на партията.  Заместник-председателят на ПГ на „БСП за България“ Драгомир Стойнев  заяви, че БСП се противопоставя на политиката, колкото по-голям гаф направиш, толкова повече пари да получиш от държавния бюджет. Стойнев обърна внимание,  че няма пари за възрастни хора и млади семейства, а на българската администрация са изплатени 118 млн. лв. под формата на бонуси. Той заяви, че за двамата избягали затворници Министерство на правосъдието си дава по 500 хил. лв., а Агенцията по вписванията, която блокира държавата, получава бонуси за 1 млн. 275 хил. лв. По думите му заради работата по чистотата на въздуха МОСВ си е раздало над 2 млн. лв. Стойнев обърна внимание, че за „Гранична полиция“ са раздадени 1 млн. 465 хил. лв., въпреки случващото се на летище „София“. „Още повече, че при едно дясно правителство, което съвсем нормално да води някаква административна реформа, се прави точно обратното“, обясни зам.-председателят на ПГ на „БСП за България“. Стойнев коментира, че  водещи по бонуси са Министерство на финансите, където са си раздали 43 млн. лв. и Министерство на труда и социалната политика - 13 млн. лв.   \r\nОт  Министерство на финансите  отговориха на БСП, като обявиха, че цитираната сума на брифинга на БСП от 43 млн. лв. е редно да бъде съпътствана с уточнението, че тя се разпределя на 12 215 служители за цялата 2018 г. От финансовото министерство поясниха, че допълнително възнаграждение за постигнати резултати (ДВПР) е изплащано четири пъти годишно – през април, юли и октомври за текущата година и през януари – за предходната. Министерството изтъкна, че разходите за ДВПР не надхвърлят 30 на сто от тези за заплати, възнаграждения и задължителни осигурителни вноски по бюджетите на разпоредителите с бюджет. От Финансово министерство подчертаха, че ДВПР са определени въз основа на оценка на постигнатите резултати от основните структурни звена и отделните служители през изтекло календарно тримесечие, както и че размерът на ДВПР на отделен служител не надвишава 80 на сто от начислените му за съответната година основни заплати.  \r\nОт  БДЖ  заявиха, че от служителите им не са получавани допълнителни материални възнаграждения през 2018 г. По повод твърдението на БСП, че не са предоставили информация за допълнителни трудови възнаграждения,  изплатени на служителите, от дружеството обявиха, че такава е предоставена в Народното събрание в отговор на въпрос от депутата Георги Свиленски в рамките на парламентарен контрол. От  Летище „София“  съобщиха, че над 1,4 млн. лева са материалните придобивки за служителите от началото на 2018 г., след съгласуване със синдикатите. От летището уточниха, че социалните придобивки са регламентирани с вътрешни правила и колективен трудов договор. По време на кабинета „Орешарски“ сумата на придобивките възлиза на 2,1 млрд. лева, а за целия мандат (от 06.2013 г. до 07.2014 г.) е в размер 2,6 млрд. лева. От  Министерството на труда и социалната политика  заявиха, че сумата от 13 млн. лева за допълнителни възнаграждения е получена от 8000 служители през 2018 г. От министерството уточняват, че общата сума включва четири плащания на ДВПР през 2018 г. Средната сума на получените средства от един служител е 409,47 лв. на тримесечие или 136,49 лв. на месец.  \r\nДеница КИТАНОВА", "date": "2018.12.11", "title": "БСП разкритикува управляващите за раздадените 118 млн. лв. бонуси на държавната администрация (ОБЗОР)"}
{"url": "http://www.focus-news.net/news/2018/12/11/2600749/sport-rezultati-ot-poluvremenata-na-dvata-macha-ot-grupa-d-ot-shampionskata-liga.html", "text": "Футбол: Завършиха полувремената на първите два мача от последния кръг в груповата фаза на Шампионската лига. Турският Галатасарай и Порто играят при резултат 1:2, а в Гелзенкирхен Шалке и Москва завършиха първата част на двубоя без отбелязан гол.  \r\nВ Група \"D\" Порто и Шалке вече си осигуриха място на осминафиналите през пролетта. Само победа на Локомотив Москва и загуба на Галатасарай би изпратила руснаците в пролетните кръгове на Лига Европа.  \r\nОстаналите шест мача от групите от \"А\" до \"С\" започват в 22:00 часа.", "date": "2018.12.11", "title": "Спорт: Резултати от полувремената на двата мача от Група \"D\" от Шампионската лига"}
{"url": "http://www.focus-news.net/news/2018/12/11/2600743/balgarskite-prevozvachi-shte-organizirat-protest-pred-ep-prez-yanuari-zaradi-odobreniya-paket-mobilnost.html", "text": "Българските фирми за международни превози ще организират протест пред Европейския парламент през януари заради одобрения от евродепутатите нов пакет \"Мобилност\", предаде  БНР . Ако протестът им не успее ще инициират референдум за излизане на България от Евросъюза. Това заявиха от бранша след среща днес с министъра на транспорта Росен Желязков. Според тях, ако пакетът бъде приет в настоящия си вид, това ще доведе до заличаване на целия сектор, който дава 7% от брутния вътрешен продукт на България. Петко Ангелов от Камарата на автомобилните превозвачи посочи: „В Европа продължава двойният стандарт да съществува. Решават две страни, че трябва да бъдем изхвърлени от пазара и да ни бъдат вземани шофьорите, и лека по лека това нещо го постигат. Ние в момента си мислим, че нямаме избор, притиснати сме до стената. Оттук нататък от това по-лошо няма какво да стане\". „Страната ни ще внесе законодателни предложения в Европарламента\", каза транспортният министър. „Ще настояваме за отлагане прилагането на текстовете, свързани с въвеждане на забрана да се ползва седмичната почивка в превозните средства, докато не бъде изградена подходяща инфраструктура\", добави той. А за предложението по отношение на кръстосаните операции каза: „Или 72 часа работа в рамките на календарен месец, което да бъде изключено от правата за командироване или алтернативно - не по-малко от 10 кръстосани операции, които да бъдат също изключени от правилата за командироване\". „За връщането на шофьора на всеки четири седмици в България ще настояваме предприятието да удостоверява волята на водача\". \r\nПревозвачите са решени и на крайна мярка - ако протестът не успее, иницииране на референдум за излизане на България от Евросъюза.", "date": "2018.12.11", "title": "Българските превозвачи ще организират протест пред ЕП през януари заради одобрения пакет „Мобилност“"}
{"url": "http://www.focus-news.net/news/2018/12/11/2600750/blagoevgrad-80-absolventi-poluchiha-diplomite-si-ot-fakulteta-po-izkustvata-na-yuzu-neofit-rilski.html", "text": "80 бакалаври и магистри, възпитаници на Факултета по изкуствата на Югозападния университет „Неофит Рилски“ получиха дипломите си за висше образование. Това съобщиха от пресцентъра на  ЮЗУ „Неофит Рилски“ . На тържествената церемония днес с плакет бяха отличени и абсолвентите с най-висок успех от випуск 2018. Деканът на факултета проф. д.изк.н. Йордан Гошев откри тържеството и поздрави абсолвентите, завършващи 16 специалности, сред които „Промишлени изкуства – мода“, „Културология“, „Педагогика на музикалното изкуство“, „Изпълнителско изкуство /поп и джаз пеене/“, „Съвременна хореография“, „Филмов и телевизионен монтаж“, „Българска народна хореография“, „Изобразително изкуство“, „Актьорско майсторство“ и др. „Предстои ви да бъдете решителни и да направите всичко, което е по силите ви, за да превърнете мечтите си в реалност, да приложите в практиката всичко онова, което сте придобили по време на вашето следване в един от най-престижните университети в България – Югозападния университет „Неофит Рилски“, каза в приветственото си слово проф. д.изк.н. Йордан Гошев. „Искрено се надявам, че ние – вашите преподаватели сме успели да ви подготвим професионално за изпитанията, които ви предстоят, защото сте обучавани от доказани професионалисти“, каза още проф. Гошев. \r\nПриветствие към дипломантите от името на ректора – проф. д-р Борислав Юруков, произнесе зам.-ректорът проф. д-р Георги Апостолов. \r\n„Вие ще работите в едни от най-светлите сфери на обществения живот – образованието и художествената изява, ще обучавате и възпитавате гражданите на нашата родина за пълноценен и достоен живот. Вие ще допринасяте за опазването и предаването на поколенията на безценните културни богатства на нашия древен народ, ще носите отговорността за подготовката на онези, които ще изграждат модерна и просперираща България“, с тези думи се обърна към дипломантите проф. Апостолов. Той им пожела здраве и много професионални успехи. \r\nДипломите на абсолвентите от випуск 2018 връчиха деканът на Факултета по изкуствата – проф. д.изк.н. Йордан Гошев и неговите заместници – проф. д.н.к. Васил Марков и проф. д-р Емил Куков. \r\nПървенец на випуска с успех 6.00 е Танкица Стоянова, завъртваща специалност „Актьорско майсторство“. Сред отличниците, които получиха плакет са и Айсела Амазова, Елеонора Лазарова, Станислава Бързачка, Дмитро Труфкин, Полина Порумова и др. Тазгодишната церемония по дипломиране бе съпроводена от Коледния концерт на Факултета по изкуствата, който бе специален поздрав към дипломантите.", "date": "2018.12.11", "title": "Благоевград: 80 абсолвенти получиха дипломите си от Факултета по изкуствата на ЮЗУ „Неофит Рилски“"}
{"url": "http://www.focus-news.net/news/2018/12/11/2600751/nad-45-hil-studenti-sa-preminali-uspeshno-praktichesko-obuchenie-po-proekt-studentski-praktiki-faza-1-obzor.html", "text": "Повече от 45 хил. студенти са преминали успешно практическото обучение по проект „Студентски практики- Фаза 1“ по ОП „Наука и образование за интелигентен растеж“ към Министерство на образованието и науката, а над 20% от тях впоследствие са получили предложение за работа. Това обявиха зам.-министърът на образованието и науката Деница Сачева и ръководителят на проекта Соня Кръстанова, директор на дирекция „Финанси“ в Министерството на образованието и науката.  \r\nПочти 36 млрд. лв. е стойността на проекта, като срокът за реализацията му е бил от 2016 до 2018 г. Основната цел е да се увеличи практическата насоченост на висшето образование и да се засили гъвкавостта на завършващите спрямо динамиката на пазара на труда. За участие в проекта са се регистрирали 6118 работодатели – обучаващи организации, и 48 висши учебни заведения, като в практическото обучение са се включили 46 077 студенти и 4 607 академични наставници. Публикувани са над 17 хил. обяви за над 176 хил. работни места.  Българската академия на науките (БАН) е обучила най-много практиканти в своите институти - над 2 600. След нея се нареждат УМБАЛ „Света Марина“ - Варна, УМБАЛ „Д-р Георги Странски“-Плевен и др. А най-голям интерес сред студентите е имало за специалностите „Медицина“, „Теория на изкуствата“, „Химични технологии“ и „Стоматология“.  \r\n„За нас връзката между университетите и реалната работна среда продължава да бъде един от основните приоритети, за това ще предложим този проект да продължи с втора фаза и вероятно планирането ѝ ще започне началото на следващата година“, заяви зам.-министър Сачева.", "date": "2018.12.11", "title": "Над 45 хил. студенти са преминали успешно практическо обучение по проект „Студентски практики - Фаза 1“ (ОБЗОР)"}
{"url": "http://www.focus-news.net/news/2018/12/11/2600752/gabrovo-15-hilyadi-evro-za-bezplaten-internet-poluchi-obshtinata.html", "text": "Ваучер на стойност 15 000 евро от Европейската комисия за безплатен интернет на обществени места по инициативата WiFi4EU ще получи Община Габрово. Средствата трябва да бъдат вложени в срок до 18 месеца за изграждане на Wi-Fi мрежа  в публични пространства – като зали, библиотеки, музеи, паркове, площади и други. Това обясниха за  Радио „Фокус“ – Велико Търново  от местната администрация. Целта е не само да има свързаност на отделните хора, но и културен и исторически обмен на информация. До края на 2018 г. се очаква да бъде подписано споразумение с Комисията за получаване на ваучера. През следващата година ще се направи избор на инсталационна компания, която да изгради избраните точки за достъп до високоскоростен интернет. Изпълнителят трябва да има регистрация на портала WiFi4EU. \r\nОбщо 215 български общини успешно подадоха кандидатурите си в обявения през ноември конкурс. Класирани са 113 победители като сред тях е и Великотърновска община. Българските местни власти ще получат финансиране в размер на 1 695 000 евро, което е приблизително 4.04% от бюджета на инициативата. \r\nЛуиза ТРАНЧЕВА", "date": "2018.12.11", "title": "Габрово: 15 хиляди евро за безплатен интернет получи Общината"}
{"url": "http://www.focus-news.net/news/2018/12/11/2600754/shumen-blizo-400-risunki-sa-polucheni-v-obshtinata-za-uchastie-v-konkursa-posveten-na-koleda-i-nova-godina.html", "text": "385 деца и ученици се включиха в организирания за втора поредна година от Община Шумен конкурс за детска рисунка, посветена на Коледа и Нова година. Това съобщиха от пресцентъра на  Община Шумен . Жури от шуменски художници с председател доц. Ростислава Тодорова от Шуменския университет ще излъчи най-добрите творби. Останалите членове на журито са Александър Величков, Петьо Дамянов, Деян Ефтимов и Десислава Златева от Община Шумен. 154 са получените рисунки на деца от детските градини, 146 са творбите на децата от 1-ви до 4-ти клас, а учениците от 5-ти до 8-ми клас, участвали в конкурса, са 98. До оценка се допускат само рисунки, а не предварително изработени готови картички. За пореден път конкурсът предизвика голям интерес. В тазгодишното издание се включиха участници и от други общини освен от Шумен. Творби са получени също и от общините Нови пазар и Попово. С изпратените рисунки ще бъде подредена изложба във фоайето на втория етаж в сградата на Община Шумен. Отличените с първа награда в трите възрастови групи ще бъдат отпечатани като коледни поздравителни картички от името на кмета на община Шумен. Авторите на отличените творби ще бъдат наградени на специална церемония във фоайето на втория етаж в сградата на общината на 17-ти декември от 11.00 часа.", "date": "2018.12.11", "title": "Шумен: Близо 400 рисунки са получени в общината за участие в конкурса, посветен на Коледа и Нова година"}
{"url": "http://www.focus-news.net/news/2018/12/11/2600753/sofiya-zhiteli-na-tri-kvartala-izlyazoha-na-protest-sreshtu-mrasniya-vazduh.html", "text": "С искане за ефективни мерки срещу замърсяването на въздуха в столицата десетки граждани се събраха тази вечер на протест пред сградата на Министерството на околната среда и водите, предаде  БНР . Гражданите разпънаха пред министерството плакат с надпис „Не на въздушния геноцид“, който по думите им е причинен основно от отпадането на битови отпадъци. Жителка на „Западен парк“ каза, че живее там от 10 години, а нещата се влошават с всеки изминат ден. „Отворите ли си прозореца, не можете да видите отсрещния блок къде е“, добави тя. Според нея мирисът не е на дърва, а на нещо отровно „най-вероятно гуми, кабели“. „Не се диша“. Протестиращите настояват за криминализирането на горенето на битови отпадъци, както и за въвеждането на дървата и пелетите от биомаса като твърди горива в Закона за чистотата на атмосферния въздух. Те бяха поканени в министерството, но отказаха среща със зам.-министъра Атанаска Николова с аргумента, че искат съвместна среща със Столична община и с омбудсмана Мая Манолова. „Смятаме, че тя е човек, който би ни подкрепил в справедливите ни искания. Не смятаме, че в 7 часа (вечерта) администрацията да взима решения, и то важни решения, които засягат много голяма част от София и на България“, каза участничка в протеста.", "date": "2018.12.11", "title": "София: Жители на три квартала излязоха на протест срещу мръсния въздух"}
{"url": "http://www.focus-news.net/news/2018/12/11/2600736/inzh-miroslav-maznev-ksb-stroitelniyat-sektor-tryabva-da-bade-ostaven-da-raboti.html", "text": "Готвим мирна демонстрация утре. Ще излезем с тежки машини по „Цариградско шосе“, няма да влизаме в града, ще спрем на 11 км до летище София, само за да покажем поведение, че ни има. Това каза изпълнителният директор на Камарата на строителите в България инж. Мирослав Мазнев в предаването  „Още от деня“  по  БНТ . \r\n„Заявяваме от доста време по различен начин с декларации, че този сектор трябва да бъде оставен да работи, политическата игра не е нашата цел“, отбеляза той. \r\nНа въпрос какви са политическите интереси в сектора на строителството и кой има интерес да атакува сектора Мазнев отговори, че политическата игра не е тяхната сцена. „Нашето виждане е там, където свършва политиката и започва реализацията на нашите проекти и реализацията на икономическите искания на страната да върви. В тези наши виждания се намесват хора, преди всичко с обществено влияние, упражняваха се и някои медии, упражняват се и някои специалисти върху наш гръб, за да изградят някакъв имидж“, коментира инж. Мазнев. \r\nТой добави, че от сектора си имат две тези, с които си обясняват атаката срещу тях - някой на гърба на подобна голяма структура иска да изгради политически имидж по нов начин и второ - защото България е една от малкото бивши социалистически страни, в които строителния сектор се запазва в български ръце. \r\n„В момента започва последната фаза на усвояването на средства и са предвидени 12-13 милиарда евро и като кажете тези строители са бандити и крадци, оставям на всеки да прецени кой ще дойде...“, добави изпълнителният директор на Камарата на строителите в България \r\nИмаме проблеми в нашия бранш. Не случайно проведохме срещи с държавната администрация, с политическите партии, с парламентарните групи и говорим в тази насока - трябва да усъвършенстваме законовата база, която стои в основата, върху която изпълняваме нашите дейности. Имаме доста проблеми и тези проблеми пречат на нашата работа, каза още инж. Мазнев. \r\nПо повод обвиненията за некачествено строителство той заяви, че няма обща отговорност, има индивидуална и този, който е сбъркал, трябва да понесе своята отговорност.", "date": "2018.12.11", "title": "Инж. Мирослав Мазнев, КСБ: Строителният сектор трябва да бъде оставен да работи"}
{"url": "http://www.focus-news.net/news/2018/12/11/2600760/varna-bchk-organizira-poreden-blagotvoritelen-kontsert-zaedno-za-koleda.html", "text": "За 14-та поредна година Областното ръководство на Българския Червен кръст във Варна организира благотворителен концерт „Заедно за Коледа“. Това съобщиха от  БЧК . Празничното благотворително събитие ще се състои на 12 декември от 11.00 часа в зала „Аула“ на Икономическия университет. Концертът ще се състои в годината, в която Червенокръстката организация отбелязва 140-та си годишнина под мотото „140 години помагаме заедно“. За 600 варненци в уязвимо положение са подготвени и коледни хранителни пакети. Те ще бъдат раздадени след благотворителната инициатива. В концерта ще участват индивидуални и групови изпълнители от Общински детски комплекс, училище „Елин Пелин“, НУИ „Добри Христов“, както и вокална формация „Соловушка“ от район „Приморски“.", "date": "2018.12.11", "title": "Варна: БЧК организира пореден благотворителен концерт „Заедно за Коледа“"}
{"url": "http://www.focus-news.net/news/2018/12/11/2600756/georgi-dimov-za-mestnite-izbori-v-turtsiya-prez-mart-shte-se-tarsyat-kakto-vatreshni-taka-i-vanshni-vragove-i-badeshtata-voennomorska-baza-v-trabzon-shte-ima-otnoshenie-po-temata.html", "text": "За местните избори в Турция през март ще се търсят както вътрешни, така и външни врагове, и бъдещата военноморска база в Трабзон ще има отношение по темата. Това каза за обзорното предаване „Това е България“ на  Радио „Фокус“  бившият генерален консул на Република България в Одрин Георги Димов по повод изграждането на нова военноморската база в района на Трабзон. „На първо място, защото поводът да се появи информацията, е инцидентът в Керченския пролив, това е Черноморската тангента. Освен базата, за която говорим, нека да си припомним предложението на турския президент Реджеп Тайип Ердоган да е посредник в спора между Русия и Украйна. От страна на Москва последва ледено мълчание. На следващо място е различната позиция на САЩ и Европа за конфликта. Също така – деликатната ситуация на Анкара като защитник на правата на кримските татари“, каза още бившият генерален консул на България в Одрин.\" Георги Димов коментира, че идеята и за бъдеща военноморска база на НАТО в Черно море също е взета предвид от турската страна при избора на района на Трабзон.", "date": "2018.12.11", "title": "Георги Димов: За местните избори в Турция през март ще се търсят както вътрешни, така и външни врагове, и бъдещата военноморска база в Трабзон ще има отношение по темата"}
{"url": "http://www.focus-news.net/news/2018/12/11/2600757/telma-makedoniya-na-osnovata-na-prespanskiya-dogovor-mozhem-da-gradim-doverie-i-vzaimno-razbirane.html", "text": "„На основата на Преспанския договор можем да градим доверие и взаимно разбиране“, това е заявил Йоанис Армаколас, експерт от гръцката Фондация за европейска и чужда политика ЕЛИАМЕП“, съобщава подробно скопският телевизионен канал  Телма . \r\nПрез последните години, особено след подписване на Договора, става ясно, че „двете общества трябва усилено да работят за изграждане на доверие, за да се опознаят по-добре“. Тази оценка анализаторът на гръцкия мозъчен тръст е направил по време на дискусията, която се е провела във вторник, на тема \"Сътрудничеството в областта на правосъдието и вътрешните работи като мярка за изграждане на доверие между Македония и Гърция\". Тя се организира със съдействие на шведското посолство в Скопие.  \r\n„ Опитваме се в няколко посоки да работим с различни неправителствени организации и мозъчен тръст, за да увеличим информацията в Гърция за вашата страна, както и повече да съобщаваме на вашето общество за гръцките проблеми. Този процес, мисля, че ще продължи няколко години“. Така  Армаколас е отговорил на въпрос за това как се приема подписването на Преспанския договор. Според него обаче е нужно да се положат още доста усилия, за да се постигне по-добро опознаване на двете общества, тъй като „общественото мнение и мнозинството в гръцкия парламент са против споразумението и не очаква това да се промени в следващите няколко месеца“. Той е заявил, че „почти две трети или около 65 процента от гръцките граждани са против него и не вярвам, че то ще има голяма подкрепа и в парламента. Ако то бъде ратифицирано, това ще е благодарение  на крехко мнозинство от един до двама депутати.“  \r\nСлед подобно одобрение, самото му изпълнение ще е предизвикателство за правителството и опозицията, които на практика ще трябва да работят по него след провеждането на следващите избори. По преценка на Армаколас те са дължни да разяснят на гръцкото общество защо е необходимо страната да е в добри отношения със съседите си и как да се засилят двустранните отношения, за да се изгради доверие помежду им. \r\n“Много хора се опасяват, че във вашата страна се забелязват иредентистки и националистически тенденции и те ще излязат на повърхността след подписването на договора. Ако това не е така, тогава те трябва да се убедят, че можем да градим отношения на доверие и че с национализма и иредентизма няма да има проблеми в близко бъдеще“, е мнението на Йоанис Армаколас от гръцкия мозъчен тръст ЕЛИАМЕП.  Ивелина Ватова", "date": "2018.12.11", "title": "Телма (Македония): На основата на Преспанския договор можем да градим доверие и взаимно разбиране"}
{"url": "http://www.focus-news.net/news/2018/12/11/2600758/d-r-petar-georgiev-pulmolog-prichinata-za-bronhitite-sa-respiratornite-virusi.html", "text": "Причината за бронхитите са респираторните вируси. Това каза за  Радио „Фокус“ – Пирин  д-р Петър Георгиев, пулмолог. Той уточни, че болните от бронхит е необходимо да си стоят вкъщи. „При излизане навън е важно да носят шал, за да не дишат директно студения въздух. По този начин въздухът се омекотява. Слагането на маски не е решение и те трябва да са специални и професионални, тъй като частиците са между 2,5-5 микрометра“, коментира пулмологът. По думите му периодите за бронхити са късна есен, зима и ранна пролет. „Причината е, че през тази част от годината върлуват респираторни вируси и се разболяват, както здравите хора, така и тези с хронични заболявания“, каза д-р Петър Георгиев. Той допълни, че при проблеми с дихателните пътища е нужно лекарят да прецени какви медикаменти е необходимо да бъдат използвани, че ваксините предпазват от усложнения и са особено важни за хората над 65 годишна възраст, защото след тази възраст най-тежко протича пневмонията. Според специалиста е необходимо е да се помисли за глобални политики за борбата със замърсяването на въздуха. По думите му е необходимо да се въведат принципи и да се помисли и за норми, за да се намалят фините прахови частици. „Тези политики е нужно да бъдат глобални. Така както се направи саниране на блоковете е възможно да се направи и масово газифициране, тъй като при изгарянето на газта се образува чиста вода и се намалява замърсяването на въздуха“, каза д-р Петър Георгиев. Той посочи, че хората трудно биха заменили автомобилите с карането на велосипеди или да ходят пеша за кратките разстояния. „Отоплението на въглища е една от причините за замърсяването на въздуха. След като праховите частици се примесят с мъглата, те стават още по-концентрирани и възпаляващи бронхите на хората“, допълни пулмологът. Той заяви, че е необходимо да се потърси съвет и помощ от специалист при продължителна и упорита кашлица. \r\nДенис НИКИФОРОВ", "date": "2018.12.11", "title": "Д-р Петър Георгиев, пулмолог: Причината за бронхитите са респираторните вируси"}
{"url": "http://www.focus-news.net/news/2018/12/11/2600755/varna-hilyadi-abonati-v-grada-ostavat-bez-voda-za-denonoshtie.html", "text": "Хиляди абонати във Варна остават без вода за денонощие. Това съобщиха за  Радио „Фокус“ – Варна  от дружеството „Водоснабдяване и канализация“ в града. С прекъснато водоснабдяване остава района заключен между бул. „Христо Ботев“,  бул. „Мария Луиза“, бул. „Осми Приморски полк“, както и  бул. „Цар Освободител“ , бул. „Приморски“ и ул.“Девня“. Вода няма да има в интервала от 8.00 часа на 12 декември (сряда) до 8.00 часа на 13 декември (четвъртък). Причината за спирането на водата е ремонтът на бул.“Васил Левски“ и изграждането на връзки на магистрален водопровод. С прекъснато водоснабдяване ще бъдат и абонатите в района около фабрика „Христо Ботев“. Част от кварталите „Аспарухово“ и „Галата“, както и село Звездица, също няма да имат вода. Живущите в местност „Лазур“, „Зеленика“ и „Боровец“, както и островната зона под Аспаруховия мост остават без вода в същите дни. На 11 декември вода няма да има в района заключен между ул. „Струга“, бул.“Цар Освободител“, бул.“Отец Паисий“ и бул.“Сливница“. Там вода няма да има до около 17 часа. Абонатите от ул. „Флора“ и ул. „Андрей Сахаров“ са с прекъснато водоподаване до 17 часа. До около 16 часа без вода остава и местност „Ракитника“. \r\nБояна АТАНАСОВА", "date": "2018.12.11", "title": "Варна: Хиляди абонати в града остават без вода за денонощие"}
{"url": "http://www.focus-news.net/news/2018/12/11/2600761/gabrovo-otnovo-sluchay-na-laymska-bolest-e-registriran-ot-zdravni-inspektori-ot-oblastta.html", "text": "Отново случай на лаймска болест регистрираха здравни инспектори от Габровска област. Пациентът е регистриран през миналата седмица, а лечението му е протекло в общинската болница в Габрово, съобщиха за  Радио „Фокус“ – Велико Търново  от Регионалната здравна инспекция. И в края на ноември отново имаше отчетен заболял от лаймска болест. Здравната картина в региона към момента е спокойна. За периода 3 – 9 декември са регистрирани три случая на ентероколити, четири на варицела, един на скарлатина. Средната заболеваемост от остри респираторни заболявания е 103.62 на 10 000 души. \r\nЛуиза ТРАНЧЕВА", "date": "2018.12.11", "title": "Габрово: Отново случай на лаймска болест е регистриран от здравни инспектори от областта"}
{"url": "http://www.focus-news.net/news/2018/12/11/2600765/shumen-detsa-pomagat-na-doma-za-vazrastni-hora-v-grada.html", "text": "666 лв. и 85 ст. събраха децата от благотворителния коледен базар, организиран през изминалата седмица по повод Деня на дарителя – 6 декември. Това съобщиха от  Център за подкрепа за личностно развитие-Общински детски комплекс-Шумен . Идея за базара е на Шуменския детски парламент към Център за подкрепа за личностно развитие – Обединен детски комплекс Шумен. Благотворителният базар се проведе пред сградата на ДКТ „Васил Друмев“ и продължи цяла седмица. В изготвянето на материалите освен децата от клубните форми към центъра се включиха и ДГ „Изворче“, ДГ „Брезичка“, ДГ „Чучулига“, ДГ „Дружба“, ДГ „Космонавт“, ДГ „Братя Грим“, НУ „Илия Рашков Блъсков“ и граждани от дом за възрастни хора „Д-р Стефан Смядовски“. Ръчно изработените над 100-картички, сувенири, пъзели-късмети, коледни играчки, ключодържатели се продаваха без цена. „Решихме да бъдат без цени, защото искахме всеки човек да си купи нещо, което му е харесало и да пусне в касичката, колко може. Така много хора се включиха и подкрепиха нашата главна цел“,  разказаха Стефан и Йоана от Детския парламент.  „Дарителството е акт на ангажираност към обществото. Тази година каузата на децата беше насочена към възрастните хора. Те решиха събраните средства да бъдат дарени в полза на Дом за стари хора „Д-р Стефан Смядовски“. С този жест децата ще подарят искрица топлина и радост, но да не забравяме и най-важното да бъдат добри и да се научат да бъдат благодетели“, заяви Виолета Константинова, ръководител на Детския парламент и на Клуб „Млад археолог“ към центъра. От директора на дома за стари хора Милена Събева децата са разбрали, че ползвателите имат нужда от електрически кани. Освен тях със събраните средства ще им бъде купен и голям телевизор, който ще могат да ползват всички.", "date": "2018.12.11", "title": "Шумен: Деца помагат на Дома за възрастни хора в града"}
{"url": "http://www.focus-news.net/news/2018/12/11/2600766/plovdiv-75-godishna-zhena-e-padnala-v-shahta-transportirana-e-v-bolnitsa.html", "text": "75-годишна жена е паднала в шахта. Това съобщи за  Радио \"Фокус\"- Пловдив  говорителят на ОДМВР- Пловдив. Инцидентът е станал след 17.45 часа, на ул. „Стойчо Мошанов“. На място са били изпратени екипи на Четвърто РУ, пожарната и ЦСМП. Пострадалата е била закарана в болница за преглед. По първоначални данни шахтата е била необезопасена. Извършен е оглед, изясняват се обстоятелствата. \r\nЦветана ТОНЧЕВА", "date": "2018.12.11", "title": "Пловдив: 75-годишна жена е паднала в шахта, транспортирана е в болница"}
{"url": "http://www.focus-news.net/news/2018/12/11/2600762/plovdiv-blagotvoritelen-koleden-bazar-v-podkrepa-na-kompleksa-za-sotsialni-uslugi-olga-skobeleva-organizira-rayon-severen-na-12-dekemvri.html", "text": "Благотворителен коледен базар в подкрепа на Комплекса за социални услуги „Олга Скобелева“ организира район “Северен”. Това съобщи за  Радио „Фокус“- Пловдив  кметът на района инж. Ральо Ралев. Поканени се всички пловдивчани да се присъединят към каузата. Масите на базара ще са на разположение на 12 декември от 10.30 часа в заседателната зала в сградата на районното кметство с адрес бул. „Цар Борис ІІІ Обединител“ № 22 А. \r\nНа него децата ще представят своите ръчно изработени картички, играчки и коледна украса, сувенири, изрисувани чаши и чинии, под ръководството на Албена Банчева – директор на дома. „Очакваме всички, които са съпричастни с проблемите на децата в неравностойно положение, да ги подкрепят. Надяваме се с примера, който даваме, като организираме този благотворителен базар всяка година, повече граждани да откликнат, за да помогнем на децата.”, призова кметът на района инж. Ральо Ралев.", "date": "2018.12.11", "title": "Пловдив: Благотворителен коледен базар в подкрепа на Комплекса за социални услуги „Олга Скобелева“ организира район “Северен” на 12 декември"}
{"url": "http://www.focus-news.net/news/2018/12/11/2600764/varna-gorskite-strazhari-sa-zadarzhali-tri-karutsi-s-nezakonni-darva-za-ogrev.html", "text": "Масирани проверки за незаконна сеч извършват горските стражари във Варненско. Това съобщават от пресцентъра на  Североизточно държавно предприятие – Шумен . При обход на горите са задържани три каруци с дървесина без необходимите документи за произход. Едната от каруците и натоварените в нея 0.5 куб. м дърва за огрев са конфискувани на територията на Държавното горско стопанство „Варна”. За нарушението са съставени акт и три констативни протокола. Каруца с незаконно добита дървесина е задържана и в обхвата на ДЛС „Шерба”, където са съставени два акта. С други два акта и четири констативни протокола са приключили рутинните проверки на територията на Държавното горско стопанство „Провадия”. Там горските стражари също са конфискували каруца и транспортираните в нея 0.5 куб. м дърва за огрев. \r\nЗа изминалата седмица във всички 13 горски и 5 ловни стопанства към Североизточно държавно предприятие са извършени общо 675 проверки. 116 от тях са на обекти за добив на дървесина, 133 – на превозни средства, 426 – на физически лица, от които 329 са ловци, а трима – любители на риболова. В рамките на отоплителния сезон контролът е още по-засилен, като най-интензивни са проверките на местата с висока концентрация на нарушения, отбелязват от СИДП и апелират при съмнения за нередности или инциденти в горите гражданите да подават сигнали на телефон 112.", "date": "2018.12.11", "title": "Варна: Горските стражари са задържали три каруци с незаконни дърва за огрев"}
{"url": "http://www.focus-news.net/news/2018/12/11/2600763/ministerstvoto-na-turizma-vrachi-godishnite-nagradi-v-sektora-za-2018-g-obzor.html", "text": "Министерството на туризма връчи Годишните награди за туризъм за 2018 г. Официалната церемония се състоя в зала „Концертна“ на Централния военен клуб. Домакинът  министър Николина Ангелкова  каза, че церемонията на Годишните награди на туризма показва високото качество на туристическия продукт на страната. „Тази церемония е символ на всеотдайната работа на всеки един от вас“, посочи Ангелкова. Тя благодари на премиера Бойко Борисов и на колегите си от кабинета за подкрепата, която оказват в ежедневната си работа, на Народното събрание, на местната власт и на представителите на бизнеса. Министър Ангелкова отчете, че за последните години има 31% ръст на международните туристи в страната. \r\nВъв видео обръщение  председателят и главен изпълнителен директор на Световния съвет за пътувания и туризъм (WTTC) Глория Гевара  заяви, че туризмът е ключов сектор за икономиката на България и е сред бързо развиващите се индустрии. „За изминалата година приносът на отрасъла към БВП на страната е седмият най-висок в Европейския съюз“, каза Гевара и поздрави България за постиженията й в сектор „Туризъм“.  \r\nНа събитието присъства и  председателят на парламента Цвета Караянчева , която заяви, че туризмът не трябва да бъде нещо допълнително, а гръбнакът на българската икономика. „Прекрасната природа, която притежаваме и националните културни богатства са най-големият ни капитал, защото туризмът е здраве, туризмът е памет, туризмът е дух. Поздравявам всички, които участваха, всички, които ще бъдат наградени. Пожелавам ви светли Коледни и Новогодишни празници“, каза Караянчева и връчи първа награда „Избор на българите“ за Белоградчишките скали. В категорията „Избор на българите“ на второ място бе отличена Панорама „Плевенска епопея“, а на трето храм „Свети великомъченик Георги“ – Каварна.  \r\nЗа Агенция „Фокус“  кметът на Община Каварна Нина Ставрева  коментира, че храм „Свети Великомъченик Георги“ има специално място в живота на Каварна и в сърцата на каварненци. „Убедена съм, че и всеки гост на Каварна е виждал храм „Свети Георги“. Камбанарията му, построена при възстановяването на опожарения по време на Каварненското въстание храм, се извисява и среща погледа на преминаващите хора през центъра на града“, каза Ставрева.  Община Банско  получи първо място на Годишните награди за туризъм 2018 г. в категорията „Община за Планински туризъм“. От Общината благодариха на хората, които са гласували и възприеха наградата като признание за работата на екипа на кмета Икономов като цяло.  Община Велинград  спечели първо място в категория „Община за балнео и спа туризъм“ на Годишните награди за туризъм 2018 г.  „Удоволствие за мен е да получа тази награда за втори път. Изминалата 2018 г. беше изключително успешна за туристическия бранш във Велинград. Получени са много награди, както на национално, така и на балканско ниво“, каза кметът на Велинград Иван Лебанов.  Предаването „Балкански туристически часовник“ на Радио „Фокус“  бе отличено на Годишните награди за туризъм 2018 г. на Министерство на туризма. Отличието бе прието от водещата на предаването Милослава Ангелова. Тя неуморно и с нестихващ ентусиазъм всяка сряда и всяка неделя  ви информира какво трябва да знаете и от какво да се пазите, ако сте избрали балканска туристическа дестинация, къде сме ние и къде са съседите ни в сферата на туризма, какво трябва вземем от тях и как да реализираме нашите предимства. Освен рубриката Милослава Ангелова води предаването „Всички в час“, което се излъчва всяка сряда на честотите на Радио „Фокус“. Тя е една от водещите на дневния блок „Добър ден“ и най-младият водещ, седнал на стола на седмичното обзорно публицистично предаване „Метроном“.  Водещата Милослава Ангелова  заяви, че „Балкански туристически часовник“ стои твърдо зад убеждението, че българският турист трябва да бъде винаги добре информиран за предизвикателствата по пътя към поредната дестинация на Балканите, защото трябва и защото го заслужава. „На фона на всичко, което се случва на Балканите, България остава като единствен оазис, незасегнат от стари и по-нови претенции – да го пазим. Ние ще продължим да работим. Не забравяйте, че Радио „Фокус“ винаги е на ваша страна“, обяви Милослава Ангелова.  \r\nНа събитието присъстваха още вицепремиерът Мариян Николова, министри от кабинета, народни представители, кметове на общини и медии.  \r\nДеница КИТАНОВА", "date": "2018.12.11", "title": "Министерството на туризма връчи Годишните награди в сектора за 2018 г. (ОБЗОР)"}
{"url": "http://www.focus-news.net/news/2018/12/11/2600759/stroiteli-organizirat-miren-protest-zaradi-atakite-sreshtu-tyah-obzor.html", "text": "Камарата на строителите в България (КСБ) организира мирна демонстрация със строителна техника в столицата на 12 декември. Очаква се около 1000 машини да бъдат разположени по протежението на бул. „Цариградско шосе“ от 07.00 часа до 12.00 часa. Ще бъде внесена и подписка в подкрепа на строителния бранш в Народното събрание, а писмо с исканията на строителите ще бъде представено на вниманието на президента и Министерския съвет. Това обяви председателят на Управителния съвет (УС) на Камарата на строителите в България инж. Илиян Терзиев по време на пресконференция в сградата на браншовата организация. Той уточни, че до момента са събрани около 53 хил. подписа. Инж. Терзиев разясни, че заплануваните действията от страна КСБ идват в отговор на неспиращите атаки срещу тях и натрапването в публичното пространство на невярна и подвеждаща информация, уронваща престижа на българските компании и достойнството на българските строители. Той припомни, че на 16 октомври Камарата излезе с декларация, която бе изпратена до президента, министър-председателя, председателя на НС и парламентарно представените партии. „В нея изразихме нашето безпокойство от атаките срещу бранша и обвиненията за високи цени, безобразно качество на изпълнението, корупционни практики и отклоняване на средства. Тези обвинения се отправят публично и от представители на политически сили, без да са подкрепени от никакви доказателства и се отразяват тежко на авторитета на бранша“, подчерта инж. Терзиев. По думите му ситуацията, в която строителният бранш е поставен, е безпрецедентна и им коста милиони. Според него е много вероятно целта на тези атаки да са дискредитиране или дори ликвидиране на българските компании преди предстоящия старт на големите проекти по европейските програми, като по този начин да бъде предоставен на чужди компании българският строителен сектор. Инж. Терзиев допълни, че Камарата е обезпокоена от безотговорното говорене, защото то може до доведе до спиране на еврофондовете за България, които осигуряват над 80% от заетостта в сектор „Строителство“. „Искаме подобряване на законодателството, касаещо бранша – Закона за устройство на територията и Закона за обществените поръчки, както и въвеждане на отговорност за всеки участник в строително-инвестиционния процес. Трябва да има и политика за подготовка и квалификация на кадрите“, каза председателят на УС на КСБ. Инж. Терзиев отбеляза още, че трябва да се въведе възможност за търсене на отговорност на субектите, които създават и разпространяват невярна информация.  \r\nПо-късно през деня говорителят на ПГ на БСП Елена Йончева, която бе сред вносителите на искането в Агенция „Пътна инфраструктура“ за независима проверка на магистралите в страната, обяви, че подкрепя българските строители. „Заедно със строителите настояваме за едно и също - да докажем, че пътищата в България отговарят на техническите изисквания и не застрашават ничий живот“, посочи Йончева. „Вярвам, че строителите подкрепят нашите искания за независима експертиза в европейска лаборатория на магистрални участъци, строени и ремонтирани през последните 5 години, какъвто е периодът на устойчивост. Това е начин да изчистим всяко съмнение в професионализма на българския строител. Те заслужават това!“, заявява Елена Йончева. Според нея независимата експертиза на качеството на българските магистрали помага на строителите, които са принудени да работят в обстановка, в която често се констатират редица нередности по цялата верига на инвестиционния процес. „Отговорност за тези нарушения носят не строителите, а мафиотският модел на управление в България“, допълни още Йончева.  „Фокус“ припомня, че: БСП внесе на два пъти искане в Агенция „Пътна инфраструктура“ за независима проверка на магистралите в страната. Второто искане дойде в отговор на Камарата на строителите, които настояха за оставките на четиримата депутати от левицата, внесли първото. В началото на ноември Елена Йончева, Христо Проданов, Крум Зарков и Георги Свиленски поискаха от АПИ независима европейска лаборатория да провери определени участъци от магистралите, които са строени през последните пет години. От Камарата на строителите реагираха като поискаха оставките на четиримата депутати в срок до 18 ноември и дори заплашиха, че ще блокират парламента, за да не ги допускат до работа. Седмица по-късно лично лидерът на БСП Корнелия Нинова внесе второ искане, подписано вече от всички 79 народни представители на левицата, с което je застанаха зад четиримата си колеги. Тогава Нинова коментира, че реакцията на Камарата на строителите е абсурдна за нормална, европейска, правова държава, а работата на бизнеса не е да ограничава конституционни права на народни представители. По-късно Агенция „Пътна инфраструктура“ предложи на БСП да определи пътни експерти, с които да се потърсят решения за експертиза на настилките, а председателят на БСП Корнелия Нинова отговори, че това е опит от страна на АПИ случаят да се „замете“.   \r\nВесела АЛЕКСАНДРОВА", "date": "2018.12.11", "title": "Строители организират мирен протест заради атаките срещу тях (ОБЗОР)"}
{"url": "http://www.focus-news.net/news/2018/12/11/2600783/afp-politsiyata-otkri-ogan-po-zapodozreniya-za-strelbata-v-strasburg.html", "text": "Френската полиция е стреляла по заподозрения за произшествието във вторник вечерта край коледен базар в Страсбург. Убити са двама души и 11 са ранени, както съобщава  AFP  по данни на полицията.  \r\nПо-рано заподозреният е бил ранен от войници край коледния базар, където се е случило произшествието, информират от полицията.  Ивелина Ватова", "date": "2018.12.11", "title": "AFP: Полицията откри огън по заподозрения за стрелбата в Страсбург"}
{"url": "http://www.focus-news.net/news/2018/12/11/2600784/france-bleu-po-nepotvardena-informatsiya-v-strasburg-otnovo-e-chuta-strelba.html", "text": "Радио  France Bleu  съобщава за нова стрелба в Страсбург, но към момента няма официално потвърждение на информацията. \r\nВластите съобщиха за две жертви и за 11 критично ранени при стрелбата, открита на традиционен коледен базар в града. Нападателят избяга от местопрестъплението, но полицията го идентифицира. Към момента издирването му продължава. Не се привеждат подробности за самоличността му. Тереза Герова", "date": "2018.12.11", "title": "France Bleu: По непотвърдена информация в Страсбург отново е чута стрелба"}
{"url": "http://www.focus-news.net/news/2018/12/11/2600782/liberation-frantsiya-smartonosna-ataka-na-koleden-bazar-v-strasburg.html", "text": "Неизвестен стрелец уби поне един и рани най-малко 10 души при атака в близост до Коледен пазар на площад \"Плас Клебер\"в центъра на града, пише електронното издание на вестник  \"Liberation\" . \r\nСпоред изданието в първите минути след нападението все още не може да се прецени дали става дума за терористично нападение.", "date": "2018.12.11", "title": "\"Liberation\" (Франция): Смъртоносна атака на коледен базар в Страсбург"}
