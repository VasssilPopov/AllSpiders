{"url": "http://www.focus-news.net/news/2017/08/06/2423243/izvestiyarusiya-rusiya-ne-dava-informatsiya-na-polskoto-mvnr-za-razbivaneto-na-samoleta-na-leh-kachinski.html", "text": "Полският външен министър Витолд Вашчински заяви, че Варшава няма възможност да си сътрудничи с руските институции по делото за разбиването на самолета на полския президент в Смоленск през 2010 г., предава руското издание „Известия“.\r\n„В продължение на години не можем да получим информация от Русия, не можем да получим документи, отломки от самолета. Нямаме възможност да си сътрудничим с руските правосъдни органи, за да получим информация относно това как се е случила катастрофата“, заяви полският външен министър.\r\nАгенция „Фокус“ припомня, че през 2010 г. самолетът на полския президент Лех Качински се разби на летище „Смоленск-Север“. Сред загиналите 96 души, бе и полският президент. Симеон Миланов", "date": "2017.08.06", "title": "„Известия“(Русия): Русия не дава информация на полското МВнР за разбиването на самолета на Лех Качински"}
{"url": "http://www.focus-news.net/news/2017/08/06/2423213/plovdiv-stotitsi-avtomobili-izchakvat-protestirashtite-v-asenovgrad.html", "text": "Стотици автомобили изчакват протестиращите в Асеновград, които са блокирали пътя за Асенова крепост и за някои асеновградски села, предаде репортер на Радио „Фокус“ Пловдив.  Водачите са изнервени, защото бързат да се приберат. Протестиращите се обръщат към тях с викове: „Елате при нас“. \r\nЦветана ТОНЧЕВА", "date": "2017.08.06", "title": "Пловдив: Стотици автомобили изчакват протестиращите в Асеновград"}
{"url": "http://www.focus-news.net/news/2017/08/06/2423214/dimitar-stoyanov-zaglavieto-boyko-koyto-vinagi-se-zavrashta-e-parafraza-na-ill-be-back-na-shvartseneger-ot-terminator.html", "text": "Заглавието „Бойко, който винаги се завръща“ е парафраза на „I’ll be back“ на Шварценегер от „Терминатор“. Това каза Димитър Стоянов, издател и адвокат, в разговор с Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“, съобщиха от екипа на предаването.\r\nДимитър Стоянов говори за кино-романа „Аз съм Левски“. „Действително това е второто издание на едно издателство, което направихме заедно с баща ми Кин Стоянов, автор на книгата е дядо ми Радой Ралин. Проектът го започнахме някъде преди около 1 година  с идеята, че в България в момента има формиран нещо като своеобразен издателски картел. На авторите се предлагат едни възнаграждения, които са фиксирани за всички издатели и едни и същи, няма никаква разлика. То е естествен картел, не че някой се е наговарял, но просто така се е получило и аз смятам, че тези възнаграждения по никакъв начин не допринасят за развитието на българската литература.“ – заяви Димитър Стоянов относно преиздаването на кино-романа на Радой Ралин „Аз съм Левски“. \r\nИздателят поясни, че за „картела“ при издателите е научил не при решението да преиздаде книгата „Аз съм Левски“, а при желанието за издаване на друга книга на Радой Ралин. Той заяви още, че догодина се навършват 50 години от отпечатването и изгарянето на книгата „Люти чушки“ и затова обмислят тя да бъде преиздадена също. „Издателството за нас с баща ми е страничен проект и ни е малко трудно, допълнително работим, но и се сблъскахме с някои и други трудности в производството, но до 1 -2 седмици книгата ще излезе и ще бъде на пазара, като идеята ни е с това да подпомогнем дейността на цялото издателство.“- добави още Стоянов. \r\nОтносно разпространението на книгата „Аз съм Левски“ той заяви, че то ще бъде „по обичайния начин, с обичайните разпространители и основно в големите книжарници ще бъде налична“.  „Това е един уникален разказ. Целият разказ е през очите на Левски. Книгата започва със залавянето на Левски в Къкринското ханче и продължава през неговото откарване във Велико Търново, където е разпитван и след това към София. През цялото време, през което той пътува към Търново, после към София, той си спомня цялата история на живота си от ранна детска възраст.“- допълни още той. \r\n„Подготвяме едно по- специално издание и едно по-обикновено издание, като по-специалното е предназначено за благодетели, които искат да подкрепят каузата. Вече имаме няколко такива. Бих искал да го спомена- д-р Андрей Ковачев, ЕНП-ГЕРБ, адвокат Иглика Логофетова и Васил Велев, председател на АИКБ и доколкото разбрах Камарата на ЧСИ ще ни подкрепи. Чакам официално потвърждение.“- заяви Стоянов относно бъдещото разпространение на „Аз съм Левски“. Той изрази и своето мнение като адвокат относно частното изпълнение: „Ако сте кредитор ще искате да имате частно изпълнение, ако някой на Вас Ви дължи пари ще искате да има частно изпълнение. Друг е въпросът, че контролът е труден“.\r\nДимитър Стоянов заяви, че според него познаването на историята е много важно за възпитанието на децата и затова неговата 5-годишна дъщеря вече знае кой е Ботев и предстои да научи и за Левски: „Относно своя прадядо Радой Ралин, ние живеем близо до мястото, където сложиха паметника и кръстиха площада „Радой Ралин“ , и сме я водили“.\r\nДимитър Стоянов коментира и книгата „Бойко, който винаги се завръща“: „Да, чух за тази книга. Аз малко съм се изолирал от политиката напоследък. Сложил съм я във фризера за момента, но чух за тази книга. Аз уважавам в западните медии това, което има, когато една медия каже, че поддържа една партия- първо го заявява открито и второ си я поддържа последователно. Не знам дали „24 часа“ са завили такава подкрепа, но е доста явна тяхната подкрепа за ГЕРБ. Нищо лошо няма, не разбирам подигравките, които се изсипаха срещу Кристина. Медията, в която работи Кристина и статиите й са в тази посока, тя поддържа открито управлението. Всеки има право на мнение, което да изразява и отстоява.“-  заяви Димитър Стоянов относно книгата на Кристина Кръстева, която предстои да излезе на пазара- „Бойко, който винаги се завръща“.\r\nБеновска припомни своето предложение за промени в избирателния кодекс по времето на БСП, когато Мая Манолова  е водила тази комисия за промените и е направила среща с ръководителите на медии. „Медиите да декларираме политическите си симпатии и антипатии и второто- да декларираме източниците на финансиране.“- допълни водещата. Димитър Стоянов заяви, че специално за финансирането има правила, но доколко се спазват е друг въпрос. „Според мен е въпрос на морал. Всичко е въпрос на морал, а с писани правила по-трудно се постига. Ако имаш очакване от една медия да има определена позиция.  Тя ясно да я заяви, открито да заявки какво подкрепя и ако една медия не го прави, а подмолно защитава една позиция трябва да спреш да потребяваш тази медия.“- допълни Стоянов.\r\nБеновска подари на Димитър Стоянов книгата с интервю на Ахмед Доган от 1992г., както и една здрава българска ябълка. От своя страна той донесе на предаването „Беновска пита“ документалната книга за Иван Асен Георгиев с предложение за съвместна инициатива. „Тъй като този човек Иван Асен Георгиев според нас е бил набеден за шпионин и е бил екзекутиран, но не е бил реабилитиран досега, това което искам да предложа е да направим една инициатива или да бъде отменена смъртната му присъда, която е била само на една инстанция и изпълнена два дни след осъждането, или евентуално да бъде помилван. Това зависи от главния прокурор и от президента.“- предложи Стоянов.  \r\n„Ако трябва да се изведе заглавие за книга за дядо ми, тя трябва да се казва „Човекът, който винаги ще е сред нас“.- сподели Стоянов. \r\nБеновска приключи разговора с Димитър Стоянов, издател и адвокат, и му благодари за участието в „Беновска пита” по „Канал 3” и „Радио К2” на 6.08.2017г.", "date": "2017.08.06", "title": "Димитър Стоянов: Заглавието „Бойко, който винаги се завръща“ е парафраза на „I’ll be back“ на Шварценегер от „Терминатор“"}
{"url": "http://www.focus-news.net/news/2017/08/06/2423215/predstoyashti-mezhdunarodni-sabitiya-za-7-avgust-agentsiya-fokus.html", "text": "Продължава срещата на държавите членки от АСЕАН (Асоциацията на страните от Югоизточна Азия)\r\n***  Сирийските правителствени сили напредват срещу терористичната групировка „Ислямска държава“ в северната и централната част на страната. \r\n***  Израел ще затвори местния офис на катарския телевизионен канал „Ал Джазира“.\r\n***  Кралят на Йордания Абдула II ще се срещна с палестинския президент Хахмуд Абас. \r\n***  Следене на ситуацията във Венецуела, след като група мъже в униформи обвиха започването на въстание срещу президента на страната.", "date": "2017.08.06", "title": "Предстоящи международни събития за 7  август /Агенция „Фокус“/:"}
{"url": "http://www.focus-news.net/news/2017/08/06/2423216/plovdiv-protestirashtite-v-asenovgrad-osvobodiha-dvizhenieto-po-patya-za-smolyan-i-asenova-krepost.html", "text": "Протестиращите в Асеновград освободиха движението по пътя за Смолян и Асенова крепост, предаде репортер на Радио „Фокус“ Пловдив. Протестиращите блокираха пътя за около 20 минути, като по този начин затрудниха трафика по и без това натоварения път. Гражданите вървят към площада, където е крайната точка на протестното шествие. \r\nЦветана ТОНЧЕВА", "date": "2017.08.06", "title": "Пловдив: Протестиращите в Асеновград освободиха движението по пътя за Смолян и Асенова крепост"}
{"url": "http://www.focus-news.net/news/2017/08/06/2423217/petima-dushi-postradaha-sled-kato-avtomobilat-im-propadna-v-stramno-dere-kray-hizha-zagaza-v-pirin-planina-obzor.html", "text": "Петима души пострадаха след като автомобилът им пропадна в стръмно дере край хижа „Загаза“ в Пирин планина. Пътният инцидент е станал на 5 август, малко след 22.30 часа. В особено трудни условия е предприета продължителна спасителна акция с участието на полицейски и спасителни екипи, както и местни хора. Ранените са на възраст между 25 и 30 години. Четирима от тях са настанени в Многопрофилна болница за активно лечение – Благоевград, като трима са с опасност за живота, а един е с по-леки наранявания. Те са с най-различни травми – фрактури в областта на главата, счупени ребра, пробит бял дроб, фрактура на черепа, фрактура на крак и откъснато ухо. Най-тежко пострадалият от петимата младежи е настанен в УМБАЛСМ „Н. И. Пирогов“. Говорителят на лечебното заведение Мария Пойразова поясни, че пациентът е докаран в болницата и изследван, след което е настанен в Неврохирургичната реанимация с тежка черепно-мозъчна травма и контузии по различни части на тялото. По думите ѝ в момента състоянието му е сериозно и за него се полагат реанимационни грижи. Продължава работата за изясняване на обстоятелствата около тежкия инцидент.", "date": "2017.08.06", "title": "Петима души пострадаха след като автомобилът им пропадна в стръмно дере край хижа „Загаза“ в Пирин планина (ОБЗОР)"}
{"url": "http://www.focus-news.net/news/2017/08/06/2423218/afp-edin-zaginal-pri-napadenieto-sreshtu-voenna-baza-vav-venetsuela.html", "text": "Един човек загина, а друг е тежко ранен при нападението срещу военна база във Венецуела, предава AFP.\r\nТази информация бе обявена от венецуелския генерал Хесус Суарез Чурио.\r\n„Това, което се случи днес, е терористична, паравоенна, наемническа атака, платена от десницата и колаборационисттие, платени от Северноамериканската империя. Елиминирахме един от тях, а друг ранихме“, обяви генералът по държавната телевизия. Симеон Миланов", "date": "2017.08.06", "title": "AFP: Един загинал при нападението срещу военна база във Венецуела"}
{"url": "http://www.focus-news.net/news/2017/08/06/2423219/pazardzhik-balgarski-cheshki-i-angliyski-ekipi-sa-rabotili-pri-prouchvaniyata-na-emporion-pistiros.html", "text": "При проучванията на емпорион Пистирос през това лято работихме в международно сътрудничество. Това каза за Радио „Фокус“ – Пазарджик  ръководителят на разкопките Гаврил Лазов от Националния исторически музей.  Той обясни, че проучванията са взели участие археолози от Карловия университет от Прага и от университета в Ливърпул, Англия. „Същевременно с фондация „Балканско наследство“ провеждаме лицензиране археологическа практика на студенти, които идват от много страни – Австралия, Нова Зеландия, Канада, САЩ. Идват и хора, които имат интерес към археологията и те заплащат за участието си. Практиката, която се провежда при нас се зачита от американските университети. През тази година Американското археологическо дружество специално направи реклама на обекта“, обясни Лазов. Той допълни,че  на Пистирос се провеждат освен практически занятия, а също се правят и реставрация и консервация на керамични съдове.\r\nВаня НИКОЛОВА", "date": "2017.08.06", "title": "Пазарджик: Български, чешки и английски екипи са работили при проучванията на емпорион Пистирос"}
{"url": "http://www.focus-news.net/news/2017/08/06/2423220/zam-ministar-velik-zanchev-ot-septemvri-shte-startira-protsedura-za-podemen-remont-na-10-lokomotiva-ot-40-a-seriya.html", "text": "От септември ще стартира процедура за подемен ремонт на 10 локомотива от 40-а серия. Това каза Велик Занчев, председател на Съвета на директорите на „Холдинг БДЖ” ЕАД и  заместник-министър на транспорта, информационните технологии и съобщенията с ресори железопътен, воден и въздушен транспорт, в интервю за Агенция „Фокус“ по повод професионалния празник на железничаря, който отбелязваме на 6 август.  Той поясни, че се подготвя поръчка за капитални ремонти на серия 46-200 и още една за други 30 локомотива от 40-а серия, с което ще се обезпечи графика за движение на влаковете докато бъде доставен новият подвижен състав. Според него не трябва да се забравя, че дружеството за пътнически превози е лицето на „Холдинг БДЖ” ЕАД. „Надявам се в края на мандата новите влакове вече да се движат по модернизираната национална жп мрежа и по този начин да изпълним ангажимента си към нашите клиенти“, каза Велик Занчев. Той допълни, че в момента тече процедура за ремонт и поддръжка на сименсовите мотриси.  По думите му до края на годината този ремонт ще започне, ако няма обжалване.\r\nДеница КИТАНОВА", "date": "2017.08.06", "title": "Зам.-министър Велик Занчев: От септември ще стартира процедура за подемен ремонт на 10 локомотива от 40-а серия"}
{"url": "http://www.focus-news.net/news/2017/08/06/2423221/anadolu-agency-dvustrannata-targoviya-mezhdu-turtsiya-i-stranite-ot-asean-shte-se-uvelichi-smyata-mevlyut-chavushoglu.html", "text": "Турция стана секторен партньор за диалог на АСЕАН, заяви турският външен министър, цитиран от Anadolu Agency .\r\n„Турция официално стана секторният партньор за диалог на АСЕАН“, каза Чавушоглу от Манила, където участва в срещата на страните от Югоизточна Азия.\r\nМевлют Чавушолгу каза, че Турция е кандидатствала през 2015-та година и е работила интензивно оттогава досега.\r\n„Това, разбира се, е инициатива, която пасва на многостранната, проактивна външна политика на Турция“, каза той.\r\nМевлют Чавушоглу добави, че Турция и страните от АСЕАН ще развият още по-голяма двустранна търговия.\r\n„В предстоящия период, обемът на двустранната търговия със страните от АСЕАН ще нарасне, и турските бизнесмени ще имат много ключови възможности в бъдеще“, каза Чавушоглу. Симеон Миланов", "date": "2017.08.06", "title": "Anadolu Agency: Двустранната търговия между Турция и страните от АСЕАН ще се увеличи, смята Мевлют Чавушоглу"}
{"url": "http://www.focus-news.net/news/2017/08/06/2423222/adelina-stefanova-hram-vavedenie-bogorodichno-ako-chovek-si-pozhelae-neshto-na-preobrazhenie-i-se-moli-iskreno-bog-shte-go-chue.html", "text": "Според народните поверия, ако човек си пожелае нещо на Преображение Господне  и се моли искрено, Бог ще чуе молитвата му. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград. Тя посочи, че традициите на днешния празник са прекрасни. „До днешния ден грозде не се къса и не се яде, защото все още не е покръстено, както казват старите баби. Виното, според евангелската притча, е символ на Христовата кръв и лозарите на този ден стават рано и отиват на лозето, за да покръстят първия гроздак“, каза още Стефанова. По думите й след това се отива в църквата, където след празничната литургия свещеникът или митрополитът освещава гроздето и благославя за богата реколта. „Освен обреден хляб, вино и грозде, в църквата се носи за освещаване и всякакъв плод от градината – ябълки, круши и други. В църквите и манастирите с името „Преображение Господне“ се организира обща празнична трапеза“, допълни Стефанова. Пчеларите пък прекадяват кошерите с надежда за повече и по-сладък мед.\r\nЛивия НИНОВА", "date": "2017.08.06", "title": "Аделина Стефанова, храм „Въведение Богородично“: Ако човек си пожелае нещо на Преображение и се моли искрено, Бог ще го чуе"}
{"url": "http://www.focus-news.net/news/2017/08/06/2423223/300-dekara-iglolistna-gora-goryaha-kray-burgaskite-sela-izvorishte-mirolyubovo-i-banovo-obzor.html", "text": "Частично бедствено положение обяви кметът на Община Бургас Димитър Николов, заради разразил се пожар между селата Миролюбово, Банево и Изворище, който обхвана около 300 дка иглолистна гора. В гасенето му се включиха пожарникари, горски служители, военни и доброволци. Огънят е овладян, но дежурен екип на пожарната остава на място, за да следи обстановката. Димитър Николов увери, че няма риск за жителите на трите населени места, а от Областна управа-Бургас уточниха, че е била изпратена мобилна лаборатория, която да провери състоянието на въздуха. По официални данни замърсяване няма. Няма опасност и за увреждане на имущество и постройки. Свободен за движение на автомобили е пътят между Изворище и Миролюбово, който вчера беше затворен заради гъст дим.Агенция „Фокус“ припомня, че пожар избухна на територията на иглолистна гора между бургаските села Изворище, Миролюбово и Баново в събота малко след 12.30 часа. На място бе изпратен целият личен състав на бургаската пожарна и техниката на Югоизточното държавно предприятие, както и служители на местното горско стопанство. Действията на пожарникарите бяха затруднени заради силно пресечната местност и силния вятър. В късния следобед правителствената информационна служа съобщи, че министър-председателят Бойко Борисов е разпоредил военен вертолет да се включи в гасенето на пожара. Екипаж от състава на Военновъздушните сили излетя от авиобаза Крумово около 17.30 часа с вертолет Ми-17, за да окаже помощ на екипите на ГД „Пожарна безопасност и защита на населението“ в усилията за овладяване на огъня. Заради гъстия дим от пламъците бе ограничено движението по път III-6009 Миролюбово – Изворище, като шофьорите се движиха по обходен маршрут. На мястото на пожара от РИОСВ-Бургас бе изпратена мобилна лаборатория за изследване на въздуха, която увери, че той не е замърсен и няма опасност за здравословното състояние на хората в района. Въпреки това късно вечерта кметът на община Бургас Димитър Николов обяви частично бедствено положение. Малко по-късно той съобщи за Агенция „Фокус“, че пожарът е локализиран, но екипи на пожарната ще останат на място през цялата нощ. Димитър Николов увери, че няма риск за жителите на трите села. \r\nЦветилена СИМЕОНОВА", "date": "2017.08.06", "title": "300 декара иглолистна гора горяха край бургаските села Изворище, Миролюбово и Баново (ОБЗОР)"}
{"url": "http://www.focus-news.net/news/2017/08/06/2423224/tass-egipet-i-rusiya-sa-zavarshili-pregovorite-za-atomnata-elektrotsentrala-v-dabaa.html", "text": "Египет и Русия са завършили преговорите за атомната електроцентрала в Дабаа, предава ТАСС.\r\nЧетирите основни договора между страните ще бъдат готови за изпълнение след окончателна проверка от Държавния съвет (административния съд) на Египет. Египетският министър на електроенергията и възобновяемите ресурси Мохамед Шакер потвърди това.\r\nПо негови думи, юридическата проверка на два от четирите договора, е „напълно завършена“, а още два „се намират в стадии на проверяване“.\r\nТой добави, че са привлечени международни консултанти за разучаване на техническите и юридически страни на договореностите.\r\nМохамед Шакер изрази надежда, че египетските инженерни войски ще се справят със задачата да очистят от мини, територията предназначена за строежа на АЕЦ Дабаа.  Симеон Миланов", "date": "2017.08.06", "title": "ТАСС: Египет и Русия са завършили преговорите за атомната електроцентрала в Дабаа"}
{"url": "http://www.focus-news.net/news/2017/08/06/2423225/plovdiv-obyavenite-svobodni-rabotni-mesta-za-visshisti-v-asenovgrad-v-nachaloto-na-avgust-sa-za-uchiteli-i-lekari.html", "text": "За учител по БЕЛ и английски език, учител и директор в детска градина, лекар, логопед и психолог, са обявените свободни работни места за висшисти в Асеновград в началото на месец август. Това съобщиха за Радио „Фокус“ – Пловдив от ръководството на Дирекция „Бюро по труда“ – Асеновград.  През последната седмица са обявени и над 100 свободни работни места за хора с основно и средно образование – монтажници, машинни оператори, готвачи, сервитьори и шивачи. Сред търсените работници в Асеновград са също настройчици, кредитни консултанти, продавач-консултанти, фризьори, механици, камериери и обслужващи работници. Свободни работни места са обявени също за шофьори и кроячи. От Дирекция „Бюро по труда“ в Асеновград информираха, че работните места по схема „Обучения и заетост на младите хора” са общо 48 – по 9 за фризьори и сервитьори, по 5 за бармани, майстор-готвачи и търговски и рекламни експерти, по 3 за помощник-готвачи, автомонтьори, по две за продавач-консултанти, готвачи и офис-асистенти. По едно работно място има за рецепционист в хотел и младши счетоводител.\r\nСтойностите на безработица в Асеновград се запазват ниски и почти константи. Според последните данни, равнището на безработица на територията на община Асеновград е 6,41 %.\r\nТони МИХАЙЛОВ", "date": "2017.08.06", "title": "Пловдив: Обявените свободни работни места за висшисти в Асеновград в началото на август са за учители и лекари"}
{"url": "http://www.focus-news.net/news/2017/08/06/2423226/kanal-5makedoniya-v-makedoniya-vse-oshte-ima-nyakolko-aktivni-pozhara.html", "text": "Все още има няколко пожара в община Македонски брод, предава македонският \"Канал 5\" .\r\nЦентърът за управление на кризите съобщи, че около село Брест гори суха трева, дъбова шума и друга растителност. Въпреки това, пожарът е под контрол.\r\nПод контрол, е и пожарът в село Могилец. Оттам той се разпространява към землището на село Модрище, където гори суха трева и ниско стеблена шума. Властите заявиха, че няма опасност пожарът да се разпространи към населеното място, тъй като река Треска, е природно препятствие за пожара. Все още активни са пожарите в Дреново, Горна Якупица, Горно Яболчище и други селски землища.\r\nВластите твърдят, че пожарите са под контрол, но поради високите температури, не изключват възможността от нови огнени стихии. Симеон Миланов", "date": "2017.08.06", "title": "„Канал 5“(Македония): В Македония все още има няколко активни пожара"}
{"url": "http://www.focus-news.net/news/2017/08/06/2423227/d-r-milen-hristov-homeopatichnite-preparati-mogat-da-ni-badat-polezni-prez-tsyalata-godina.html", "text": "Хомеопатичните препарати могат да ни бъдат полезни при различни заболявания не само през лятото, но и през цялата година. Това каза за Радио „Фокус“ – Пазарджик д-р Милен Христов, лекар хомеопат. Той обясни, че хомеопатичните препарати много често се използват за профилактика на определени заболявания. „Най-различни са оплакванията и диагнозите, за които може да се предписват. Например най-често за ПМС, за който има хормонални хомеопатични препарати, които облекчават подуването, тревожността, болките в гърдите. Може да се използват и при дисменорея, при мигрени също може да се профилактира кризата.  Топлите вълни през менопаузата също могат да се профилактират. При малките деца може да се облекчи пробиването на млечните зъби, може да се увеличи количеството на кърмата при родилки. При често боледуващи деца може да се направят индивидуални схеми за имунната система, за да се избегнат вирусните заболявания или по-често боледуване. При чернодробни и бъбречни проблеми има хомеопатични лекарства, които се казват дренатори, те профилактират кризата“, обясни д-р Христов. Той уточни, че за почти всички състояния може да се използват, а  посочените са само примери, но хората трябва да се обърнат към специалист, който притежава необходимите познания и може да определи най-точните, които ще имат желания ефект.\r\nВаня НИКОЛОВА", "date": "2017.08.06", "title": "Д-р Милен Христов: Хомеопатичните препарати могат да ни бъдат полезни през цялата година"}
{"url": "http://www.focus-news.net/news/2017/08/06/2422988/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Двама членове на Кюрдската работническа партия (ПКК) са били ликвидирани по време на операция на турските сили за сигурност в югоизточната провинция Шърнак, пише вестник Hurriyet. \r\nВластите уточниха, че членовете на ПКК са планирали нападение срещу база, разположена в региона край границата. \r\nОсвен това са били проведени операции в югоизточната провинция Хаккяри и в източните провинции Ван и Агръ. Самоделно взривно устройство е било намерено в провинция Ван, а около 42 кг експлозиви и запалими материали са били конфискувани в провинция Агръ.\r\n*** Министрите на външните работи на Асоциацията на държавите от Югоизточна Азия (АСЕАН) призоваха Северна Корея незабавно да изпълни своите задължения според резолюциите на Съвета за сигурност на ООН, пише вестник The Manila Times. \r\nВ събота, няколко часа след официалното откриване на 50-та  министерска среща на АСЕАН външните министри изразиха своето голямо притеснение от ескалирането на напрежението на Корейския полуостров, отчасти заради скорошните ракетни изпитания на Пхенян. \r\nМинистрите на 10-те държави членки споменаха по-конкретно последните изпитания на междуконтинентални балистични ракети, проведени през юли, и двете ядрени изпитания, извършени през 2016 г. \r\n„Тази ситуация сериозно застрашава мира, сигурността и стабилността в региона и света. В тази връзка, ние настоятелно призоваваме Северна Корея незабавно и изцяло да изпълни своите задължения според резолюциите на Съвета за сигурност на ООН“, се отбелязва в изявлението, направено преди пристигането на външния министър на Северна Корея.\r\n*** Върховният представител на ЕС по въпросите на външните работи и политиката на сигурност Федерика Могерини  пристигна в Техеран, за да присъства в стъпването на длъжност на президента на Иран Хасан Роухани, пише  Tehran Times.\r\nПрисъствието на Могерини на церемонията има голямо значение, след като президентът на САЩ Доналд Тръмп изостри риториката си срещу Иранското ядрено споразумение от 2015 г. Като първи дипломат на ЕС Могерини изигра ключова роля при изработването на споразумението, в което участват Германия, Франция, Великобритания, САЩ, Китай и Русия. \r\nЦеремонията по заклеването се извършва два дни след като върховния лидер на Иран Али Хаменей подкрепи президентството на Роухани за втори четиригодишен мандат.\r\n*** Американски военен хеликоптер МВ-22 „Оспри“ се е разбил на бреговете на австралийската провинция Куинсланд. Смята се, че тримата морски пехотинци, които са били на борда на летателния апарат, са загинали, пише   The West Australian.\r\nХеликоптерът е бил в Австралия, за да участва на мащабните австралийско-американски учения „Сабя-Талисман“.  23 от 26-те морски пехотинци на борда на хеликоптера са били спасени\r\nКорпусът на морската пехота на САЩ съобщава, че в момента се провежда „активно издирване и операция по спасяване“ на морските пехотинци, катастрофирали в Източна Австралия.\r\n***  Полицията разследва взрив, случил се рано сутрин в ислямския център „Дар ал Фарук“ в град Блумингтън в американския северен щат Минесота, пише местният вестник   Minneapolis Star Tribune.\r\nВзривът се е случил в 5 часа местно време. Няма пострадали. Жителите на улицата съобщават, че са се събудили от силен пукот и от звънтеж на прозорци. Към разследването на местната полиция се е присъединило и ФБР. \r\nМохамед Омар, изпълнителен директор на центъра, заяви, че взривът се е случил в кабинета на имама, по време на първата за деня молитва. Посетител на центъра съобщава как след взрива от място потегля камионетка.  Омар заяви, че центърът често е бил обект на заплахи.  \r\n***  Съветникът по национална сигурност на Белия дом генерал-лейтенант Х.Р. МакМастър заяви, че лидерът на Северна Корея Ким Чен-ун не трябва да спи спокойно през нощта след поредната си провокация, пише южнокорейският  “Чосон Илбо“.\r\n„Не смятам, че той спи спокойно през нощта, защото целият свят е срещу него. Той се изолира“, заяви генерал-лейтенант МакМастър. Той описа севернокорейските ракети като „смъртна заплаха“, но отказа да потвърди дали междуконтиненталната балистична ракета моден „Хвасон-14“ може да достигне до Ню Йорк.  „Няма да потвърдя това. Докъдето и да стигне – Сан Франциско, Питсбърг или Вашингтон – това има ли значение? Това е смъртна опасност“, посочи той. \r\nГенералът добави, че е нетърпимо Северна Корея да има ядрено оръжие, което да е заплаха за САЩ и всички възможности, включително и военната трябва да се вземат предвид.", "date": "2017.08.06", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/08/06/2422989/predstoyashti-sabitiya-v-stranata-za-6-avgust-agentsiya-fokus.html", "text": "***\r\nОт 10.00 часа в сградата на община Варна, министърът на околната среда и водите Нено Димов ще се срещне с кметовете на Каварна, Балчик и Шабла, с представители на инициативния комитет „Да спасим Добруджа“ и със засегнатите браншови организации по повод възникналото напрежение за защитена зона „Комплекс Калиакра“.\r\n***\r\nОт 09.30 часа в храм „Преображение Господне“, кв. „Лозенец\", Негово светейшество Българският патриарх и Софийски митрополит Неофит ще оглави празничната света Литургия за Преображение Господне.\r\n***\r\nОт 18.30 до 19.30 часа в кв. „Княжево“ на Александровски мост ще се протест на жители от кв. „Княжево“ и с. Владя. \r\n***\r\nОт 19.00 часа в Южен парк – 3-та част, вход от ул. „Нишава“, ще се състои концерт на оркестър „Прима виста“. \r\n***                                     \r\nОт 19.00 часа от паметника на Цар Иван Асен II ще потегли протестно шествие на жителите на Асеновград. Те ще изразят недоволството си от мерките, предприети срещу незаконно пребиваващите в града цигани. \r\n***\r\nОт 20.30 часа в експо център „Флора“ в Морската градина ще се състои концерт - спектакъл по музика на Астор Пиацола.\r\n***\r\nОт 10.00 часа на нос Галата ще бъде даден стартът на маратона „Галата - Варна”.\r\n***\r\nОт 10.00 часа на сцената в крепостта „Баба Вида“ ще бъде представен спектакълът „Шегобишко в острова на чудесата“ \r\nОт 21.00 часа на сцената на шлепа – река Дунав ще бъде представен спектакълът „Мантията“. \r\n***\r\nОт 20.00 часа на скейтпарк-сцена в Градски парк „Св. Георги“ продължава поредицата „Добрич Джази“. \r\n***\r\nОт 09.00 часа в храм „Св. Вмчк Георги\" Негово преосвещенство Константийският епископ Яков ще оглави архиерейска света Литургия на Преображение Господне.\r\n*** \r\nОт 09.00 часа в храм „Св. Преображение Господне” в кв. „Тракия“ Негово високопреосвещенство Пловдивския митрополит Николай ще възглави  Архиерейска света Литургия по повод празника Преображение Господне.\r\n***\r\nВ 11.00 часа в местността „Хайдушки поляни“ пред паметника на преображенци и пред гробовете на Пейо и Кольо Шишманови ще бъдат поднесени венци и цветя, по повод 114 години от Илинденско-Преображенското въстание.\r\n*** \r\nОт 10.00 часа в с. Ягодина ще бъде даден финалният старт  на състезанието по ориентиране – средна дистанция по ориентиране за купа „Родопея“. От 13.00 часа ще се състои церемония по награждаването на победителите.\r\n***\r\nОт 20.00 часа в парк „Пети октомври“ ще се състои музикално-театралният фестивал „Под звездите“.", "date": "2017.08.06", "title": "Предстоящи събития в страната за 6 август (Агенция „Фокус”)"}
{"url": "http://www.focus-news.net/news/2017/08/06/2422990/the-guardian-romano-prodi-predupredi-che-velikobritaniya-shte-izvarshi-samoubiystvo-ako-ne-uspee-da-postigne-kompromis-na-pregovorite-za-brekzit.html", "text": "Великобритания ще извърши „икономическо самоубийство“, ако не е готов на компромисно споразумение за Брекзит, заяви бившият италиански премиер Романо Проди, цитиран от The Guardian .\r\nБившият италиански премиер каза, че преговорите за Брекзит имат малък напредък, и призова двете страни да направят отстъпки за търговията и имиграцията, за да може да се сключи споразумение.\r\nПред медиите той каза, че според много хора, може да има нужда от втори референдум за членството на страната в ЕС. Според него, в крайна сметка ще бъде достигнат „исторически компромис“, защото последствията от неуспех биха били сериозни.\r\n„Може да съм предубеден, защото съм икономист, но може би все още не се осъзнават ясно истинските икономически последствия от Брекзит. Ето защо, аз смятам, че трябва да бъде постигнат голям компромис“, заяви Романо Проди. Симеон Миланов", "date": "2017.08.06", "title": "The Guardian: Романо Проди предупреди, че Великобритания ще извърши „самоубийство“, ако не успее да постигне компромис на преговорите за Брекзит"}
{"url": "http://www.focus-news.net/news/2017/08/06/2422991/tass-do-kraya-na-godinata-moldavskiyat-prezident-shte-otide-na-rabotna-vizita-v-bryuksel.html", "text": "Президентът на Молдова Игор Додон ще отиде на работна визита в Брюксел до края на годината, предава ТАСС. Той потвърди това по време на среща с върховния представител на ЕС по външните работи и сигурността Федерика Могерини. Срещата се състоя в Техеран, където и двамата присъстваха за церемонията по встъпване в длъжност на иранския президент Хасан Роухани. \r\n„В хода на състоялия се диалог, обменихме мнения по въпроса за външната и вътрешна политика на Молдова. Планирам до края на годината да осъществя работна визита в Брюксел“, написа Додон във „Фейсбук“. Симеон Миланов", "date": "2017.08.06", "title": "ТАСС: До края на годината молдавският президент ще отиде на работна визита в Брюксел"}
{"url": "http://www.focus-news.net/news/2017/08/06/2422992/reuters-mirotvorcheskata-misiya-na-oon-otkri-masovi-grobove-v-mali.html", "text": "Миротворческата мисия на ООН откри масови гробове в регион, намиращ се в северните части на Мали, предава Reuters.\r\nМисията на ООН наречена „MINUSMA“ разследва доклади за нарушения на човешките прав, включително в село Анефис, което се намира на 100 километра от град Кидал.\r\n„Що се отнася до Анефис, екипите огледаха на място съществуващите индивидуални и масови гробове, но не могат да установят все още точния брой на хората, които са погребани, както и обстоятелствата около смъртта им“, се казва в изявление на мисията.\r\nВ региона са потвърдени 34 случая на нарушаване на човешките права, включително „насилствени изчезвания“ на деца. Някои от тях може дори да са набирани, за да участват в сраженията.\r\nАгенция „Фокус“ припомня, че този район стана свидетел на сражения между туарегски групировки в последните седмици. Симеон Миланов", "date": "2017.08.06", "title": "Reuters: Миротворческата мисия на ООН откри масови гробове в Мали"}
{"url": "http://www.focus-news.net/news/2017/08/06/2422993/the-sunday-telegraph-velikobritaniya-e-gotova-da-plati-do-36-miliarda-evro-na-es-ako-bryuksel-se-saglasi-na-pregovori-za-targoviyata.html", "text": "Британия е готова да плати до 36 милиарда евро на ЕС, за да разреши т.нар. „бракоразводна сметка“ по Брекзит, предава The Sunday Telegraph.\r\nВисокопоставени британски представители са стигнали до извода, че такова предложение, е единственият начин да се направи пробив в преговорите.\r\nОбединеното кралство ще се съгласи да плати пари на ЕС само, ако в Брюксел се съгласят да преговарят за бъдещо търговско споразумение. Симеон Миланов", "date": "2017.08.06", "title": "The Sunday Telegraph: Великобритания е готова да плати до 36 милиарда евро на ЕС, ако Брюксел се съгласи на преговори за търговията"}
{"url": "http://www.focus-news.net/news/2017/08/06/2422994/the-peninsula-katarski-i-turski-firmi-podpisaha-sporazumeniya-za-savmestni-proekti.html", "text": "Катарската палата обяви, че са подписани две споразумения между катарски и турски компании за съвместни проекти, предава катарското издание The Peninsula.\r\nСпоразуменията са постигнати по време на визитата на катарска делегация  в Измир.\r\n„Дискусиите проведени от катарската делегация, участваща в срещи в Турция през последните два дена, донесоха позитивен резултат, тъй като важни споразумения и партньорства бяха сключени между бизнесмени от двете страни“, заяви членът на Борда на директорите на Катарската палата Мохамед Ал Ахбаби. Симеон Миланов", "date": "2017.08.06", "title": "The Peninsula: Катарски и турски фирми подписаха споразумения за съвместни проекти"}
{"url": "http://www.focus-news.net/news/2017/08/06/2422995/cbs-news-nyama-da-se-nalozhi-benyamin-netanyahu-da-podava-ostavka-kato-izraelski-premier-ako-bade-osaden.html", "text": "Израелският правосъден министър заяви, че ако Бенямин Нетаняху бъде осъден по обвинения в корупция, няма да бъде принуден да подаде оставка, предава CBC News .\r\nАйелет Шакед заяви, че министрите трябва да подават оставка, ако бъдат осъдени, но това не важи за министър-председателите. Тя добави, че коалиционните партньори ще трябва да обсъдят етическите измерения на такова развитие. Според нея, все още е рано за такива неща.\r\nБившият началник щаб на Нетаняху, се съгласи да свидетелства срещу своя политически ментор на дело за корупция, подкупи и измама. Това повдигна спекулации, че Нетаняху може да бъде осъден скоро. Симеон Миланов", "date": "2017.08.06", "title": "CBS News: Няма да се наложи Бенямин Нетаняху да подава оставка като израелски премиер, ако бъде осъден"}
{"url": "http://www.focus-news.net/news/2017/08/06/2422996/gulf-times-vanshniyat-ministar-na-katar-provede-sreshta-sas-savetnik-na-yaponskiya-premier-na-koyato-obsadiha-krizata-v-persiyskiya-zaliv.html", "text": "Министърът на външните работи на Катар шейх Мохамед бин Абдулрахман ал Тани се срещна със специалния съветник на японския премиер, Кентаро Сонура, предава Gulf Times.\r\nДвамата обсъдиха двустранните отношения между Япония и Катар, особено в областта на икономиката и инвестициите, както и начините да засилят и подобрят връзките си.\r\nВъншният министър ал Тани разясни на японския представител ситуацията около кризата в Персийския залив, както и действията на Саудитска Арабия, ОАЕ, Бахрейн и Египет срещу Катар.  Симеон Миланов", "date": "2017.08.06", "title": "Gulf Times: Външният министър на Катар проведе среща със съветник на японския премиер, на която обсъдиха кризата в Персийския залив"}
{"url": "http://www.focus-news.net/news/2017/08/06/2422997/afp-venetsuelskata-opozitsiya-zayavi-che-prezidentat-maduro-e-obsebil-vsichki-institutsii.html", "text": "Венецуелските институции, са „напълно взети за заложници“ от президента Николас Мадуро, смятат от опозицията, предава AFP .\r\n„Една ръка, една политическа партия“, е наложила абсолютния си контрол чрез „недемократичен механизъм, който е диктаторски“, заяви лидерът на контролираното от опозицията Национално събрание, Хулио Боргес.  Симеон Миланов", "date": "2017.08.06", "title": "AFP: Венецуелската опозиция заяви, че президентът Мадуро е обсебил всички институции"}
{"url": "http://www.focus-news.net/news/2017/08/06/2422998/the-independent-smartnite-sluchai-na-nelegalni-imigranti-po-amerikansko-meksikanskata-granitsa-sa-se-uvelichili.html", "text": "Все повече от нелегалните имигранти, опитващи се да прекосят границата между САЩ и Мексико, загиват при опитите си, предава The Independent.\r\n„Около 232 смъртни случая на мигранти, са отбелязани през първите седем месеца на 2017 г., което е 17 % увеличение в сравнение с 204-те смъртни случая между януари и юли 2016 година“, заяви Джулия Блек от „Проект Липсващи мигранти“, който е част от Международната организация за миграция.\r\nАгенцията на ООН заяви, че американската гранична охрана е заловила 140,024 нелегални мигранти между януари и юни 2017 година.\r\n„До юли 50 тела са отбелязани като намерени, което е повече от всеки друг месец тази година“, заяви Джулия Блек. \r\nЕдна от най-честите причини за смъртните случаи, са обилните валежи около Рио Гранде. Симеон Миланов", "date": "2017.08.06", "title": "The Independent: Смъртните случаи на нелегални имигранти по американско-мексиканската граница са се увеличили"}
{"url": "http://www.focus-news.net/news/2017/08/06/2422999/tass-sergey-lavrov-shte-se-sreshtne-s-reks-tilarsan-na-sreshtata-na-asean.html", "text": "Руският външен министър Сергей Лавров, е на работно посещение във Филипините, където ще вземе участие в срещата на АСЕАН, предава ТАСС.\r\nТам първият дипломат на Русия, ще се срещне с американския държавен секретар Рекс Тилърсън.\r\nЗа участие в мероприятието на АСЕАН, във филипинската столица пристигнаха външните министри на 27 страни сред, които държавният секретар на САЩ Рекс Тилърсън, турският външен министър Мевлют Чавушоглу, китайският външен министър Ван И, Таро Коно от Япония и Ли Ен Хо от КНДР. Симеон Миланов", "date": "2017.08.06", "title": "ТАСС: Сергей Лавров ще се срещне с Рекс Тилърсън на срещата на АСЕАН"}
{"url": "http://www.focus-news.net/news/2017/08/06/2423000/", "text": "Един от основните приоритети в работата на правителството са инвестициите в големи инфраструктурни проекти, свързани с опазването на околната среда. В резултат мога уверено да заявя, че почти всички селища по Българското Черноморие вече имат пречиствателни станции и са под постоянен контрол за нормално протичане на сезона. С тези думи министърът на туризма Николина Ангелкова приветства участниците в дискусията „За по-чист морски туризъм\", която се проведе в Бургас. Министърът огласи и последните данни за туризма в областта. За периода януари-май 2017 г. в категоризираните места за настаняване, за които НСИ е предоставил данни до момента, реализираните нощувки на чужденци в област Бургас са над 334 хил., което е ръст от 3% ръст спрямо същия период за 2016 г. \r\nМинистър Ангелкова коментира, че освен отчетения ръст при нощувките има и около 2% ръст при приходите от пренощувалите чуждестранни граждани в област Бургас, които за периода на първите пет месеца надхвърлят общо 20 млн. лв. По думите й всички тези ръстове могат да станат постоянен тренд не само ако завишим критериите за по-високо качество на туристическите услуги, за да привличаме платежоспособни туристи, но и ако прилагаме иновациите, новите и зелените технологии, за да намалим емисиите парникови газове. „Тази перспектива на практика означава да не изхвърляме отпадъци на плажа, в морето и навсякъде в природата и по този начин ще посрещаме повече чуждестранни туристи, а и българите ще са горди от чистата си страна и ще им е по-приятно да почиват в нея“, каза още тя. \r\n„Още в самото начало на юни с министъра на околната среда и водите Нено Димов и представители на РЗИ направихме съвместни проверки на пречиствателните станции по Черноморието“, заяви министърът. Тя допълни, че мобилните екипи на ведомствата следят всеки сигнал, като се вземат и проби от представителите на регионалните здравни инспекции, за да се гарантира чистота на морската вода. „В групите има и представители на общините, които проверяват дали временните обекти по плажовете са включени правилно в канализационната мрежа. Всички тези мерки са част от грижата за комфорта на туристите, но и за екоравновесието и чистотата на Черно море“, каза още министърът.\r\nВъв връзка с нарушенията по плажовете пред журналисти министър Ангелкова коментира, че тази година се натъкват на „иновативни“ нарушения, които се различават от миналата година. „Проверките ни съвместно с останалите компетентни и контролни органи показват, че нарушенията все пак намаляват“. Тя даде примери с морски плажове „Панорама“ и „Кабакум-централен“, където има избрани изпълнители, но те не влизат в правата си и плажовете трябва да се обявят за неохраняеми. Николина Ангелкова уточни, че от Министерството са сигнализирали за ситуацията до всички отговорни местни институции, както и прокуратурата.\r\nТя поясни, че на плаж „Панорама“ до Варна избраният наемател все още не сключва договора си за наем, но в момента си ползва плажа. На „Кабакум-централен“ досегашният наемател не отстъпва владение на обектите си по ивицата на избрания нов наемател, независимо от изпратените сигнали. На плаж „Обзор-мотела“ предишни наематели не дават на новия да встъпи в правата си, за което също е сигнализирана прокуратурата. \r\nМинистърът допълни също, че договорът за морски плаж „Село Лозенец“ ще бъде прекратен от 1 октомври. „Там няма да се строи заведение, което бе започнато от наемателя“, увери Николина Ангелкова. Тя подчерта, че като цяло нарушенията по другите плажове се отстраняват според предписанията на проверяващите и са свързани предимно с недостатъчно брой спасители.\r\nПо думите й отново има сигнали за нерегламентирано къмпингуване и ползване на електричество от съседни имоти за захранване на каравани и палатки при Корал. „Въпросът за регулирането на къмпингуването е изключително належащ“, акцентира министър Ангелкова. „През септември работната група от експерти трябва да излезе с предложения как да се регламентират къмпингуването и видовете къмнингуване, за да се включат тези текстове в ЗИД на Закона за туризма. Предлагаме това да става само в регламентирани места, като едновременно с промени в Закона за устройство на територията се регламентира по-лек разрешителен режим за създаване на къмпинги, за да отговорим на очакванията на туристите към този вид туризъм“, добави тя.", "date": "2017.08.06", "title": "Нов тип нарушения на плажовете това лято, от Министерство на туризма са безкомпромисни – проверките са всеки ден (ОБЗОР)"}
{"url": "http://www.focus-news.net/news/2017/08/06/2423001/sport-bayern-myunhen-specheli-superkupata-na-germaniya-s-duzpi.html", "text": "Байерн Мюнхен спечели Суперкупата на Германия. Байерн Мюнхен победиха Борусия Дортмунд с дузпи. Мачът на стадион „Сигнал Идуна Парк“ завърши с 2:2 в редовното време. Головете вкараха за домакините Кристиан Пулишич и Пиер-Емерик Обамеянг, а за гостите Роберт Левандовски и Лукаш Пишчек. Победителят в мача бе определен с дузпи. С 5:4 точни изстрела, Байерн Мюнхен станаха шампиони.", "date": "2017.08.06", "title": "Спорт: Байерн Мюнхен спечели Суперкупата на Германия с дузпи"}
{"url": "http://www.focus-news.net/news/2017/08/06/2423002/anadolu-agency-dvama-tsivilni-sa-zaginali-pri-ataka-na-siriyskata-armiya-v-iztochna-guta.html", "text": "Двама цивилни са загинали при атака на сирийската армия в Източна Гута, предава Anadolu Agency .\r\nМахмуд Атхам  от доброволческата спасителна група „Белите шлемове“ заяви, че силите на президента Асад са нападнали предградието на Източна Гута Ейн Тарма.Извършени са 16 въздушни удара, със 70 ракети.Според Атхам, 20 други са ранени. Симеон Миланов", "date": "2017.08.06", "title": "Anadolu Agency: Двама цивилни са загинали при атака на сирийската армия в Източна Гута"}
{"url": "http://www.focus-news.net/news/2017/08/06/2423003/the-times-of-israel-palestintsi-sa-napadnali-izraelski-voynitsi-v-zapadniya-bryag.html", "text": "Палестинци са открили огън по израелски войници близо до село Джалазун в Западния бряг, предава The Times of Israel.\r\nНяма ранени или убити.\r\nИзраелските отбранителни сили, са намерили гилзи от патрони на мястото.\r\nАгенция „Фокус“ припомня, че в петък четирима души бяха ранени при сблъсъци между палестинци и израелски заселници в Хеброн. Израелските отбранителни сили се опитаха да разделят двете групи. Трима палестинци и един израелец получиха леки наранявания. Симеон Миланов", "date": "2017.08.06", "title": "The Times of Israel: Палестинци са нападнали израелски войници в Западния бряг"}
{"url": "http://www.focus-news.net/news/2017/08/06/2423004/turkish-minute-liderat-na-turskata-opozitsiya-kemal-kalachdaroglu-zayavi-che-za-germantsite-i-drugi-chuzhdestranni-grazhdani-ne-e-bezopasno-da-patuvat-do-turtsiya.html", "text": "Лидерът на основната турска опозиционна Народнорепубликанска партия, Кемал Кълъчдароглу заяви, че няма никакви гаранции за сигурността, на когото и да било, в Турция, предава Turkish Minute.\r\nТой подчерта, че за германците не е безопасно да пътуват до Турция.\r\n„Смятам за напълно нарочват германски журналисти или други граждани, които идват в Турция по професионални причини, като шпиони“, заяви Кълъчдароглу.\r\nКритикувайки задържанията на журналисти в Турция, Кълъчдароглу каза, че се страхува да не бъде арестуван и изправен пред съда, заради Похода на справедливостта, който организира за освобождаването на Енис Бербероглу. Симеон Миланов", "date": "2017.08.06", "title": "Turkish Minute: Лидерът на турската опозиция Кемал Кълъчдароглу заяви, че за германците и други чуждестранни граждани не е безопасно да пътуват до Турция"}
{"url": "http://www.focus-news.net/news/2017/08/06/2423005/cnn-amerikanskiyat-poslanik-v-oon-zayavi-che-ako-severna-koreya-prodalzhi-s-agresiyata-i-provokatsiite-si-mozhe-da-ima-voenen-otgovor.html", "text": "Американският посланик в ООН Ники Хейли нарече новите санкции срещу Северна Корея „добър удар“ срещу Пхенян, предава CNN.\r\nТя предупреди, че САЩ са готови на военни действия, ако севернокорейският режим продължи с провокациите и агресията си.\r\n„Топката е в двора на Северна Корея. Те трябва да решат къде искат да отидат, оттук нататък. Надяваме се, че те ще изберат пътя на мира и сигурността“, заяви тя.\r\n„Многократно се опитвахме да кажем, че всички опции са на масата“, каза Ники Хейли.\r\nТя похвали единодушното решение на Съвета за сигурност на ООН за засилване на санкциите срещу режима в Пхенян.\r\n„Китай да ни подкрепи, заедно с Япония, Южна Корея и останалата част от международната общност, казвайки на Северна Корея да го направи, е нещо много силно. Това бе силен ден в ООН. Бе силен ден за САЩ и международната общност. Не бе силен ден за Северна Корея“, каза Ники Хейли. Симеон Миланов", "date": "2017.08.06", "title": "CNN: Американският посланик в ООН заяви, че ако Северна Корея продължи с агресията и провокациите си, може да има военен отговор"}
{"url": "http://www.focus-news.net/news/2017/08/06/2423006/balgariya-v-svetovnite-medii-agentsiya-fokus.html", "text": "Заради аномалната горещина десет европейски държави са въвели „червено“ равнище за опасност. Екстремно високи температури са измерени в Италия, Швейцария, Хърватия, Босна и Херцеговина, Унгария, Сърбия, Румъния, Полша и Словения, предаде Взгляд.\r\nОсвен това Франция, Испания, Гърция, България и Македония са въвели „оранжево“ равнище на опасност.  В редица региони температурата надвишава 40 градуса. В Румъния и в Полша от горещините са загинали най-малко двама души, а още десетки са хоспитализирани.\r\n*** Външният министър на Босна и Херцеговина  Игор Црнадак се срещна в Сараево с българския си колега Екатерина Захариева, предаде Xinhua.\r\nЗахариева е изразила мнение, че България подкрепя Босна и Херцеговина по пътя ѝ към Европейския съюз и НАТО.\r\n*** Според сключения между правителствата на България и Македония  Меморандум за развитие на железопътната линия между Скопие и София, част от Коридор №8,  Македония ще изгради и модернизира линията до границата с България до 2025 г., а България се ангажира ЖП линията, която започва от македонско-българската граница до София да бъде приключена до 2027 г., предаде „Плюс Инфо“.\r\n„Общата дължина, която трябва да се доизгради до границата с България е около 89 км. Изграждането е разделена на три секции и ние като правителство ще се движим в рамките на тези планове, тъй като процедурите за трите отсечки вече са започнали“, заяви македонският  министър на транспорта и съобщенията Горан Сугарески.\r\nОтсечката от Куманово до Беляковце е в етап на реализация и изграждането струва 46 милиона евро, предоставени от Европейската банка за възстановяване и развитие.\r\n„ Линията  трябваше да бъде готова още миналата година, но поради някои проблеми с проектната документация и нерешените правни отношения, строежът е продължен до 2018 г. За това време ще бъдат преодолени всички възникнали проблеми с цел линията да бъде изградена в рамките на договореностите“ , подчерта министърът, посочвайки тази отсечка.\r\nЗа изграждането на отсечката между Беляковце и Крива Паланка в дължина от 34 км. Сугарески съобщи, че в последния си етап е процедурата за вземане на техническата документация. Процедурата за изпълнител е започната и се очаква до средата на следващата година да се избере строителна фирма, която да  изгражда тази част от линията. По план, тази отсечка ще бъде завършена до 2021 г. и ще струва 145 милиона евро.Третата, последна отсечка от Крива Паланка до границата с България, с дължина от 24 км., трябва да бъде започната през 2020 г., а да завърши през 2025 година. \r\nМеморандумът също задължава и България да модернизира и доизгради линията на нейна територия. Българското правителство се  ангажира да завърши модернизацията на линията от София до Гюешево до 2026, а до края на 2027 г. да бъде изградена и ЖП линията от Гюешево  до границата с Македония.\r\nМинистърът Сугарески на пресконференция днес посочи, че изграждането на ЖП линията към Албания, която е част от Коридор номер 8, не е обхванато от Меморандума.\r\n*** Италианската полиция е задържала в петък вечерта двама български граждани, издирвани в Холандия за убийство, грабеж и притежание на наркотици,  предаде местната медия   InfoOggi.\r\nОперацията е изпълнение на европейска заповед за арест, издадена от холандското правителство. Двамата са успели да избягат в Италия, използвайки фалшиви документи.\r\nАрестувани, в момента те са задържани в затвора на град Поджореале  и очакват екстрадиция. Разследването продължава, за да се установи наличието на техни възможни съучастници в Италия.", "date": "2017.08.06", "title": "България в световните медии (Агенция \"Фокус\")"}
{"url": "http://www.focus-news.net/news/2017/08/06/2423007/reuters-frantsiya-razsledva-271-dzhihadisti-koito-sa-se-varnali-v-stranata-ot-boynite-zoni-v-irak-i-siriya.html", "text": "Франция разследва 271 джихадисти, които са се върнали в страната от бойните зони в Ирак и Сирия, пише Reuters.\r\nВсички те, са субекти на разследване от страна на прокуратурата, заяви френският вътрешен министър.\r\nОколо 700 френски граждани са се сражавали в редовете на „Ислямска държава“ в Сирия и Ирак.\r\nБроят на екстремистите, които са се върнали в страната, включва 217 възрастни и 54 непълнолетни. Някои от тях са вече задържани, заяви френският вътрешен министър Жерар Коломб.  Симеон Миланов", "date": "2017.08.06", "title": "Reuters: Франция разследва 271 джихадисти , които са се върнали в страната от бойните зони в Ирак и Сирия"}
{"url": "http://www.focus-news.net/news/2017/08/06/2423008/albanian-daily-news-sotsialisticheskoto-dvizhenie-za-integratsiyaobvini-premierat-na-albaniya-edi-rama-za-situatsiyata-s-gorskite-pozhari.html", "text": "„Социалистическото движение за интеграция“ обвини албанския премиер Еди Рама за ситуацията с горските пожари в Албания, предава Albanian Daily News.\r\nПетрит Васили от СДИ заяви, че Еди Рама е на ваканции и почивки, и не се грижи за страната.\r\n„Албания гори. Горските пожари унищожават страната и имотите на албанците. Всички са притеснени, освен премиера Рама. Той е на ваканции и не се интересува от тежката ситуация. Нищо останало няма, желаем му приятна почивка. Той е просто турист“, заяви албанският опозиционен политик. Симеон Миланов", "date": "2017.08.06", "title": "Albanian Daily News: „Социалистическото движение за интеграция“обвини премиерът на Албания Еди Рама за ситуацията с горските пожари"}
{"url": "http://www.focus-news.net/news/2017/08/06/2423009/reuters-liderat-na-germanskite-liberali-predlozhi-berlin-da-priznae-krim-za-chast-ot-rusiya.html", "text": "Може да се наложи Германия да признае руското присъединяване на украинския регион Крим, под формата на „перманентно временно споразумение“, заяви лидерът на „Свободната демократична партия“, предава Reuters .\r\nКристиан Линднер, който е водач на „Свободната демократична партия“ заяви, че за Германия и ЕС, е важно да се поддържат добри връзки с Москва. Той заяви, че може да се наложи кримският въпрос да бъде оставен настрана, за да има възможност президентът Путин да промени политиката си, пазейки лице.\r\n„Трябва да се измъкнем от патовата ситуация“ каза Линднер.\r\n„Ще наруша табу, страхувам се, че трябва да признаем Крим като перманентно временно споразумение, поне засега“, каза лидерът на германските либерали.\r\nКоментарът му стана причина за остри критики от координатора за руската политика на Германия, Гернот Ерлер от ГСПД, както и лидерът на „Зелените“.\r\nСоциологическите проучвания показват, че „Свободната демократична партия“ може да се завърне в Бундестага на следващите избори. Партията е разглеждана като възможен партньор на християндемократите на Ангела Меркел. Симеон Миланов", "date": "2017.08.06", "title": "Reuters: Лидерът на германските либерали предложи Берлин да признае Крим за част от Русия"}
{"url": "http://www.focus-news.net/news/2017/08/06/2423010/reuters-germanskite-sotsialdemokrati-othvarliha-iziskvaneto-stranite-ot-nato-da-otdelyat-2-ot-bvp-za-otbrana.html", "text": "Германските социалдемократи отхвърлиха решението на НАТО според, което страните, които членуват в Алианса трябва да започнат да отделят по 2 % от БВП за отбрана, предава Reuters.\r\nГСДП разкритикуваха Ангела Меркел и ХДС поради това, че са избрали да се съгласят с исканията на президента Доналд Тръмп.\r\nСамо месец преди парламентарните избори в Германия, лидерът на ГСДП Мартин Шулц и Томас Оперман, който води партията в Бундестага, разкритикуваха Ангела Меркел и министъра на отбраната Урсула фон дер Лайън. \r\n„Заявяваме съвсем ясно, че отхвърляме „целта от два процента“ на Тръмп и коалицията ХДС/ХСС“, казаха двамата социалдемократични лидери.\r\n„Не само, че не е реалистично, но е и грешна цел“, твърдят те.\r\nДвамата социалдемократи казаха, че изпълняването на условието за двата процента, би превърнало Германия в най-голямата военна сила на Европа, което „никой не би могъл да иска“, заради нацисткото й минало.\r\nВместо това, те предлагат Германия да се фокусира на изграждането на силен Европейски отбранителен съюз, а после и общоевропейска армия.  Симеон Миланов", "date": "2017.08.06", "title": "Reuters: Германските социалдемократи отхвърлиха изискването страните от НАТО да отделят 2 % от БВП за отбрана"}
{"url": "http://www.focus-news.net/news/2017/08/06/2423011/the-scottish-herald-shotlandskoto-pravitelstvo-be-razkritikuvano-za-narushavane-na-svobodata-na-slovoto-i-informatsiyata.html", "text": "Шотландското правителство бе разкритикувано за нарушения в областта на свободата на словото и информационното законодателство, предава The Scottish Herald.\r\nТова се случва, след като излязоха данни, че при искането на информация, журналистите получават най-много откази. \r\nСпоред закона всеки, който пожелае има право да получи записана информация, която се държи в различни обществени институции. Властите имат 20 дена да отговорят.\r\nПрез юни журналисти от цяла Шотландия подписаха писмо, в което излагат притесненията си заради начина, по който управляващата \"Шотландска национална партия\", отговаря на исканията за достъп до информация.\r\nПравителството бе обвинено в това, че не успява да запази записи на важни срещи, както и заради факта, че политически съветници, наети от министрите, разглеждат отговорите.Симеон Миланов", "date": "2017.08.06", "title": "The Scottish Herald: Шотландското правителство бе разкритикувано за нарушаване на свободата на словото и информацията"}
{"url": "http://www.focus-news.net/news/2017/08/06/2423012/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Великобритания ще извърши „икономическо самоубийство“, ако не е готов на компромисно споразумение за Брекзит, заяви бившият италиански премиер Романо Проди, цитиран от The Guardian .\r\nБившият италиански премиер каза, че преговорите за Брекзит имат малък напредък, и призова двете страни да направят отстъпки за търговията и имиграцията, за да може да се сключи споразумение.\r\nПред медиите той каза, че според много хора, може да има нужда от втори референдум за членството на страната в ЕС. Според него, в крайна сметка ще бъде достигнат „исторически компромис“, защото последствията от неуспех биха били сериозни.\r\n„Може да съм предубеден, защото съм икономист, но може би все още не се осъзнават ясно истинските икономически последствия от Брекзит. Ето защо, аз смятам, че трябва да бъде постигнат голям компромис“, заяви Романо Проди.\r\n*** Британия е готова да плати до 36 милиарда евро на ЕС, за да разреши т.нар. „бракоразводна сметка“ по Брекзит, предава The Sunday Telegraph.\r\nВисокопоставени британски представители са стигнали до извода, че такова предложение, е единственият начин да се направи пробив в преговорите.\r\nОбединеното кралство ще се съгласи да плати пари на ЕС само, ако в Брюксел се съгласят да преговарят за бъдещо търговско споразумение.\r\n*** Все повече от нелегалните имигранти, опитващи се да прекосят границата между САЩ и Мексико, загиват при опитите си, предава The Independent.\r\n„Около 232 смъртни случая на мигранти, са отбелязани през първите седем месеца на 2017 г., което е 17 % увеличение в сравнение с 204-те смъртни случая между януари и юли 2016 година“, заяви Джулия Блек от „Проект Липсващи мигранти“, който е част от Международната организация за миграция.\r\nАгенцията на ООН заяви, че американската гранична охрана е заловила 140,024 нелегални мигранти между януари и юни 2017 година.\r\n„До юли 50 тела са отбелязани като намерени, което е повече от всеки друг месец тази година“, заяви Джулия Блек. \r\nЕдна от най-честите причини за смъртните случаи, са обилните валежи около Рио Гранде.\r\n*** Шотландското правителство бе разкритикувано за нарушения в областта на свободата на словото и информационното законодателство, предава The Scottish Herald.\r\nТова се случва, след като излязоха данни, че при искането на информация, журналистите получават най-много откази. \r\nСпоред закона всеки, който пожелае има право да получи записана информация, която се държи в различни обществени институции. Властите имат 20 дена да отговорят.\r\nПрез юни журналисти от цяла Шотландия подписаха писмо, в което излагат притесненията си заради начина, по който управляващата \"Шотландска национална партия\", отговаря на исканията за достъп до информация.\r\nПравителството бе обвинено в това, че не успява да запази записи на важни срещи, както и заради факта, че политически съветници, наети от министрите, разглеждат отговорите.", "date": "2017.08.06", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/08/06/2423013/reuters-donald-tramp-mozhe-da-naznachi-savetnika-si-stivan-milar-za-direktor-na-komunikatsiite-na-beliya-dom.html", "text": "Доналд Тръмп може да назначи съветника си Стивън Милър за директор на комуникациите на Белия дом, след като Антъни Скарамучи се оттегли от този пост, предава Reuters .\r\nСтивън Милър, е известен с твърдите си възгледи за имиграцията. Той е един от главните съветници на президента Тръмп, а освен това пише и речите му. Милър е един от авторите на забраната за пътуване на хора от няколко мюсюлмански страни в САЩ, която президентът Тръмп наложи.\r\nВсе още не е потвърдено дали това ще се случи. Симеон Миланов", "date": "2017.08.06", "title": "Reuters: Доналд Тръмп може да назначи съветника си Стивън Милър за директор на комуникациите на Белия дом"}
{"url": "http://www.focus-news.net/news/2017/08/06/2423014/tass-yaponiya-pochete-zhertvite-na-atomnata-bomba-v-hiroshima-s-minuta-malchanie.html", "text": "Япония почете паметта на жертвите на атомната бомба в Хирошима, която преди 72 години убива 70 до 100 хиляди души, пише ТАСС .\r\nЯпония почете жертвите с минута мълчания. На церемонията в памет на жертвите присъстваха представители на 80 държави.\r\nМинутата мълчание бе обявена в 08:15 местно време. Именно в този момент, преди 72 години САЩ пускат атомната бомба над Хирошима.\r\nКметът на Хирошима Кадзуми Мацуи призова всички страни в света, да се откажат от ядрените оръжия, които по негови думи заплашват целия свят.\r\n„Гражданското общество разбира, че ядреното оръжие е безполезно за обезпечаване на държавната сигруност. Днес една бомба може да бъде хиляди пъти по-мощна от тези, които са пуснати преди 72 години. Използването на ядрено оръжие може да превърне целия свят в ад, както за този, който го е използвал, така и за врага“, заяви кметът. Симеон Миланов", "date": "2017.08.06", "title": "ТАСС: Япония почете жертвите на атомната бомба в Хирошима с минута мълчание"}
{"url": "http://www.focus-news.net/news/2017/08/06/2423015/sport-yusein-bolt-e-na-treto-myasto-na-svetovnoto-parvenstvo-po-leka-atletika.html", "text": "Юсеин Болт остана на трето място на Световното първенство по лека атлетика в Лондон. Финалът на 100 метра при мъже завърши с победа за американеца Джъстин Гатлин, който отбеляза личен рекорд от 9,92 секунди. На второ място бе Крисчън Коулман с 9,94 секунди, докато Болт остана на трето с 9,95. Това е 12-тото световно отличие от форум на открито, което Болт получава. Досега той имаше 11 титли и 2 сребърни медала.", "date": "2017.08.06", "title": "Спорт: Юсеин Болт е на трето място на Световното първенство по лека атлетика"}
{"url": "http://www.focus-news.net/news/2017/08/06/2423016/sport-izraelskiyat-basketbolen-otbor-pobedi-finlandiya.html", "text": "Баскетболният отбор на Израел победи Финландия само един месец преди първенството Евробаскет. Израелците победиха с 97:92. Мачът се игра в Петербург. Израелският отбор спечели, въпреки че капитанът Омри Каспи не участваше в играта по здравословни причини.", "date": "2017.08.06", "title": "Спорт: Израелският баскетболен отбор победи Финландия"}
{"url": "http://www.focus-news.net/news/2017/08/06/2423017/abc-news-radio-deset-dushi-sa-hospitalizirani-sled-turbulentsiya-po-vreme-na-polet-ot-atina-do-filadelfiya.html", "text": "Десет души са хоспитализирани след сериозна турбуленция на полет от Атина до Филаделфия, САЩ, предава ABC News Radio .\r\nОт 300 души на борда на самолет от „Америкън Еърлайнс“ трима пасажери и седем души от екипажа, са отишли в болница. \r\nВъпреки че самолетът е кацнал успешно, инцидентът сериозно е стресирал пътниците. Симеон Миланов", "date": "2017.08.06", "title": "ABC News Radio: Десет души са хоспитализирани след турбуленция по време на полет от Атина до Филаделфия"}
{"url": "http://www.focus-news.net/news/2017/08/06/2423018/interfaks-glavniyat-prokuror-na-venetsuela-otkaza-da-podade-ostavka.html", "text": "Главният прокурор на Венецуела Луиса Ортега отказа да подаде оставка, предава Интерфакс.\r\nТя заяви, че решението на новото Конституционно събрание, е продиктувано от желание за намеса в разследването за корупция и нарушаване на човешките права, което се провежда срещу правителството на Социалистическата партия. \r\nАгенция „Фокус“ припомня, че Луиса Ортега Диас е един от големите критици на президента Николас Мадуро. В събота бе взето решение за оттеглянето й от поста, което тя не прие. Сградата на главната прокуратура бе завзета от отряд войници. Симеон Миланов", "date": "2017.08.06", "title": "Интерфакс: Главният прокурор на Венецуела отказа да подаде оставка„"}
{"url": "http://www.focus-news.net/news/2017/08/06/2423019/premierat-boyko-borisov-razporedi-da-spre-izpalnenieto-na-zapovedta-za-zabrana-na-vsyakakvi-deynosti-v-rayona-na-balchik-kavarna-i-shabla-obzor.html", "text": "Жителите на общините Каварна, Добрич и Шабла преустановиха протеста си, след като премиерът Бойко Борисов разпореди на министъра на околната среда и водите Нено Димов да спре изпълнението на заповедта, с която се забраняват всякакви дейности в териториите в района на трите общини, попадащи в „Натура 2000“. \r\nВ събота сутринта над 200 души от трите общини блокираха за около 2 часа движението по пътя Българево – Калиакра. Протестиращите изразиха притеснението си, че въведената заповед за забраната за земеделие, строителство и рибарство в защитена зона „Комплекс Калиакра“ ще отнеме бизнеса и поминъка им,  ще ги обрече на бедност и мизерия. В разговор по между си хората коментираха и ескалиралото напрежение между протестиращи и жандармерия в сградата на Община Балчик в петък, когато започна протестът (Повече може да прочетете ). Премиерът Бойко Борисов възложи на министър Димов и екипа му в неделя да проведат среща с кметовете на трите общини и с представители на инициативните комитети, за да бъде обсъдена ситуацията, възникнала след решението на Съда на Европейския съюз, и заедно с тях да бъде търсено най-правилното решение за всички страни и за държавата след причинената огромна щета от предишни управления. Решението на премиера е взето след детайлен анализ на случващото се в района на Добруджа и невъзможността на хората да приемат ситуацията, чието сегашно развитие е резултат от недалновидни и неправилни управленски решения, взети от правителството на Тройната коалиция и министър Джевдет Чакъров.\r\nБорисов възложи на министър Димов да осъществи контакт с комисаря по околна среда, морско дело и рибарство Кармену Вела и заедно с неправителствените организации, които са в основата на изготвянето на списъците с териториите по „Натура 2000“, да бъде поканен да посети района и на място да се запознае с различните гледни точки.\r\nНа следващото заседание на Европейския съвет министър-председателят ще постави въпроса пред председателя на Европейската комисия Жан Клод-Юнкер и ще разговаря с него за стотиците милиони, които България ще трябва да плати като глоба в резултат на осъждането. \r\nПо повод продължителите втори ден протести министърът на околната среда и водите Нено Димов заяви, че в защитената зона „Комплекс Калиакра“ през  2006-2007 г. е била заложена бомба със закъснител от правителството на Тройната коалиция, която е избухнала.\r\nОт БСП подкрепиха протестиращите. Партията излезе с позиция, в която се посочва, че е скандално, че освен строителството, по Северното Черноморие се забранява и каквато и да е земеделска дейност и риболов на 15 км навътре в морето. „Още по-скандално е, че министър Димов забранява на стопаните да обработват земята, но великодушно е разрешил на всички инвеститори, които са се снабдили с разрешителни за строеж, да осъществят проектите си. \r\nНикога земеделската дейност не е била проблем на околната среда. Превръщането на Приморска Добруджа в самозелесяваща се гора и бурна плевелна растителност е стъпка към може би реализиране на идеята за проучване на шистов газ, което преди 3 години отново изкара хората на протест\", се посочва още в позицията.", "date": "2017.08.06", "title": "Премиерът Бойко Борисов разпореди да спре изпълнението на заповедта за забрана на всякакви дейности в района на Балчик, Каварна и Шабла (ОБЗОР)"}
{"url": "http://www.focus-news.net/news/2017/08/06/2423020/the-times-of-israel-sauditska-arabiya-izleze-s-izyavlenie-v-zashtita-na-pravosadnata-si-sistema-sled-kritiki-zaradi-ekzekutsiyata-na-14-dushi.html", "text": "Саудитското правителство срещна критики от цял свят, след като стана ясно, че се планира екзекуцията на 14 шиити, предава The Times of Israel .\r\nГоворителят на Министерството на правосъдието на Саудитска Арабия Мансур ал Кафари заяви, че всички обвиняеми в страната получават честен процес.\r\nТой подчерта, че случаите, свързани с тероризъм и смъртни наказания, се разглеждат от апелативни съдилища, както и Върховния съд.\r\nМъжете, които ще бъдат екзекутирани за протести и насилие срещу силите за сигурност, са дали показанията си след мъчения и заплахи, според правозащитната организация „Reprieve“.  Симеон Миланов", "date": "2017.08.06", "title": "The Times of Israel: Саудитска Арабия излезе с изявление в защита на правосъдната си система, след критики заради екзекуцията на 14 души"}
{"url": "http://www.focus-news.net/news/2017/08/06/2423021/the-korea-herald-predsedatelyat-na-yuzhnokoreyskiya-parlament-prizova-severna-koreya-da-se-varne-kam-yadrenite-pregovori.html", "text": "Южнокорейският парламентарен председател заяви, че Северна Корея трябва да се поучи от Иран, и да се върне към ядрените преговори, предава The Korea Herald.\r\nПредседателят на южнокорейското Национално събрание Чун Сюе-кюн подчерта, че Иран е видял позитивните ефекти, включително и икономическо развитие, от споразумението за ядрената програма сключено преди две години.\r\nТой се срещна в Техеран с иранския си колега, по време на церемонията, на която президентът Хасан Роухани положи клетва.\r\nИранският политик от своя страна заяви, че Иран ще окаже „активна подкрепа“ за разрешаването на кризата на Корейския полуостров. Симеон Миланов", "date": "2017.08.06", "title": "The Korea Herald: Председателят на южнокорейския парламент призова Северна Корея да се върне към ядрените преговори"}
{"url": "http://www.focus-news.net/news/2017/08/06/2423022/sunday-express-velikobritaniya-e-gotova-za-brekzit.html", "text": "Великобритания е готова за Брекзит и ще публикува два документа, които ще помогнат за плавното излизане от ЕС, предава Sunday Express.\r\nПравителствени представители от Лондон са заявили, че документите се отнасят до преходното митническо споразумение, както и разрешаването на въпроса с границата в Северна Ирландия.\r\nТе ще бъдат публикувани на 14 август.\r\n„Има ясно относно това, че трябва да стигнем до Европейския съвет, след като сме показали сериозност“, заяви британски представител пред европейска медия.\r\nСпоред него, Тереза Мей  би искала да постигне споразумение за правата на европейските граждани, които ще останат във Великобритания. Симеон Миланов", "date": "2017.08.06", "title": "Sunday Express: Великобритания е готова за Брекзит"}
{"url": "http://www.focus-news.net/news/2017/08/06/2423023/radio-svobodna-evropa-okolo-dve-hilyadi-boytsi-na-islyamska-darzhava-se-biyat-v-rakka.html", "text": "Високопоставен американски представител заяви, че около две хиляди бойци на „Ислямска държава“ се бият за оцеляването си в Ракка, предава Радио „Свободна Европа“.\r\nСпециалният пратеник на международната коалиция, която се бие срещу „Ислямска държава“, Брет Макгърк заяви, че воденият от САЩ арабско-кюрдски съюз е превзел около 45 % от Ракка, и е готов да продължи с настъплението.\r\nМакгърк каза, че екстремистите са загубили 58 % от територията си в Сирия и 78 % в Ирак.\r\n„Днес в Ракка, те се бият за всеки последен блок и оцеляването си“, каза американският представител.\r\nТой каза, че коалицията има база данни с имена и информация на 19 хиляди бойци от „Ислямска държава“. Информацията се споделя с Интерпол. Симеон Миланов", "date": "2017.08.06", "title": "Радио „Свободна Европа“: Около две хиляди бойци на „Ислямска държава“ се бият в Ракка"}
{"url": "http://www.focus-news.net/news/2017/08/06/2423024/press-tv-turskiyat-prezident-zayavi-che-novi-voenni-operatsii-na-siriyska-teritoriya-sa-neizbezhni.html", "text": "Турският президент Ердоган предупреди, че ще има нови военни операции на сирийска територия, предава иранският телевизионен канал Press TV.\r\n„Решени сме да разширим кинжала, който забихме в сърцето на терористичния проект с операция „Ефратски щит“, с нови ходове“, заяви турският президент.\r\n„По-скоро бихме платили цената за предотвратяването на планове срещу бъдещето и свободата ни в Сирия и Ирак, отколкото на наша територия. Скоро ще вземем нови и важни стъпки“, заяви Ердоган.  Симеон Миланов", "date": "2017.08.06", "title": "Press TV: Турският президент заяви, че нови военни операции на сирийска територия са неизбежни"}
{"url": "http://www.focus-news.net/news/2017/08/06/2423025/afp-sasht-prekratiha-spasitelnata-operatsiya-za-trimata-izcheznali-v-avstraliya-morski-pehotintsi.html", "text": "Американският Морски пехотински корпус прекрати операцията по издирването на тримата войници, които изчезнаха край австралийското крайбрежие след инцидент с военен хеликоптер, предава AFP.\r\nСлед разбиването на хеликоптер М22-Оспри, бяха спасени 23 морски пехотинци. Тримата изчезнали все още липсват, въпреки организираната спасителна операция, в която участваха самолети и кораби.\r\n„Операциите се прехвърлиха към възстановителни усилия. Най-близките на тримата липсващи морски пехотинци, са известени“, заявиха от командването на морските пехотинци в Япония.  Симеон Миланов", "date": "2017.08.06", "title": "AFP: САЩ прекратиха спасителната операция за тримата изчезнали в Австралия морски пехотинци"}
{"url": "http://www.focus-news.net/news/2017/08/06/2423026/reuters-kitay-arestuva-visokopostaven-partien-funktsioner-ot-sindzyan-za-lipsa-na-aktivnost-pri-borbata-s-islyamskiya-ekstremizam.html", "text": "Китай арестува високопоставен държавен служител от Синдзян, който е обвинен, че не прави достатъчно в борбата срещу екстремизма, предава Reuters .\r\nЦентралната комисия за инспекция на дисциплината заяви, че лидерът на комунистическата партия в Хотан, Дзян Джинбао, е нарушил партийните правила.\r\nДзян „сериозно наруши политическата дисциплина и политическите правила, и не направи нищо да се изкупи, вършейки антитерористичната си работа“, се казва в партийно изявление.\r\nСпоред властите, бившият партиен функционер, е взимал „подаръци“ и е злоупотребявал с властта си. Други обвинения срещу него включват „неподходящ“ сексуален живот, както и неактивност при борбата с тероризма.\r\nАгенция „Фокус“ припомня, че в провинция Синдзян има значително мюсюлманско уйгурско малцинство. В региона често избухва насилие, а една от по-големите уйгурски организации, е класифицирана като терористична. Симеон Миланов", "date": "2017.08.06", "title": "Reuters: Китай арестува високопоставен партиен функционер от Синдзян за липса на активност при борбата с ислямския екстремизъм"}
{"url": "http://www.focus-news.net/news/2017/08/06/2423027/pregled-na-mezhdunarodnite-novini-do-6-chasa-agentsiya-fokus.html", "text": "Горски пожар бушува на гръцкия остров Китера.\r\nПожарът бе предизвикан от силни ветрове и доведе до евакуацията на десетки домове.\r\nНа острова е обявено извънредно положение. \r\n„Периметърът на огъня е много голям“, заяви говорителят на противопожарното управление Ставрула Малири.\r\nПожарникарите, които се борят с огнената стихия са призовали подкрепления от други области.\r\n*** Съветът за сигурност на ООН анонимно прие американската резолюция, която втвърдява санкциите срещу Северна Корея.\r\nЦелта на забраната за експорт, е да се лиши режимът в Пхенян от близо 1 милиард долара годишни печалби.\r\nНовите мащабни мерки, са първите, които се налагат, откакто Доналд Тръмп стана президент, а Китай се съгласи, че Пхенян трябва да бъде възпрян в действията си.\r\n*** Сирийската армия влезе в ключовия град Ал Сухна, който е последният бастион на „Ислямска държава“ в Източен Хомс\r\nСирийските военни надделяха над позициите на терористите от две страни и влезнаха в града.\r\nСпоред военни доклади, е бил превзет Джабал ал Тантур, който се намира североизточно от Ал Сухна.\r\nАрмията е наложила контрол над пазара на Ал Сухна, след като е укрепила позициите си в Джабал ал Тантур.\r\nДруги сирийски части настъпват от западна посока към града, и са Ал Сухна Ровз ал Вахаш (зоопарка).\r\nВоенните части на Дамаск са успели да отразят успешно нападенията на „Ислямска държава“ около Ал Сухна, унищожавайки кола-бомба и два бронирани автомобила.\r\nСпоред източници от армията, „Ислямска държава“ набира насилствено 10-годишни момчета, пращайки ги да се сражават на различните бойни полета в Сирия.\r\n*** Македонското правителство обяви извънредно положение на територията на общините Македонски брод и Чашка, където от няколко дена бушуват активни пожари.\r\nКризисното положение ще трае 30 дена, заяви министърът на вътрешните работи Оливер Спасовски.\r\nЦелта на предприетата мярка, е да се засили координацията на институциите , с цел по-ефикасно справяне с избухващите пожари, тъй като през следващите дни високите температури ще продължат. Това е една от мерките, които гарантират сигурност във въпросните региони. \r\nМинистърът на вътрешните работи подчерта, че всички отговорни институции ще се включат в справянето с пожарите.\r\n*** Британия е готова да плати до 36 милиарда евро на ЕС, за да разреши т.нар. „бракоразводна сметка“ по Брекзит.\r\nВисокопоставени британски представители са стигнали до извода, че такова предложение, е единственият начин да се направи пробив в преговорите.\r\nОбединеното кралство ще се съгласи да плати пари на ЕС само, ако в Брюксел се съгласят да преговарят за бъдещо търговско споразумение.\r\n*** Руският външен министър Сергей Лавров, е на работно посещение във Филипините, където ще вземе участие в срещата на АСЕАН.\r\nТам първият дипломат на Русия, ще се срещне с американския държавен секретар Рекс Тилърсън.\r\nЗа участие в мероприятието на АСЕАН, във филипинската столица пристигнаха външните министри на 27 страни сред, които държавният секретар на САЩ Рекс Тилърсън, турският външен министър Мевлют Чавушоглу, китайският външен министър Ван И, Таро Коно от Япония и Ли Ен Хо от КНДР.\r\n*** Американският посланик в ООН Ники Хейли нарече новите санкции срещу Северна Корея „добър удар“ срещу Пхенян.\r\nТя предупреди, че САЩ са готови на военни действия, ако севернокорейският режим продължи с провокациите и агресията си.\r\n„Топката е в двора на Северна Корея. Те трябва да решат къде искат да отидат, оттук нататък. Надяваме се, че те ще изберат пътя на мира и сигурността“, заяви тя.\r\n„Многократно се опитвахме да кажем, че всички опции са на масата“, каза Ники Хейли.\r\nТя похвали единодушното решение на Съвета за сигурност на ООН за засилване на санкциите срещу режима в Пхенян.\r\n„Китай да ни подкрепи, заедно с Япония, Южна Корея и останалата част от международната общност, казвайки на Северна Корея да го направи, е нещо много силно. Това бе силен ден в ООН. Бе силен ден за САЩ и международната общност. Не бе силен ден за Северна Корея“, каза Ники Хейли.\r\n*** Франция разследва 271 джихадисти, който са се върнали в страната от бойните зони в Ирак и Сирия.\r\nВсички те, са субекти на разследване от страна на прокуратурата, заяви френският вътрешен министър.\r\nОколо 700 френски граждани са се сражавали в редовете на „Ислямска държава“ в Сирия и Ирак.\r\nБроят на екстремистите, които са се върнали в страната, включва 217 възрастни и 54 непълнолетни. Някои от тях са вече задържани, заяви френският вътрешен министър Жерар Коломб.\r\n*** Япония почете паметта на жертвите на атомната бомба в Хирошима, която преди 72 години убива 70 до 100 хиляди души.\r\nЯпония почете жертвите с минута мълчания. На церемонията в памет на жертвите присъстваха представители на 80 държави.\r\nМинутата мълчание бе обявена в 08:15 местно време. Именно в този момент, преди 72 години САЩ пускат атомната бомба над Хирошима.\r\nКметът на Хирошима Кадзуми Мацуи призова всички страни в света, да се откажат от ядрените оръжия, които по негови думи заплашват целия свят.\r\n„Гражданското общество разбира, че ядреното оръжие е безполезно за обезпечаване на държавната сигруност. Днес една бомба може да бъде хиляди пъти по-мощна от тези, които са пуснати преди 72 години. Използването на ядрено оръжие може да превърне целия свят в ад, както за този, който го е използвал, така и за врага“, заяви кметът.\r\n*** Турският президент Ердоган предупреди, че ще има нови военни операции на сирийска територия.\r\n„Решени сме да разширим кинжала, който забихме в сърцето на терористичния проект с операция „Ефратски щит“, с нови ходове“, заяви турският президент.\r\n„По-скоро бихме платили цената за предотвратяването на планове срещу бъдещето и свободата ни в Сирия и Ирак, отколкото на наша територия. Скоро ще вземем нови и важни стъпки“, заяви Ердоган.", "date": "2017.08.06", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/08/06/2423028/afp-liderat-ot-venetsuelskata-opozitsiya-leopoldo-lopes-e-pod-domashen-arest.html", "text": "Лидерът на венецуелската опозиция Леополдо Лопес се върна у дома, след като бе задържан за четири дена във военен арест, предава AFP.\r\n„Току-що преместиха Леополдо у дома. Продължаваме с повече убеждение и сила за мир и свобода във Венецуела!“, написа съпругата му в „Туитър“. В момента Лопес е под домашен арест. Симеон Миланов", "date": "2017.08.06", "title": "AFP: Лидерът от венецуелската опозиция Леополдо Лопес е под домашен арест"}
{"url": "http://www.focus-news.net/news/2017/08/06/2423029/china-daily-iranskiyat-prezident-shte-se-fokusira-varhu-ikonomicheskiya-rastezh-prez-vtoriya-si-mandat.html", "text": "Иранският президент Хасан Роухани обеща да се фокусира върху икономическия растеж през втория си мандат, предава China Daily.\r\nПо време на официална церемония, върховният лидер на страната аятолах Али Хаменей даде официалното си одобрение за Хасан Роухани.\r\nСлед това, президентът Роухани заяви, че основната му задача през следващите четири години, ще е да подобни икономиката на страната, както и да насърчи социалната справедливост, елиминирайки бедността.\r\nТой добави, че администрацията ще направи възможно най-големи усилия, да изкорени корупцията. Симеон Миланов", "date": "2017.08.06", "title": "China Daily: Иранският президент ще се фокусира върху икономическия растеж през втория си мандат"}
{"url": "http://www.focus-news.net/news/2017/08/06/2423030/tass-yaponiya-shte-si-satrudnichi-s-kitay-rusiya-sasht-i-yuzhna-koreya-za-severna-koreya.html", "text": "Правителството на Япония ще бъде в тясно сътрудничество със САЩ, Южна Корея, Русия и Китай за съблюдаването на резолюцията на Съвета за сигурност на ООН, която се отнася до КНДР, предава ТАСС .\r\nПремиерът Шинзо Абе заяви това по време на изявление относно засилването на санкциите срещу Северна Корея.\r\n„Правителството на Япония, като страна, която е член на Съвета за сигурност на ООН, ще продължи да обезпечава ефективността на резолюциите на Съвета за сигурност на ООН по въпросите за Северна Корея“, заяви японският премиер. Симеон Миланов", "date": "2017.08.06", "title": "ТАСС: Япония ще си сътрудничи с Китай, Русия, САЩ и Южна Корея за Северна Корея"}
{"url": "http://www.focus-news.net/news/2017/08/06/2423031/irna-oon-e-gotova-za-dalgotrayno-satrudnichestvo-s-iran.html", "text": "Координаторът на ООН за Иран Гари Люис поздрави Хасан Роухани за втория му мандат като ирански президент, предава иранската информационна агенция IRNA.\r\nТой заяви, че ООН е готова за дълготрайно сътрудничество с Иран.\r\n„От името на ООН поздравявам Хасан Роухани. ООН е готова да разшири дълготрайното си сътрудничество с Иран“, написа дипломатът в социалните мрежи. Симеон Миланов", "date": "2017.08.06", "title": "IRNA: ООН е готова за дълготрайно сътрудничество с Иран"}
{"url": "http://www.focus-news.net/news/2017/08/06/2423032/tass-sergey-lavrov-shte-se-sreshtne-s-kitayskiya-vanshen-ministar-po-vreme-na-sreshtata-na-asean.html", "text": "Министърът на външните работи на Русия Сергей Лавров ще се срещне с китайския си колега Ван И, предава ТАСС.\r\nИзточник от руската делегация на срещата на АСЕАН в Манила заяви, че двамата първи дипломати на Китай и Русия ще проведат разговор.\r\nСергей Лавров е в Манила, където ще вземе участие в срещата на АСЕАН. Докато е там, той ще проведе редица двустранни срещи. На срещата присъстват външните министри на 27 страни. Симеон Миланов", "date": "2017.08.06", "title": "ТАСС: Сергей Лавров ще се срещне с китайския външен министър по време на срещата на АСЕАН"}
{"url": "http://www.focus-news.net/news/2017/08/06/2423033/aktualna-patna.html", "text": "Днес ще е слънчево, след обяд - горещо. Това съобщиха от пресцентъра на Агенция „Пътна инфраструктура“. Ще духа слаб вятър от изток-североизток. Максималните температури ще бъдат между 36° и 41°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\n- в петък от 18 ч. до 20 ч. в посока София - Пловдив;\r\n- в неделя от 16 ч. до 20 ч. в посока Бургас - София.\r\nАМ „Струма“:\r\n- в събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\n- в неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\n- в петък от 17 ч. до 20 ч.\r\n- в неделя от 16 ч. до 20 ч.\r\n За дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n-  целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва: \r\nАвтомагистралите;\r\nпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:  област Бургас: до 11.08.2017 г. в участъка от км 335 до км 339 в посока София се извършва почистване на водостоци и облицоване на окопи. Едната лента е стеснена. Шофьорите да се движат с повишено внимание и съобразена скорост в участъка.\r\nАМ „Хемус“: област София:\r\nДо 31.08.2017 г. се ограничава движението в дясната тръба на тунел „Витиня“ в посока Варна, поради ремонт. Движението се извършва:\r\nЗа леки МПС:\r\nПри км 33+600 и тунел „Витиня“ движението е двупосочно в лявото платно /посока София/. В тунел „Витиня“ и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента.\r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“;\r\nОт км 33+850 до км 36+750 движението е в двете платна на АМ „Хемус“;\r\nОт км 36+750 до км 37+720 в посока София движението е двупосочно в лявото платно.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nПри км 25+600 /местност „Боруна“/ движението е двупосочно  в платното за София, поради укрепване на свлачище до 10.09.2017 г.; ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна до 21.08.2017 г.; до 07.08.2017 г. шофьорите да се движат с повишено внимание в двете посоки от км 41 до км 78, поради полагане на хоризонтална маркировка.\r\nАМ „Струма“: няма ограничения.\r\nАМ „Марица“: няма ограничения.\r\nАМ„Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС;\r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: Сумер-Враца от км 125+500 до км 143+000 – косене на тревни площи. Стесняване на една от лентите за движение. Срок до 12.08.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Кресненско ханче от км 356+100 до км 392+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: от км 93+500 до км 130+400 – монтаж и укрепване на пътни знаци. Срок до 07.08.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: Луковит-Петревене от км 140+800 до км 141+340 в гр. Луковит движение с повишено внимание поради ремонт на асфалтовата настилка. Движението се осъществява при стеснение две ленти. Движението се осъществява с повишено внимание. Срок до 25.08.2017 г.; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 69+832 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 10.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; полагане на хоризонтална маркировка по път Габрово-вр. Шипка /проход Шипка/ от км 155+200 до км 170+000. Движението се регулира в периода от 10:00 ч. до 20:00 ч. на 07.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 487+500 до км 496+260 Ветрен- Бургас – извършване на аварийни ремонтни работи от 22 ч. до 6 ч. сутрин. Движението на МПС се провежда последователно в двете пътни платна. Скоростта на движение се намаляване до 50 км/ч. Срок до 10.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна:Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 11.08.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 14+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Елешница-отклонението за Якоруда-Разлог от км 8+000 до км 11+000 – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.\r\n път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС:\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно.\r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище.\r\nОбходен маршрут: Царски извор-Сушица-Драганово и обратно.\r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности:\r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Ракево км 20+000 до км 25+000 - частични ремонти на асфалтовата настилка. Движение с повишено внимание. Срок до 12.08.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 14.08.2017 г.; път III-161 разклон път II-16-Лютидол км 0+000 до км 8+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1302 Пудрия-Главаци км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м.\r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.;\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г.\r\nРемонтни дейности:\r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС:\r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности:\r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.\r\nОПУ-Кърджали:\r\nВременно са въведени следните ограничения за движение на МПС:\r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности:\r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г.\r\nОПУ-Ловеч:\r\nВременно са въведени следните ограничения за движение на МПС:\r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът IІІ-3502 Беглеж-Ъглен от км 23+900 до км 36+790 движение с повишено внимание – частични ремонти на настилката Срок до 11.08.2017 г.\r\nОПУ-Монтана:\r\nВременно са въведени следните ограничения за движение на МПС:\r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик:\r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г.\r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности:\r\nПът III-843 м. Кара Тепе-Побит Камък от км 23+900 до км 33+000 – поетапно затваряне на лява и дясна лента за движение, поради частичен ремонт на пътната настилка. Срок до 07.08.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.; път ІІІ-605 Батановци-Мурено от км 10+000 до км 11+000 – ремонтни дейности на асфалтовата настилка. Движението се осъществява в една лента. Срок: 11.08.2017 г.; път ІІІ-811 Ракита-Брезник Пали Лула от км 32+000 до км 34+000 (посока Ракита – Брезник –  ремонтни дейности на асфалтовата настилка. Срок до 11.08.2017 г.;\r\nОПУ-Плевен:\r\nВременно са въведени следните ограничения за движение на МПС:\r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски.\r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099).\r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности:\r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 10.08.2017 г.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности.\r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Забележка: През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности:\r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС:\r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС:\r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности:\r\nПът ІІ-86 Асеновград-Чепеларе от км 53+960 до км 76+307 – частични ремонтни дейности на асфалтовата настилка. Движение с повишено внимание. Срок до 10.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 –пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-867 Средногорци-Мадан от км 0+000 до км 7+300 – частични ремонти на асфалтовата настилка (заливане на фуги). МПС да се движат с повишено внимание в свободната лента, съобразно създадената организация на движение. Срок до 11.08.2017 г.;\r\nпът ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС:\r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г;\r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС:\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т.\r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности:\r\nПът II-55 Гурково-Нова Загора от км 60+000 до км 63+000 – ръчно косене на храсти. Срок до 07.08.2017 г; път III-554Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности.\r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС:\r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.08.06", "title": "Актуална пътна обстановка"}
{"url": "http://www.focus-news.net/news/2017/08/06/2423034/predstoyashti-sabitiya-v-stranata-za-6-avgust-agentsiya-fokus.html", "text": "***\r\nОт 10.00 часа в сградата на община Варна, министърът на околната среда и водите Нено Димов ще се срещне с кметовете на Каварна, Балчик и Шабла, с представители на инициативния комитет „Да спасим Добруджа“ и със засегнатите браншови организации по повод възникналото напрежение за защитена зона „Комплекс Калиакра“.\r\n***\r\nОт 09.30 часа в храм „Преображение Господне“, кв. „Лозенец\", Негово светейшество Българският патриарх и Софийски митрополит Неофит ще оглави празничната света Литургия за Преображение Господне.\r\n***\r\nОт 18.30 до 19.30 часа в кв. „Княжево“ на Александровски мост ще се протест на жители от кв. „Княжево“ и с. Владя. \r\n***\r\nОт 19.00 часа в Южен парк – 3-та част, вход от ул. „Нишава“, ще се състои концерт на оркестър „Прима виста“. \r\n***                                     \r\nОт 19.00 часа от паметника на Цар Иван Асен II ще потегли протестно шествие на жителите на Асеновград. Те ще изразят недоволството си от мерките, предприети срещу незаконно пребиваващите в града цигани. \r\n***\r\nОт 20.30 часа в експо център „Флора“ в Морската градина ще се състои концерт - спектакъл по музика на Астор Пиацола.\r\n***\r\nОт 10.00 часа на нос Галата ще бъде даден стартът на маратона „Галата - Варна”.\r\n***\r\nОт 10.00 часа на сцената в крепостта „Баба Вида“ ще бъде представен спектакълът „Шегобишко в острова на чудесата“ \r\nОт 21.00 часа на сцената на шлепа – река Дунав ще бъде представен спектакълът „Мантията“. \r\n***\r\nОт 20.00 часа на скейтпарк-сцена в Градски парк „Св. Георги“ продължава поредицата „Добрич Джази“. \r\n***\r\nОт 09.00 часа в храм „Св. Вмчк Георги\" Негово преосвещенство Константийският епископ Яков ще оглави архиерейска света Литургия на Преображение Господне.\r\n*** \r\nОт 09.00 часа в храм „Св. Преображение Господне” в кв. „Тракия“ Негово високопреосвещенство Пловдивския митрополит Николай ще възглави  Архиерейска света Литургия по повод празника Преображение Господне.\r\n***\r\nВ 11.00 часа в местността „Хайдушки поляни“ пред паметника на преображенци и пред гробовете на Пейо и Кольо Шишманови ще бъдат поднесени венци и цветя, по повод 114 години от Илинденско-Преображенското въстание.\r\n*** \r\nОт 10.00 часа в с. Ягодина ще бъде даден финалният старт  на състезанието по ориентиране – средна дистанция по ориентиране за купа „Родопея“. От 13.00 часа ще се състои церемония по награждаването на победителите.\r\n***\r\nОт 20.00 часа в парк „Пети октомври“ ще се състои музикално-театралният фестивал „Под звездите“.", "date": "2017.08.06", "title": "Предстоящи събития в страната за 6 август (Агенция „Фокус”)"}
{"url": "http://www.focus-news.net/news/2017/08/06/2423035/afp-donald-tramp-otsenyava-poddrazhkata-na-rusiya-i-kitay-za-sanktsiite-sreshtu-severna-koreya.html", "text": "Президентът на САЩ Доналд Тръмп похвали Китай и Русия за тяхната поддръжка за резолюцията, предложена от САЩ, за налагане на санкции срещу Северна Корея. В обръщение, публикувано на официалната интернет страница на Белия Дом, е написано, че Тръмп „оценява“ техните гласове, предаде AFP.\r\n“Президентът оценява съдействието на Китай и Русия за приемането на тази резолюция“, пише в съобщението, публикувано след събранието на Съвета за сигурност на ООН.\r\n„Той ще продължи да работи със съюзниците и партньорите, за да увеличи дипломатическия и икономическия натиск върху Северна Корея, за да се сложи край на нейното заплашително и дестабилизиращо поведение“, подчертават от Белия Дом.\r\nПревод и редакция:", "date": "2017.08.06", "title": "AFP: Доналд Тръмп „оценява“ поддръжката на Русия и Китай за санкциите срещу Северна Корея"}
{"url": "http://www.focus-news.net/news/2017/08/06/2423036/nimh-dnes-shte-bade-slanchevo-okolo-i-sled-obyad-goreshto-maksimalnite-temperaturi-shte-sa-mezhdu-36-i-41.html", "text": "Днес ще бъде слънчево, около и след обяд - горещо. Ще духа слаб вятър от изток-североизток. Максималните температури ще бъдат между 36° и 41°. Това съобщи за Агенция \"Фокус\" Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН). \r\nНад Черноморието ще е слънчево, след обяд ще духа бриз. Максимални температури на въздуха: 32-35°. Температурата на морската вода е 26-27°. Вълнението на морето ще бъде 1-2 бала. \r\nНад планините ще е слънчево, след обяд ще се развие купеста облачност, но ще е без валежи. Ще духа слаб до умерен североизточен вятър. Максимална температура на височина 1200 метра около 28°, на 2000 метра - около 20°.\r\nАтмосферното налягане е и ще се задържи близко до средното за август.", "date": "2017.08.06", "title": "НИМХ: Днес ще бъде слънчево, около и след обяд - горещо, максималните температури ще са между 36° и 41°"}
{"url": "http://www.focus-news.net/news/2017/08/06/2423037/sofiya-vazstanoveno-e-dvizhenieto-po-avtomagistrala-lyulin-v-rayona-na-kv-lyulin-v-dvete-platna.html", "text": "Възстановено е движението по автомагистрала \"Люлин\", в района на кв. \"Люлин\" в София, в двете платна. Това съобщиха от пресцентъра на Агенция „Пътна инфраструктура“.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ –www.api.bg, и по всяко време от денонощието на тел.\r\n0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.06", "title": "София: Възстановено е движението по автомагистрала \"Люлин\", в района на кв. \"Люлин\", в двете платна"}
{"url": "http://www.focus-news.net/news/2017/08/06/2423038/varna-ogranicheno-e-dvizhenieto-pri-km-385-na-avtomagistrala-hemus-v-dvete-posoki-poradi-obarnat-tir-i-razpilyano-zarno.html", "text": "Ограничено e движението при км 385 на автомагистрала \"Хемус\", в двете посоки, поради обърнат ТИР и разпиляно зърно. Това съобщиха от пресцентъра на Агенция „Пътна инфраструктура“. Обходният маршрут е - пътен възел Невша - път I-2 - пътен възел Ветрино.", "date": "2017.08.06", "title": "Варна: Ограничено e движението при км 385 на автомагистрала \"Хемус\", в двете посоки, поради обърнат ТИР и разпиляно зърно"}
{"url": "http://www.focus-news.net/news/2017/08/06/2423039/pravoslavnata-tsarkva-otbelyazva-preobrazhenie-gospodne.html", "text": "Православната църква отбелязва Преображение Господне. На този ден Иисус Христос доказва пред трима от учениците си - Петър, Яков и Йоан своя божествен произход. \r\nСпоред народните вярвания, от Преображение Господне \"лятото се пречупва\" и времето се преобръща - върви към есента и студа. Щъркелите се събират на ята, преди да отлетят към топлите земи. \r\nТова е денят, в който се бере първото грозде и се раздава на близки и съседи, след като се прикади от свещеника в църквата. До този ден не се разрешава да се яде грозде. \r\nДо този ден не се бере грозде и не се купува от пазара дори ако търговците го намалят, и не се вкусва от него.\r\nПреди да узрее гроздето, узряват къпините, но никой не трябва да ги опитва, защото те са дяволското грозде. С тях дяволът, който все се опитва да излъже хората, прелъстява по-нетърпеливите да опитат от къпините преди гроздето и да се присъединят към него. Не случайно именно чрез къпината можели да се доказват качествата на всяка нова баячка, магьосница, церителка. Само ако посадената от нея надолу с върха къпина се хване, тя може да бъде призната за наследница на магическа и тайнствена сила, баянията й ще хващат и ще церят, обикновените люде ще благоговеят и ще се стряскат от силата й.\r\nВярва се, че в нощта срещу Преображение, също както и на Богоявление, в небето се отваря Божията врата и сам Господ се показва на нея. Само праведният може да види тази врата и каквото си поиска в този миг, Господ ще му го даде. Затова през нощта майките държат децата си будни, карат ги да гледат към небето, дано видят, когато се отворят небесните порти, та да се помолят за голямо богатство и късмет. \r\nАко някой се разболее, натопява се връзка сушени плодове, болният пие от водата и болестта се преобразява.\r\nНародът е превърнал големия християнски празник Преображение Господне в притча за доброто и злото, за позволеното и непозволеното в обикновения делничен живот, пълен с езически суеверия и религиозен респект.\r\nНоси се в църква, прекадява се и се благославя с молитва гроздето, след което вече може да се яде. Където няма грозде, освещават се други плодове - ябълки, сливи.\r\nНа места се вярва, че в нощта преди Преображение, също както и на Богоявление, в небето се отваря Божията врата и сам Господ се показва на нея. Само праведният може да види тази врата и каквото си поиска в този миг, Господ ще му го даде. Затова в тази нощ майките държат децата си будни, карат ги да гледат към небето, дано видят, когато се отвори вратата Божия и да се помолят за голямо богатство и късмет.\r\nВ Северна България по аналогия с Христовото Преображение смятат, че на Преображение времето започва да се преобразява, водите в изворите и реките изстиват и вече не стават за къпане. Застудяват дните и нощите.\r\nРибата заема основно място в космогоничните представи. В животинския митологичен код олицетворява подземния свят, водата и влагата, смъртта и тъмнината, сексуалната потентност и плодородието. Според отделни поверия земята е закрепена върху риба или около нея са опасани змия и риба. В българските коледни песни рибата е представена като еквивалент на змея, когото св. Георги убива. А самият змей произлиза от четиридесетгодишен шаран и има рибя опашка. С рибешки опашки са и дългокосите господарки на планинските реки и вирове, наричани в Македонските земи сприи или стии. Рибата е постоянен атрибут на владетеля на морето и океана св. Никола. Тя (в повечето случаи шаранът) се осмисля като слуга на светеца. Според едно предание веднъж по време на корабокрушение св. Никола запушил дупката на гемията с един шаран. Оттогава останал обичаят на Никулден във всеки дом да се жертва риба в чест на светеца. Традицията изисква жертвената риба да има люспи и кост на главата, която има формата на кръст. При почистване на рибата нейните люспи не бива да падат на земята, защото ако човек стъпи на това място, заболява. Костта от главата се запазва и се носи като амулет срещу уроки. Окачва се на шапчиците на малките деца. Според поверието тази кост (кръхче, дъна) лекува безсъние. Обредното блюдо от риба за Никулден се нарича рибник. Рибата се консумира задължително и по време на постите - на Благовец, Цветница и Преображение. С риба жените правят магия за любов. Преспиват една нощ, с риба между краката си, която после сготвят. От яденето дават на мъжа, за да стимулират сексуалните му способности. Появата на много риби в реките е знак за дълга и мразовита зима, за природно бедствие или война. Ако човек сънува риба, очаква го някаква беда и влошаване на метеорологичните условия.", "date": "2017.08.06", "title": "Православната църква отбелязва Преображение Господне"}
{"url": "http://www.focus-news.net/news/2017/08/06/2423040/mvnr-na-kitay-sanktsiite-sreshtu-severna-koreya-ne-sa-kraynata-tsel-na-mezhdunarodnoto-obshtestvo.html", "text": "Министърът на външните работи на Китай Ван И коментира, че крайната цел на международното общество не е въвеждането на санкции срещу Северна Корея, а разрешаването на кризата и спирането на ядрената програма на страната чрез дипломатически средства, предаде ТАСС. \r\n„Санкциите са необходими, но в никакъв случай не са крайната цел. Целта е да се върнем към обсъждане на ядрения проблем на Корейския полуостров на масата за преговори, да се изработи окончателен способ за разрешение на кризата, чрез мирни преговори и така да се стигне до денуклеаризация на полусострова, което ще осигури дългосрочната стабилност на региона“, заяви Ван.\r\n„Поради тази причина, Китай се надява, че всички страни ще разгледат сериозно и ще приемат, предлаганата от Пекин инициатива за прекратяването на двете действия, които покачват напрежението (Ракетно-ядрената програма на Северна Корея и военните учения на САЩ, съвместно с Южна Корея). Това е най-ефективното и реализируемо, а също така рационално и справедливо предложение“, отбеляза той.\r\nСпоред Външният министър на Китай, тази инициатива ще позволи да бъде свалено напрежението на полуострова и ще разреши най-острите опасения на съответстващите страни в сферата на сигурността.\r\nПревод и редакция:", "date": "2017.08.06", "title": "МВнР на Китай: Санкциите срещу Северна Корея не са крайната цел на международното общество"}
{"url": "http://www.focus-news.net/news/2017/08/06/2423041/ministar-neno-dimov-shte-se-sreshtne-s-kmetovete-na-kavarna-balchik-i-shabla.html", "text": "Министърът на околната среда и водите Нено Димов ще се срещне с кметовете на Каварна, Балчик и Шабла, с представители на инициативния комитет „Да спасим Добруджа“ и със засегнатите браншови организации по повод възникналото напрежение за защитена зона „Комплекс Калиакра“. Това съобщиха от пресцентъра на МОСВ. \r\nЦелта на срещата е да бъде обсъдена ситуацията, възникнала след осъдителното решение срещу България на Съда на Европейския съюз и да се постигне възможно най-правилно решение за всички страни и за държавата. \r\nСрещата ще се състои от 10.00 часа в сградата на община Варна. След нея ще има изявления.", "date": "2017.08.06", "title": "Министър Нено Димов ще се срещне с кметовете на Каварна, Балчик и Шабла"}
{"url": "http://www.focus-news.net/news/2017/08/06/2423042/patriarh-neofit-shte-oglavi-praznichnata-sveta-liturgiya-za-preobrazhenie-gospodne-v-ednoimenniya-stolichen-hram.html", "text": "Негово светейшество Българският патриарх и Софийски митрополит Неофит ще оглави празничната света Литургия за Преображение Господне в едноименния столичен храм, предаде репортер на Агенция „Фокус“. \r\nНа 6 август всяка година Православната църква прославя великото и славно Преображение на Господа нашего Иисуса Христа. По този повод във всички епархии на Българската православна църква, на 6 август, неделя, се отслужва празнична света Литургия.\r\nПразнична  света Литургия в софийския храм \"Преображение Господне\", кв. \"Лозенец\", ще оглави Негово светейшество Българският патриарх и Софийски митрополит Неофит. Той ще бъде в съслужение с Негово преосвещенство Мелнишки епископ Герасим - главен секретар на Св. Синод на Българската православна църква, Негово високопреподобие архимандрит Василий - протосингел на Софийска епархия, храмовото духовенство и гости. Началото е в 09.30 часа. \r\nНикола ПЕТКОВ", "date": "2017.08.06", "title": "Патриарх Неофит ще оглави празничната света Литургия за Преображение Господне в едноименния столичен храм"}
{"url": "http://www.focus-news.net/news/2017/08/06/2423043/sindzo-abe-yaponiya-shte-sablyudava-za-izpalnenieto-na-rezolyutsiyata-na-oon-sreshtu-severna-koreya-v-tyasno-satrudnichestvo-s-partnyorite-si.html", "text": "Министър председателят на Япония Синдзо Абе публикува съобщение към медиите, по случай поредното усилване на санкциите срещу Северна Корея. Той обяви, че Япония ще сътрудничи тясно със САЩ, Южна Корея, Китай и Русия, за реализацията на мерките, предвидени в резолюцията на Съвета за Сигурност на ООН спрямо КНДР, предаде ТАСС.\r\n\"Правителството на Япония, като страна член на Съвета за сигурност на ООН, ще продължи да осигурява ефективността на серията от резолюции на СС на ООН (спрямо Северна Корея), в тясно сътрудничество с такива страни като САЩ и Южна Корея, а освен това работейки заедно с Китай и Русия“, пише в заявлението.\r\nОсвен това, Абе подчерта, че Токио се придържа към принципите на „диалог и натиск“ и „действие за действие“ и поиска от Пхенян конкретни действия, по посока разрешаването на въпроси като: ракетно-ядрената програма на страната и проблема с похитените, от северокорейските служби за сигурност, японски граждани.\r\nПревод и редакция:", "date": "2017.08.06", "title": "Синдзо Абе: Япония ще съблюдава за изпълнението на резолюцията на ООН срещу Северна Корея в тясно сътрудничество с партньорите си"}
{"url": "http://www.focus-news.net/news/2017/08/06/2423044/predstoyashti-mezhdunarodni-sabitiya-za-6-avgust-agentsiya-fokus.html", "text": "Развитие на положението след като белгийските власти позволиха на заразени яйца да достигнат до пазара.\r\n*** \r\nНуакшот. Ще бъдат обявени резултатите от референдума в Мавритания за премахване на сената на страната.\r\n***\r\nКигали. Ще бъдат обявени официалните резултати от президентските избори в Руанда.\r\n***\r\nДамаск. Подкрепяните от САЩ Сирийски демократически сили продължават с настъплението си срещу \"Ислямска държава\" в град Ракка. \r\n***", "date": "2017.08.06", "title": "Предстоящи международни събития за 6 август (Агенция „Фокус“)"}
{"url": "http://www.focus-news.net/news/2017/08/06/2423045/denyat-6-avgust-v-balgarskata-istoriya.html", "text": "Православната църква отбелязва празника Преображение. 1834 г. - Високата порта издава указ за организиране на териториална армия, наречена редиф. Във всеки санджак се сформират по един табор (батальон) от по 1400 войници- доброволци. 1869 г. - в Габрово е основано женското дружество “Майчина грижа”.1903 г. – избухва въстание в Одринско. Илинденско-Преображенското въстание е връхна точка в националноосвободителното движение на Македония и Одринско. 1908 г. - в Щип е основан български конституционен клуб от легализирани дейци на десницата на ВМОРО. На 6 август са родени: Стефан Кънчев –художник график, доайен; Паисий Врачански (светско име: Александър Райков) - висш духовник, митрополит; Панайот Великов Дворянов - военен деец; На 6 тази дата умират: Иван Генчев Богданов – литературен историк, критик и библиограф; Георги Гълъбов – лекар; Димитър Захралията Николов (истинско име: Д. Колев Стойнов) - деец на националноосвободителното движение. \r\n2014 г.\r\n42-рото Народно събрание обикновено народно събрание на България се разпуска с указ на президента Росен Плевнелиев.\r\n2014 г.\r\nДеветдесетото правителство на България е назначено като служебно с указ на президента Росен Плевнелиев с министър-председател Георги Близнашки.\r\n2013 г.\r\nПрезидентът на Република България присъжда орден „Стара планина“ ,първа степен на Виолина Спасова „за изключителния ѝ принос за укрепването и реформирането на българската банкова система.\r\n2013 г.\r\nПрезидентът на Република България присъжда орден „Св. Св. Кирил и Методий“ първа степен на Константин Жалов „за големите му заслуги към Република България в областта на науката и спорта“.\r\n2008 г.\r\nПрезидентът на Република България присъжда орден „Стара планина“ ,първа степен на Бертил Рут „за изключително големите му заслуги за развитието на българо-шведските отношения и сътрудничество и по повод окончателното му отпътуване от страната“.\r\n2008 г.\r\nПрезидентът на Република България присъжда орден „Стара планина“ ,първа степен на Акито Найто „за изключително големите му заслуги за развитието и задълбочаването на българо-японското икономическо сътрудничество.“\r\n1958 г.\r\nБългария установява дипломатически отношения с Уругвай.\r\n1923 г.\r\nОт 6 до 8 август се състои конференция на Народния сговор в София. \r\nНародният сговор е политическа организация, създадена през 1921 г. от безпартийни дейци и запасни офицери, ратуващи за обединение на десните сили в страната, за да се противопоставят на управлението на БЗНС и левите сили. Ролята на централно ръководство играе Софийският комитет, начело на който застава бившият дипломат Александър Греков. В края на 1921 г. и началото на 1922 г. се учредяват местни групи и в редица други градове на страната, в които има военни гарнизони. Официалното оповестяване на организацията става на 15 март 1922 г., а на 10 април същата година започва да излиза и печатният й орган – в. \"Слово\". След убийството на Ал. Греков през май 1922 г. на негово място е издигнат проф. Ал. Цанков. Заедно с Военния съюз Народният сговор участва в подготовката и извършването на държавния преврат на 9 юни 1923 г. и поема управлението на страната до 21 юни 1931 г. През това време излъчва два кабинета: на проф. Ал. Цанков (9 юни 1923 – 4 януари 1926 г.) и на А. Ляпчев (4 януари 1926 – 29 юни 1931 г.). Организацията е в основата на Демократическия сговор, учреден на 10 август 1923 г. До правителствената промяна на 4 януари 1926 г. негови дейци имат доминиращо влияние в управлението на страната. \r\nДо юни 1931 г. дейците на бившата организация участват в управлението на страната, въпреки че след 4 януари 1926 г. водеща роля в управлението имат привържениците на А. Ляпчев и Ат. Буров.\r\nСлед разцеплението на Демократическия сговор (май 1932 г.) преминават към крилото на проф. Ал. Цанков, което малко по-късно се преобразува в нова политическа формация под името Народно социално движение.\r\n1920 г.\r\nОбнародван е Закон за данък върху дружествата. Той облагодетелства кооперациите за сметка на частните банки и застрахователните дружества. Отменен e през юли 1925 г. В същия ден е обнародван и Закон за подвижни мирови съдии, с който е премахната адвокатската защита пред тях.\r\n1908 г.\r\nВ Щип е основан български конституционен клуб от легализирани дейци на десницата на ВМОРО. Първите такива клубове са основани във Велес и Битоля на 20 юли 1908 г. На 27 юли в Солун е основан клуб и изработените от него програмни документи са приети и от останалите клубове. Подобни клубове са учредени на 31 юли в Скопие, на 2 август - в Куманово, на 5 август - в Тетово, на 7 август - в Кратово и Крива Паланка, на 10 август - в Гостивар и Одрин, на 15 август - в Кочани и Сяр, на 29 август - в Цариград.\r\n1904 г.\r\nОт 6 до 8 август в София е проведен учредителен конгрес на Свободния синдикален съюз към Българската работническа социалдемократическа партия (широки социалисти), ръководен от Централна комисия. БРСДП (ш.с.) е образувана след разцеплението на Българската социалдемократическа партия през 1903 г. Тя има значително влияние сред учителството и част от държавните служители - телеграфо-пощенци, железничари и други. След създаването на партията през 1903 г. неин лидер става Я. Сакъзов. Партията носи и името \"широки социалисти\", заради схващането на нейните членове, че в нея могат да членуват хора с всякакви възгледи и вярвания, без да възприемат марксисткото учение, стига да признават партийната програма. Широките социалисти се обявяват за сътрудничество с буржоазните партии за осъществяване на необходимите реформи. БРСДП (ш.с.) е част от международното работническо и социалистическо движение. Партията поддържа контакти с II Интернационал.\r\n1903 г.\r\nПоставено е началото на Илинденско- Преображенското въстание в Одринско. Илинденско-Преображенското въстание е масово народно въстание, организирано и ръководено от Вътрешната македоно-одринска революционна организация. Въстанието е връхна точка в националноосвободителното движение на Македония и Одринско. По силата на Берлинския договор 1878 г. Македония и Одринско остават в пределите на Османската империя. Това предизвиква остра реакция от страна на българския народ, който не желае да се примири с волята на западните Велики сили, наложили това решение, и започва борба веднага след оповестяването на решенията на Берлинския конгрес. Борбата придобива организиран характер след създаването на ВМОРО през есента на 1893 г. в Солун. Скоро след това в Македония и Одринско е създадена гъста мрежа от революционни комитети. През 1899 г. е поставено началото и на четническия институт, който изиграва важна роля за масовизирането на организацията и подготовката на въстанието. В началото на ХХ в. настъпват събития, които усложняват обстановката в Македония и Одринско. Неуспехът на Горноджумайското въстание през 1902 г., провокирано от дейци на Върховния македоно-одрински комитет, води до разгрома на голям брой революционни комитети и застрашава организацията от нови провали. Възползвайки се от това въстание, турското правителство съсредоточава големи военни и полицейски сили в тези две области. Това води до стълкновение с турските войски в редица краища на Македония и Одринско и става причина за преждевременното избухване на въстанието. В началото на януари 1903 г. в Солун е свикан конгрес на ВМОРО. В отсъствието на голяма част от представителите на революционните окръзи и на нейните най-видни водачи - Г. Делчев, Д. Груев, Г. Петров и др., които са противници на каквито и да било прибързани действия, конгресът взима решение за обявяване на общо въстание през пролетта на същата година. Макар и да не са съгласни с това решение, Г. Делчев и неговите най-близки сподвижници се подчиняват. Те полагат усилия само за неговото отлагане през лятото на същата година и за превръщането му от повсеместно в стратегично, т. е. в действия предимно на въстанически чети в планинските и полупланинските райони, където действията на редовната турска армия се предполага, че не могат да бъдат особено ефективни. На проведения в Смилево окръжен конгрес е изработен планът за въстаническите действия. Избран е ръководен щаб в състав Д. Груев, Б. Сарафов и А. Лозанчев, на който е делегирано и правото той да определи датата на въстанието. На 21 април (по стар стил) край с. Баница е убит Г. Делчев. Подготовката за въстанието не спира. След конгреса в Смилево следва и друг конгрес, свикан в местността Петрова нива в Странджа, където е обсъден планът за въстаническите действия в Одринско и е определен съставът на бойното ядро в този район: М. Герджиков, Л. Маджаров и Ст. Икономов. Въстанието избухва на 20 юли (Илинден) 1903 г. в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. На 6 август (Преображение) същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Връхната си точка достига с обявяването на Странджанската република, която просъществува 26 дни. В Родопския край на Одринския революционен окръг въстаническите чети активизират своите действия и успяват да приковат за известно време значителни неприятелски сили. В освободените селища е установена революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсъците между въстаниците и турските войски следват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско стават 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити и заклани 4694 души, оставени без подслон 70 835 души, а други 30 000 са принудени да напуснат родните си огнища и да търсят спасение в България. Въпреки своя неуспех Илинденско-Преображенското въстание изиграва огромно значение. То показва на цялата европейска общественост, че българското население в Македония и Одринско ще продължи и по-нататък своята борба до извоюването на националната си независимост.\r\n1869 г.\r\nВ Габрово е основано женското дружество “Майчина грижа”.\r\n1834 г.\r\nВисоката порта издава указ за организиране на териториална армия, наречена редиф. Във всеки санджак се сформират по един табор (батальон) от по 1400 войници - доброволци.\r\n1832 г.\r\nЗа игумен на Плаковския манастир \"Св. Илия\" е назначен архимандрит Максим Райкович. Максим Райкович е висш духовник и просветител. Роден е в Дряново. Образованието си получава в Преображенския манастир, където приема и монашество. От 1820 г. до 1835 г. е учител в Лясковец, а след това става игумен на Лясковския манастир \"Св. св. Петър и Павел\". Ръкоположен е и за архимандрит. Взема дейно участие в църковно-националната борба. Преследван за дейността си е принуден е да емигрира в Румъния. Установява се в Галац, където продължава учителската си дейност в българското училище и едновременно с това служи като свещеник. Завещава цялото си имущество на българските училища в Дряново, Лясковец и Търново, свързани най-тясно с неговата продължителна просветна дейност. Умира на 25 февруари 1874 г.На тази дата са родени:\r\n1915 г.\r\nРоден е Стефан Кънчев – български художник график, доайен и първомайстор на българска запазена марка. Завършва специалност “Стенопис” при Д. Узунов. Работи в областта на приложната графика - плакати, художествено оформление на книги, запазени марки, екслибриси, проспекти, каталози и др. Негови са емблемите на Музикалния театър “Стефан Македонски”, Централен куклен театър, БНТ, “Панорама”, “Реклама”, “Петрол”, “Родопа” и много др. Носител е на много международни награди: награда от Първа световна изложба на запазената марка, организирана от Американския институт за графични изкуства (Ню Йорк, 1966 г.), на филателното изкуство за серия от марки (Франция, 1974 г.), от Международната изложба на запазената марка в Остенде (Белгия, 1994 г.) и др.\r\nУмира в София на 22 август 2001 г.\r\n1888 г.\r\nРоден е Паисий Врачански (светско име: Александър Райков) - висш духовник, митрополит. Роден е в Своге, Софийско. Завършва Цариградската българска духовна семинария и през 1909 г. приема монашество. От май същата година служи като частен секретар на екзарх Йосиф I. През 1911 г. продължава образованието си в Богословския факултет в Черновиц, Австрия. След завръщането си отново е на служба при екзарх Йосиф I. От есента на 1916 г. е дякон към Св. синод, а от пролетта на 1917 г. е ефимерий-библиотекар при Св. синод и завеждащ неговото културно-просветно отделение. От есента на 1917 г. е учител в Софийската духовна академия, но скоро след това е изпратен в Мюнхен, където следва право. Завръща се в България през 1922 г. и е назначен за протосингел в Софийската митрополия. През май с. г. е удостоен с архимандритско достойнство. На 1 април 1923 г. е ръкоположен за епископ Знеполски и служи като викарий при софийския митрополит Стефан. На 10 август 1930 г. е избран за врачански митрополит. От 1934 до 1953 г. непрекъснато е член на Св. Синод.\r\n1859 г.\r\nРоден е Панайот Великов Дворянов - военен деец. Роден e в Русе. Завършва Военното училище в София. Участва в Сръбско-българската война 1885 г. като командир на доброволчески чети (Сандровската и Русенската). Организира отбраната на Белоградчик. След войната служи в артилерията. По време на Балканската война 1912–1913 г. е командир на дивизион в 5. нескорострелен полк. Умира на 17 февруари 1937 г.На тази дата умират:\r\n1992 г.\r\nУмира Иван Генчев Богданов – литературен историк, критик и библиограф. Той е роден на 3 май 1910 г. в Търново. Завършва гимназия в родния си град през 1929 г. и право в Софийския университет “Св. Климент Охридски” през 1936 г. Той е един от основателите на ОСП от 1990 г. В годините между 1933-1992 г. сътрудничи активно на литературния периодичен печат. Интересите му са в няколко насоки - литературна история и методология, изворознание, библиография, литературна периодика, култура, история. Автор е на фундаментални извороведски и литературно-исторически трудове като: \"Българската книга през вековете\" (1978 г.), \"Тринадесет века българска литература. Събития, автори, произведения, библиография, синхронен репертоар 681-1981\", в 2 т. (1983; 2. фототипно издание 2000 г.), \"Българска литературна периодика\" (1972 г.), \"Енциклопедичен речник на литературните термини\" (1993 г.) и др. Автор е на над 70 книги, по-популярни, сред които са: \"Българска литература в дати и характеристики 817-1965г. \" (1966 г.); \"Кратка история на българската литература\", в 2 т. (1969-1970); \"Патриарх Евтимий\" (1970 г.); \"Авицена. Исторически очерк\" (1974 г.); \"Хан Аспарух\" (1975 г.) (2. преработено издание 1981 г.); \"Александър Македонски\" (1988 г.); \"Веда Словена и нашето време\" (1991 г.); \"Синовете на вдовицата. Масонство и масони.\" (1994 г.) и др.\r\n1982 г.\r\nУмира Георги Гълъбов - български лекар. Той е роден на 7 ноември 1918 г. в Яворов. През 1943 г. завършва медицина в София. Той е основател и асистент в Катедрата по анатомия в Медицинския факултет (1945 г.). Ръководител е на катедрата до 1963 г. Хоноруван доцент в Софийския медицински факултет (1947 г.) и редовен доцент (1950 г.). През 1951-1959 г. е зам.-министър на МНЗ. Научен секретар на БАН в периода 1959-1966 г. Редовен професор в Катедрата по анатомия във ВМИ - София (1960 г.). Основава Централна лаборатория по проблемите на регенерацията при БАН (1963 г.), на която е директор до края на живота си. Ректор на ВМИ, София (1966-1970 г.). През 1967 г. е член на Асоциацията на анатомите (Нанси, Франция). Председател е на Националната комисия по електронна микроскопия (1968 г.). Председател на научното Дружество на анатомите, хистолозите и ембриолозите в България (1971-1982 г.). В периода 1973-1977 г. е председател на Съюза на научните медицински дружества в България. През 1974 г. е член-кореспондент на БАН. Почетен член на анатомичните дружества в Чехия (1975 г.), Русия (1976 г.) и Германия (1979 г.). Георги Гълъбов е учен със световен принос в областта на невроморфологията. Има над 140 публикации в България и в чужбина.\r\n1868 г.\r\nУмира Димитър Захралията Николов (истинско име: Д. Колев Стойнов) - деец на националноосвободителното движение. Роден е в с. Карабурун (днес Знаменосец), Старозагорско. През 1860 г. емигрира в Румъния, където установява контакт с дейци на българската революционна емиграция. Участва в Първата българска легия в Белград, където става близък помощник на Г. С. Раковски. След разпускането на легията се завръща в Румъния. С помощта на Г. С. Раковски сформира своя малка чета, с която през 1864 г. се прехвърля в България и действа с нея из Стара планина. През 1868 г. е привлечен за знаменосец в четата на Хаджи Димитър и Стефан Караджа. При разгрома на четата е един от малко оцелели, които тръгват за крайната и цел - местността Агликина поляна, но при ново сблъскване с турски потери пада убит.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.06", "title": "Денят 6 август в българската история"}
{"url": "http://www.focus-news.net/news/2017/08/06/2423046/ria-novosti-sasht-privetstva-reshenieto-za-spiraneto-na-chlenstvoto-na-venetsuela-v-merkosur.html", "text": "САЩ приветства решението на Външните министри на страните от Меркосур (Общия пазар на Южна Америка), да суспендират членството на Венецуела в организацията. Приветствието отправи представителят на Държавния департамент на САЩ, Хезер Науърт в социалната мрежа Туитър, цитирано от РИА Новости.\r\n„Одобряваме решението на Министрите на външните работи на страните от Меркосур, за спирането на членството на Венецуела в търговския блок, заради нарушения на демократическите процедури“, написа тя.\r\nПо-рано, на срещата на Министрите на външните работи на страните от Меркосур в Бразилия, те взеха решение да прекратят окончателно членството на Венецуела, заради нарушение на демократическите процедури в страната, визирайки свикването на Националното учредително събрание в Каракас. Организацията на американските държави(ОАД) също подкрепи изключването на Венецуела от общия пазар на Южна Америка (Меркосур).\r\nПревод и редакция:", "date": "2017.08.06", "title": "РИА Новости: САЩ приветства решението за спирането на членството на Венецуела в Меркосур"}
{"url": "http://www.focus-news.net/news/2017/08/06/2423047/gd-granichna-politsiya-trafikat-e-intenziven-na-vsichki-gkpp-na-granitsite-s-turtsiya-i-rumaniya.html", "text": "Трафикът е интензивен на всички ГКПП на границите с Турция и Румъния. Това сочат данни към 08.00 часа, публикувани на сайта на Главна дирекция \"Гранична полиция\". Преминаването се осъществява нормално на всички ГКПП на границите със Сърбия, Македония и Гърция.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.06", "title": "ГД \"Гранична полиция\": Трафикът е интензивен на всички ГКПП на границите с Турция и Румъния"}
{"url": "http://www.focus-news.net/news/2017/08/06/2423048/plovdiv-mitropolit-nikolay-shte-otsluzhi-arhiereyska-sveta-liturgiya-v-hram-preobrazhenie-gospodne.html", "text": "На 6 август всяка година Православната църква прославя великото и славно Преображение на Господа нашего Иисуса Христа. По този повод във всички епархии на Българската православна църква, на 6 август, неделя, се отслужва празнична света Литургия, предаде репортер на Агенция \"Фокус\". Архиерейска света литургия в пловдивския храм \"Преображение Господне\", ж. к. \"Тракия\",  ще оглави Негово високопреосвещенство Пловдивски митрополит Николай.\r\nНикола ПЕТКОВ", "date": "2017.08.06", "title": "Пловдив: Митрополит Николай ще отслужи архиерейска света литургия в храм \"Преображение Господне\""}
{"url": "http://www.focus-news.net/news/2017/08/06/2423049/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-avgust-2017-g.html", "text": "„Софийска вода” временно ще прекъсне водоснабдяването в някои части на столицата на 7 август 2017 г. (понеделник). Това съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на  ул. „Елисавета Багряна“ жк. „Гео Милев“ се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\n- по ул. „Николай Коперник“ от ул. „Постоянство“  до ул. „Гео Милев“;\r\n- по ул. „Хемус“  от  ул. „Николай Коперник“  до ул. „Лидице“;  \r\n- по ул. „Лидице“  от ул. „Постоянство“  до ул. „Гео Милев“;\r\n- по ул. „Гео Милев“ от ул. „Николай Коперник“ до ул. „Елисавета Багряна“  и ул. „Андрей Николов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Николай Коперник“ ъгъла с ул. „Хемус“.\r\nВъв връзка с изграждане на сградно водопроводно отклонение на  ул. „Царибродска“ жк. „Зона –Б-19“ се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\n- ул. „Д-р Калинков“, ул. „Царибродска“, ул. „Три уши“ и ул. „Димитър Петков“;\r\n- по ул. „Царибродска“ от ул. „Д-р Калинков“ до бул. „Инж.Иван Иванов“; \r\n- бл. 6, бл.15-16.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Д-р Калинков“ ъгъла с ул. „Димитър Петков“.\r\nВъв връзка с подмяна на сградни водопроводни отклонения на  ул. 58  и ул. 39 кв. „Враждебна“ се налага спиране на водоподаването от 9:30  до 18:00 часа на клиентите на „Софийска вода”, живеещи в района на:\r\n- по ул. 58 от ул. 3  до ул. 55;\r\n- ул. 39 и ул. 6. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 58 №26 и ул. 39 ъгъла с ул. 4.\r\nВъв връзка с реконструкция на уличен водопровод на  ул. „Васил Левски“  с. Негован се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Индустриална“, ул. „Борис Найденов“, ул. „Езерата“, ул. „Васил Левски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Коцина махала“ ъгъла с ул. „Стефан Павлов“.\r\nВъв връзка с реконструкция на уличен водопровод на  ул. „Читалищна“  с. Чепинци се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Читалищна“ от ул. „Отечество“ до ул. „Просвета“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Читалищна“ ъгъла с ул. „Отечество“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.06", "title": "Софийска вода” временно ще прекъсне водоснабдяването в някои части на столицата на 7 август 2017 г."}
{"url": "http://www.focus-news.net/news/2017/08/06/2423050/uawire-moldova-izrazi-zagrizhenostta-si-ot-podgotovkata-na-voenni-ucheniya-v-pridnestrovieto.html", "text": "Делегацията на Молдова в Съвместната контролна комисия (СКК) (за спазване на режима на примирие в Приднестровието - бел.ред.) изрази своята загриженост от подготовката на военни учения в непризнатата от ООН Приднестровска Молдовска Република (ПМР), на които ще вземат участие и руските войници от миротворческата мисия на страната в региона, предаде UAWire, позовавайки се на бюлетин, публикуван от Бюрото за реинтеграция на Молдова.\r\n„Голям брой военни машини и специално военно оборудване са забелязани недалеч от Търновка, област Слободзея (в ПМР). Военните наблюдателите на СКК срещат пречки, от представителите на командването на миротвортческите сили в Тираспол (столицата на ПМР). Според представители на комисията, руските и приднестровски войници, бързо са скрили военното оборудване и са блокирали достъпа на наблюдателите до района, където ще бъдат проведени ученията“, пише в бюлетина.\r\nВ документа е дебело подчертано, че провеждането на съвместни учения на ПМР и руските мироопазващи сили, е тежко нарушение на принципите за осъществяване на миротворческа мисия.\r\nСКК е нарекла тези действия провокативни и способни да дестабилизират ситуацията в региона.\r\nПревод и редакция:", "date": "2017.08.06", "title": "UAWire: Молдова изрази загрижеността си от подготовката на военни учения в Приднестровието"}
{"url": "http://www.focus-news.net/news/2017/08/06/2423051/smolyan-prodalzhavat-proyavite-po-povod-114-godini-ot-ilindensko-preobrazhenskoto-vastanie-v-selo-slaveyno.html", "text": "С тържества в село Славейно се отбелязват отбелязани 114 години от Илинденско-Преображенското въстание, съобщиха от пресцентъра на Община Смолян. Програмата започна на 5 август с панихида в памет на загиналите във въстанието в храм „Св. пророк Илия” в селото, тържествен концерт, митинг и заря. От 11.00 часа днес в местността \"Хайдушки поляни\" пред паметника на преображенци и пред гробовете на Пейо и Кольо Шишманови ще бъдат поднесени венци и цветя.", "date": "2017.08.06", "title": "Смолян: Продължават проявите по повод 114 години от Илинденско-Преображенското въстание в село Славейно"}
{"url": "http://www.focus-news.net/news/2017/08/06/2423052/vidin-belogradchishkiyat-episkop-polikarp-shte-otsluzhi-tarzhestvena-sveta-liturgiya-po-povod-preobrazhenie-gospodne-v-hram-uspenie-bogorodichno-v-selo-archar.html", "text": "На 6 август Църквата отбелязва големия християнски празник Преображение Господне. По този повод, Негово Преосвещенство Белоградчишкият епископ Поликарп, с благословението на Негово Високопреосвещенство Видински митрополит Дометиан, ще отслужи тържествена света литургия в храм „Успение Богородично“, село Арчар, предаде репортер на Агенция \"Фокус\".\r\nНачалото на Светата Литургия е в 09.30 ч. След светата литургия, за всички вярващи и гости ще бъде осветено, според традицията за този ден, грозде и нови плодове, като и обща трапеза за здраве и благословение на всички. \r\nНикола Петков", "date": "2017.08.06", "title": "Видин: Белоградчишкият епископ Поликарп ще отслужи тържествена света литургия по повод Преображение Господне в храм „Успение Богородично“ в село Арчар"}
{"url": "http://www.focus-news.net/news/2017/08/06/2423053/denyat-6-avgust-v-svetovnata-istoriya.html", "text": "През 1890 г. - за първи път е екзекутиран човек на електрически стол. Името му е Уилям Кемлър, на който е издадена смъртна присъда по обвинение в убийство. Екзекуцията е извършена в затвора “Обърн” в Ню Йорк. 1918 г. - приключва втората битка при река Марна /северна Франция/ през Първата световна война. Немската армия понася големи загуби. Антантата, подкрепена от САЩ успява да отвоюва Северна Франция. 1932 г. - открит е първият кинофестивал във Венеция. Фестивалът е замислен като първия интернационален филмов празник. 1945 г. - американските въздушни сили пускат първата атомна бомба над Хирошима. През 1961 г. СССР изстрелват своя втори пилотиран космически кораб - “Восток-2”. Космонавтът Герман Титов става първият човек, който прекарва в Космоса повече от едно денонощие. За 25 ч. 11 мин. космическият кораб извършва  17 обиколки около Земята. 1962 г. - британската колония Ямайка получава независимост. На 6 август са родени: Александър Флеминг - английски микробиолог; Пол Луи Шарл Мари Клодел - френски писател и дипломат; Борис Михайлович Ляпунов - руски езиковед славист. На тази дата умират: Павел VІ (Джовани Батиста Монтини) – римски папа; Павел Лвович Шилинг - руски учен, електротехник; Диего Родригес Веласкес – испански художник. \r\n2012 г.\r\nАвтоматичната междупланетна станция „Марсианска научна лаборатория“ с марсоходът „Кюриосити“ осъществява успешно меко кацане на Марс. Програмата е най-скъпият проект на НАСА осъществен до този момент и струва 2 милиарда и 500 хиляди долара.\r\n1996 г.\r\nС превземането на Грозни от чеченските бойци завършва първата чеченска война. Следва подписването на мирни споразумения между ген. Александър Лебед и Аслан Масхадов (на 30 август в Хасавюрт) и подписването на мирен договор между президентите Борис Елцин и Аслан Масхадов (12 май 1997 г. в Москва), с които Чеченската република Ичкерия получава фактическа независимост. В мирния договор “За мир и сътрудничество” се подчертава, че “всички въпроси оттук нататък ще бъдат решавани единствено на основата на международното право”. Войната в Чечня условно се дели на първа и втора. Тя започва след като Чечня пожелава да има своя държавна независимост. През ноември 1990 г. Чеченският национален конгрес обявява създаването на Чеченска република. С отказа да вземе участие в гласуването за президент на РСФСР и след разпадането на СССР Чечня се отделя от Руската федерация. Руското ръководство от своя страна продължава да поддържа проруската опозиция от бивши комунистически ръководители на републиката. През февруари 1994 г. в Чечня започва гражданска война. През декември същата година Борис Елцин заповядва бомбардирането на Грозни и военно нахлуване в Чеченската република. В началото на февруари 1995 г. руснаците окупират Грозни. Чеченците продължават да се съпротивляват и предизвикват терористични актове и партизански нападения в Русия. През март 1996 г. чеченците предприемат атака срещу Грозни. Те успяват да превземат града на 6 август 1996 г. Окончателното прекратяване на огъня е постигнато на 27 август 1996 г. от ген. Александър Лебед и чеченския лидер Аслан Масхадов. Конфликтът временно приключва, но решението за политическия статут на Чечня е отложено за 2001 г.\r\n1995 г.\r\nВ Япония е почетена паметта на загиналите преди 50 години при бомбардировките над градовете Хирошима и Нагасаки. В Хирошима повече от 50 000 души се събират в Парка на мира в Хирошима, построен непосредствено на мястото, където избухва атомната бомба в Хирошима. Точно в 8.15 градът е огласен от вой на сирени, последван от едноминутно мълчание. В деня на годишнината от бомбардировката е актуализиран списъкът на жертвите. Добавени са имената на нови 5 000 души, по-голямата част от които умират в резултат на болести, предизвикани от радиацията, разпространена след избухването на атомната бомба. Към 1995 г. жертвите от бомбардировките достигат 192 000.\r\n1965 г.\r\nГрупата \"Бийтълс\" пуска своя четвърти албум \"Help\".\r\n1962 г.\r\nБританската колония Ямайка получава независимост.  Ямайка е държава в западна Индия, на о-в Ямайка и прилежащите малки острови. Площта й е 10 992 кв. км. Столица на Ямайка е Кингстън. Официалният език е английския. Парична единица е ямайски долар. Населението на държавата през 2000 г. наброява 2 700 000 жители, от които 80% негри, останалите - метиси и мулати, европейци и китайци. По-голяма част от вярващите са протестанти. \r\nАдминистративно Ямайка се дели на 3 графства. Глава на държавата е кралицата на Великобритания, представлявана от ген.-губернатор. Законодателният й орган е двукамарен парламент (Палата на представителите и Сенат).\r\n1961 г.\r\nСССР изстрелват своя втори пилотиран космически кораб - “Восток-2”. Космонавтът Герман Титов става първият човек, който прекарва в Космоса повече от едно денонощие. За 25 ч. 11 мин. космическият кораб извършва 17 обиколки около Земята. Герман Степанович Титов е руски летец космонавт, ген.-майор от авиацията (1975 г.) Роден е на 11 септември 1935 г. в с. Верхне Жилино, Косихински район, Алтайски край. През 1957 г. завършва Сталинградското военноавиационно училище. Служи в авиационните части на Ленинградски военен окръг. В отряда на космонавтите влиза през 1960 г.. От 6 до 7 август 1961 г. извършва втория в света космически полет на борда на космическия кораб “Восток-2”. За 25 ч. и 11 мин. корабът прави 17 обиколки около Земята, като изминава повече от 700 000 км. През 1968 г. завършва Военновъздушната инженерна академия “Н. Е. Жуковски”, през 1972 г. - Военната академия “К. Е. Ворошилов” на Генерален щаб. Делегат във Върховния съвет на СССР на VI и VII конгреси. На негово име е наречен кратер на обратната страна на Луната.\r\n1945 г.\r\nАмериканските въздушни сили пускат първата атомна бомба над Хирошима.\r\nЗа събитието съобщава американският президент Хари Труман, информирайки, че атомната бомба е около 2000 пъти по мощна в сравнение със съществуващите към този момент бомби. Решението за бомбардировката е взето на 24 юли 1945 г. Първата взривена атомна бомба тежи 4,5 тона и съдържа 20 кг уран-235. Експлозията е еквивалентна на 12 500 тона тринитротолуол (12.5 килотона ТНТ). Непосредствено от взрива загиват около 100 000 души, жертвите до края на 1945 г. са около 140 000. Пет години след взрива жертвите наброяват около 200 000 души.  Дни по-късно е пусната и втората атомна бомба – над Нагасаки. Втората бомба е еквивалентна на 22 килотона ТНТ. Непосредствено след взрива жертвите са около 70 000, а до края на 1945 г. са около 140 000 души. Бомбата е плутониева, от имплозивен тип, с взрив, разположен около сфера от естествен уран (отражател), която съдържа в себе си металически плутоний около 8-9 кг и неутронен инициатор от разделени полоний-210 и берилий под формата на топче. При имплозията металическата плутониева топка намалява размерите си и увеличава плътността си над два пъти, като достига коефициент на размножение около 1.2-1.3. 90% от постройките са разрушени, още хиляди хора се разболяват от радиацията.\r\n1932 г.\r\nОткрит е първият кинофестивал във Венеция. Фестивалът е замислен като първия интернационален филмов празник. Провежда се в хотел Екселсиор, под покровителството на Президента на Биеналето на Венеция граф Джузепе Волпи и все още не е с конкурсен характер. Директор на фестивала е Лучано Де Фео. Първият представен филм е „Доктор Джекил и Мистър Хайд” на Рубен Мамулян. Звезди като Грета Гарбо, Кларк Гейбъл, Лорета Янг, Джоан Крофърд привличат над 25 хиляди зрители по време на 16-дневната програма.\r\n1918 г.\r\nПриключва втората битка при река Марна /северна Франция/ през Първата световна война. Немската армия понася големи загуби. Антантата, подкрепена от САЩ успява да отвоюва Северна Франция. \r\nПървата битка при р. Марна се води през септември 1914 г. Тогава французите отблъскват настъплението на германските войски. Западният фронт се стабилизира през 1915 г. от Северно море до швейцарската граница. Започва окопната война, при която масови атаки завършват с множество човешки жертви.\r\n1890 г.\r\nЗа първи път е екзекутиран човек на електрически стол. Името му е Уилям Кемлър, на който е издадена смъртна присъда по обвинение в убийство. Екзекуцията е извършена в затвора “Обърн” в Ню Йорк.\r\n1888 г.\r\nВ Лондон е открит трупът на 35-годишната проститутка Марта Търнър. Предполага се, че тя е първата жертва на серийния убиец Джак Изкормвача.На тази дата са родени:\r\n1881 г.\r\nРоден е Александър Флеминг - английски микробиолог, член на Лондонското Кралско дружество (1943 г.), член на Парижката АН (1946 г.). През 1906 г. завършва медицинското училище “Сен Мери” при Лондонския университет. Работи в Лондонския бактериологичен институт (1908-1914 г., 1918-1948 г., от 1928 г. проф., 1946-1954 г., дир.). В периода 1948-1955 г. е професор по бактериология в Лондонския университет, ректор на Единбургския университет (1951-1954 г.). Първи председател на Дружеството по обща микробиология. Автор е на научни трудове по имунология, обща бактериология, химиотерапия, антисептици, антибиотични вещества. Открива антибиотичните вещества лизоцин (1922 г.) и пеницилин (1929 г.). През 1945 г. получава Нобелова награда за медицина и физиология (съвм. с Х. Флори и Е. Чейн). Умира на 11 март 1955 г. в Лондон.\r\n1868 г.\r\nРоден е Пол Луи Шарл Мари Клодел - френски писател и дипломат, член на Френската академия от 1946 г. Завършва Училището по право и политически науки. Посланик на Франция в Япония (1921-1926 г.), САЩ (1927-1933 г.) и Белгия (1933-1935 г.). Автор е на драмите “Златната глава” (1890 г.); “Място под южното слънце” (1906 г.), трилогията “Заложникът” (1911 г.); “Червивият хляб” (1918 г.); “Униженият баща” (1920 г.). Пише още “Познанието на Изтока” (1900 г.); “Пет големи оди” (1910 г.); “Военни поеми” (1922 г.); “Поетическото изкуство” (1907 г.); “Образи и притчи” (1936 г.); “Коментарии и тълкувания” (т. 1-8, 1962-1967 г.); “Мечката и луната” (1927 г.); “Обръщение към немския народ” (29.10.1939 г.); “Франция говори” (1943 г.). Пол Клодел е автор на постановките “Червената забрадка” (1929 г.); “Книга за Христофор Колумб” (1935 г.); “Жана д’Арк на кладата” (1939 г.). Умира на 32 февруари 1955 г. в Париж.\r\n1862 г.\r\nРоден е Борис Михайлович Ляпунов - руски езиковед славист, академик в АН на СССР (1923 г.); акад. в Полската АН (1930 г.), чл.-кор. на БАН (1932 г.) и на Чешката АН (1934 г.). През 1888 г. завършва Петербургския университет, ученик на Ягич. Професор във университетите в Одеса (1923 г.) и Ленинград (дн. Санкт Петербург, 1924-1929 г.). Принадлежи към школата на Ф. Ф. Фортунатов. Научните му интереси са в областта на сравнителната граматика на славянските езици, историята на праславянски език, историята на отделните славянски езици и езикови групи, етимологията и др. Обявява се срещу учението за разчленяване на праславянските език на праезици от отделни клонове. Автор е на трудовете \"Изследване на езика на синодалния списък от I Новгородски летопис\" (1899 г.), \"Форми на склонението в старославянски език\" (1905 г.), литографски курс лекции по сравнителна фонетика на славянски езици (1913-1914 г.).\r\n1651 г.\r\nРоден е Франсоа дьо Селиняк Фенелон - архиепископ и писател. През 1689 г. става възпитател на бургундския дук, внук на Луи ХIV. За него написва “Басни”, “Диалог на мъртвите” и прочутия си “Телемах” - книга, изпълнена с косвени загатвания за управлението на Луи ХIV. Нейното обнародване (1699 г.) става причина Франсоа Фенелон да изпадне в немилост като противник на кралския абсолютизъм. Отправя до краля и до внука му “Писма” и “Мемоари”, в които хвърля нова светлина върху политическото положение във Франция. Неговото съчинение “Телемах” е една от най-разпространените книги във Франция и е преведено на всички европейски езици.На тази дата умират:\r\n1978 г.\r\nУмира Павел VІ (Джовани Батиста Монтини) – римски папа от 1963 г. до 1978 г. През 1916 г. завършва лицей, през 1920 г. семинария, продължава образованието си в университет. През 1923-1954 г. е на дипломатическа служба във Ватикан. В периода 1954-1958 г. е архиепископ на Милано. През 1958 г. става кардинал. Избран е за папа на 21 юни 1963 г. Провежда сесии на Вселенския събор (1963-1965 г.). През 1964 г. пътува до много страни в света (Палестина, Индия, САЩ, Филипините, Австралия и др.). Разширява кардиналската колегия до 147 души (1973 г.). Започва реформиране на Римска курия (апостолическата конституция \"Регимини еклезие универсе\", 1967 г.). Създава енцикликите \"Еклезиам суам\" (1964 г.), \"Популорум прогрессио\" (1967 г.), \"Хумане вите\" (1968 г.), апостолическото послание \"Октогезима адвениенс\" (1971 г.).\r\n1837 г.\r\nУмира Павел Лвович Шилинг - руски учен, електротехник и специалист по източни езици. След завършване на Кадетския корпус (1802 г.) служи в Генерален щаб на руската армия; работи в руското посолство в Мюнхен (1803-1812 г.); участва във войната срещу Франция (1812 г.). След войната служи в Министерството на външните работи и организира първата в Русия цивилна печатница. Разработва оригинален литографски способ за печатане на текстове на китайски език (1829 г.). Сериозно изучава електротехниката и създава мина с електрически взривител, която е приета на въоръжение в руската армия. През 1832 г. изобретява клавишен телеграфен апарат, в който за предаване на съобщенията се използват електромагнитни импулси. За пръв път използва в телеграфията 6-елементен телеграфен код, създаден от него. Демонстрира своите изобретения успешно в Русия и в Германия. Създава подземна телеграфна линия между крайните пунктове на руско адмиралтейство. Разработва проект за подводна линия на електромагнитния апарат между Петерхоф (Петродворец) и Кронщат (1837 г.), но внезапната му смърт осуетява осъществяването на проекта.\r\n1660 г.\r\nУмира Диего Родригес Веласкес – испански художник. Отличава се главно като портретист. Сред популярните му творби са: \"Закуска\", \"Предачките\", \"Менини\", \"Инфанти\", портрети на Филип IV, Маргарита Мария, Мария Терезия и др. Роден е през 1599 г. в Севиля.\r\n1585 г.\r\nУмира Ермак Тимофеевич - казашки атаман, предводител на похода в Сибир, с който започва присъединяването на Сибир към Русия. Търговците Строгонови получават разрешение за използване на земите около р. Кама (1558 г.) и по-късно (1574 г.) - на земите зад Урал около реките Тура, Табол, за да строят крепости по р. Об и р. Иртиш. През 1577 г. те викат Ермак Тимофеевич да охранява владенията им от нападенията на сибирския княз Кучум. Ермак Тимофеевич започва поход в Сибир (1579 г. или 1581 г.). След много победи над войските на Сибирското ханство отрядът му разбива главните сили на хан Кучум и на 26 октомври 1582 г. превзема столицата му. По-късно той самият е победен и ранен; удавя се в р. Вагай, приток на Иртиш.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.06", "title": "Денят 6 август в световната история"}
{"url": "http://www.focus-news.net/news/2017/08/06/2423054/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-za-preobrazhenie-gospodne-v-hram-sv-vmchk-georgi-v-selo-kovachevo.html", "text": "В деня, когато Православната църква прославя великото и славно Преображение на Господа нашего Иисуса Христа, архиерейска света литургия в храм \"Св. вмчк Георги\", с. Ковачево, Пазарджишко, с благословението на Негово високопреосвещенство Пловдивския митрополит Николай, ще оглави Негово преосвещенство Константийски епископ Яков, викарий на Пловдивския митрополит, предаде репортер на Агенция \"Фокус\". Началото на службата е е 09.00 часа. \r\nНикола ПЕТКОВ", "date": "2017.08.06", "title": "Пазарджик: Константийският епископ Яков ще оглави архиерейска света литургия за Преображение господне в храм \"Св. Вмчк Георги\" в село Ковачево"}
{"url": "http://www.focus-news.net/news/2017/08/06/2423055/nimh-oranzhev-kod-za-visoki-temperaturi-e-v-sila-za-16-oblasti-na-stranata-zhalt-v-ostanalite-12.html", "text": "Оранжев код за високи температури е в сила за 16 области на страната, жълт – в останалите 12, сочи справка на сайта на Националния институт по метеорология и хидрология (НИМХ) към БАН. Оранжевият код е в сила за областите: Видин, Монтана, Враца, Плевен, Русе, Ловеч, Габрово, Велико Търново, Ямбол, Сливен, Стара Загора, Пловдив, Хасково, Пазарджик, Кюстендил и Благоевград. В тези области се очаква горещо време с максимални температури над 38°. \r\nПри оранжев код от НИМХ предупреждават хората да бъдат подготвени, че високите температури могат да доведат до здравни проблеми за чувствителни и болни хора, възрастни и деца. Трябва да се следят прогнозите и да се действа според съветите на властите.\r\nВ останалите 11 области на страната – Перник, София град, София област, Смолян, Кърджали, Търговище, Разград, Силистра, Шумен, Добрич, Бургас и Варна, е в сила жълт код за високи температури. В тези области максималните температури ще са между 35° и 37°.\r\nПри жълтия код хората трябва да бъдат внимателни, тъй като се очакват много високи температури. Възможни са здравни проблеми за чувствителни и болни хора, възрастни и деца.", "date": "2017.08.06", "title": "НИМХ: Оранжев код за високи температури е в сила за 16 области на страната, жълт – в останалите 12"}
{"url": "http://www.focus-news.net/news/2017/08/06/2423056/fars-news-voyskite-na-siriyskoto-pravitelstvoto-sa-vleznali-v-kontroliraniya-ot-islyamska-darzhava-grad-as-sukna.html", "text": "Сирийската арабска армия е влезнала в град ас Сукна, последната крепост на Ислямска държава в провинцията Източен Хомс, съобщи иранската информационна агенция Fars News.\r\nБойците от САА, с поддръжка от Военновъздушните сили на страната и артилерийски огън, са продължили да изтласкват Ислямска държава, от заеманите от нея позиции и са се закрепили в рамките на града, който е и последното сериозно военно препятствие, преди Деир ез-Зор.\r\nВойската е пробила отбраната на джихадистите от две направления и е влезнала в града. Според източници, участващи в събитията, САА е освободила няколко населени места в района и е установила контрол над градския пазар на ас Сукна, както и на няколко стратегически кръстовища .\r\nСъщевременно, САА е успяла да отрази контраатаката на Ислямска държава край града и е унищожила един шахид-мобил и две военни МПС-та.\r\nПревод и редакция:", "date": "2017.08.06", "title": "Fars News: Войските на сирийското правителството са влезнали, в контролирания от „Ислямска държава“ град, ас Сукна"}
{"url": "http://www.focus-news.net/news/2017/08/06/2423057/sofiya-vremenno-e-zatvorena-dyasnata-lenta-ot-bul-vladimir-vazov-pri-krastovishteto-s-ul-vasil-kanchev-v-posoka-tsentara-na-grada-zaradi-remont.html", "text": "Временно е затворена дясната лента от бул. „Владимир Вазов“, при кръстовището с ул. „Васил Кънчев“, в посока центъра на града, заради ремонт. Това съобщиха от пресцентъра на Столична община. До 24.00 часа днес е забранено влизането на пътни превозни средства по дясната пътна лента от пътното платно на бул. „Владимир Вазов“ в посока Център в участък от 90 метра на 30 метра преди кръстовището с ул. „Васил Кънчев“. Промяната в организацията на движение се налага във връзка с авариен ремонт на водопровод на бул. „Владимир Вазов“.", "date": "2017.08.06", "title": "София: Временно е затворена дясната лента от бул. „Владимир Вазов“, при кръстовището с ул. „Васил Кънчев“, в посока центъра на града, заради ремонт"}
{"url": "http://www.focus-news.net/news/2017/08/06/2423058/ria-novosti-ot-azerbaydzhan-zayaviha-che-za-edin-den-sa-registrirani-146-sluchaya-na-narushenie-na-primirieto-v-nagorni-karabah.html", "text": "От Министерството на отбраната на Азербайджан заявиха, че за един ден (07.08) са регистрирани 146 нарушения на режима за прекратяване на огъня около линията на съприкосновение в Нагорни Карабах, предаде РИА Новости.\r\n„Министерството на отбраната заявява, че формирования на ВС на Армения, в рамките на един ден, са нарушили режима за прекратяване на огъня, в различни направления от фронта, общо 146 пъти“, пише в съобщение, публикувано на официалната интернет страница на ведомството.\r\nПревод и редакция:", "date": "2017.08.06", "title": "РИА Новости: От Азербайджан заявиха, че за един ден са регистрирани 146 случая на нарушение на примирието в Нагорни-Карабах"}
{"url": "http://www.focus-news.net/news/2017/08/06/2423059/tass-mazh-vaorazhen-s-nozh-se-e-opital-da-probie-politseyskiya-kordon-pred-ayfelovata-kula-v-parizh.html", "text": "Парижката полиция е задържала мъж, въоръжен с нож, който се е опитал да проникне в Айфеловата кула, предаде ТАСС, позовавайки се на информация от френски медии. Инцидентът се е случил около 23:30 часа по парижко време.\r\n„Мъж, въоръжен с нож, се е опитал да промъкне през полицейския контрол в подножието на Айфеловата кула. Той е бил незабавно хванат и неутрализиран. Причините за действията му не са известни“, са заявили от френската полиция.\r\nПревод и редакция:", "date": "2017.08.06", "title": "ТАСС: Мъж, въоръжен с нож, се е опитал да пробие полицейския кордон пред Айфеловата кула в Париж"}
{"url": "http://www.focus-news.net/news/2017/08/06/2423060/pazardzhik-v-hramovete-v-oblastta-se-otsluzhva-praznichna-sveta-liturgiya-po-povod-preobrazhenie-gospodne.html", "text": "Всяка година на 6 август Православната църква чества големия християнски празник Преображение Господне. Във всички църкви в Пазарджик и областта се отслужва празнична света литургия, предаде репортер на Радио „Фокус“ – Пазарджик. Храмовият си празник отбелязва една от църквите в областния град – „Свето Преображение“ в Пазарджик, която бе обновена и отворена за посещения преди няколко години след дългогодишно прекъсване на богослуженията в нея. На Преображение Господне по стара традиция се извършва освещаване и благославяне на ново грозде, както и различни плодове. За всички вярващи християни празникът е свързан с промяна и с нова надежда и затова се отбелязва в края на християнската църковна година.\r\nВаня НИКОЛОВА", "date": "2017.08.06", "title": "Пазарджик: В храмовете в областта се отслужва празнична света литургия по повод Преображение Господне"}
{"url": "http://www.focus-news.net/news/2017/08/06/2423061/vanshniyat-ministar-na-kitay-zayavi-che-e-posavetval-severna-koreya-da-sledva-rezolyutsiite-na-oon.html", "text": "Министърът на външните работи на Китай Ван И заяви, че е призовал своя севернокорейски колега да се подчини на резолюциите на ООН, когато двамата са се срещнали днес. Освен това той е предупредил Южна Корея и САЩ да се въздържат от провокативни действия, предаде Reuters.\r\nВан се е срещнал с Ри Йонг Хо в Манила, само ден след като СС на ООН прие тежки санкции срещу Пхенян, заради последните ракетни изпитания.\r\nДвамата са се поздравили топло преди срещата. Ван отказа да даде повече подробности, за това, какви са били основните теми на разговора.\r\nПревод и редакция:", "date": "2017.08.06", "title": "Външният министър на Китай заяви, че е посъветвал Северна Корея да следва резолюциите на ООН"}
{"url": "http://www.focus-news.net/news/2017/08/06/2423062/plovdiv-natovareno-e-dvizhenieto-po-uchastaka-na-avtomagistrala-trakiya-v-oblastta.html", "text": "Натоварено е движението по участъка на автомагистрала „Тракия“ в Пловдивска област. Това съобщи за Радио „Фокус“ – Пловдив дежурният в Областно пътно управление-Пловдив. Движението по останалите основни направления на територията на областта се извършва с нормална интензивност и без затруднения. През изминалата нощ не са постъпвали сигнали за сериозни пътнотранспортни произшествия. \r\nПо пътищата в планинските райони не се отчита свлачищна активност. Остава забранено е движението на тежкотоварни моторни превозни средства над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманения мост на река Марица. Остава забранено и преминаването на камиони с височина над 4 метра през тунелите по пътя Асеновград-Смолян. Обходният маршрут е през пътя Кричим-Девин. Затворен за движение все още е пътят Белица-Загражден-Давидково, в участъка от км 13 до км 18, заради разрушена настилка. Ограничено е движението за камиони над 12 тона по пътя Поповица-Болярци, заради намален габарит на пътното платно на мост в Поповица. Ограничено е също преминаването по пътя Тополово-Леново-Поройна, в района на км 19, заради влошено състояние на пътната настилка. Проходът Троян-Кърнаре е отворен за движение на всички моторни превозни средства.\r\nДвижението на територията на град Пловдив се извършва безпроблемно. Няма струпване на автомобили по главните градски булеварди и по възловите кръстовища. Преминаването през светофарните уредби се осъществява за около 2-3 минути. Затворен за преминаване до 17:00 часа днес е бул. „Васил Априлов“, в участъка от бул. „Шести септември“ до бул. „Свобода“. Причината е изграждането на топлопровод. Към момента автобусите с номера 10, 15, 17, 113 и 222  се движат по обходни маршрути.\r\nТони МИХАЙЛОВ", "date": "2017.08.06", "title": "Пловдив: Натоварено е движението по участъка на автомагистрала „Тракия“ в областта"}
{"url": "http://www.focus-news.net/news/2017/08/06/2423063/blagoevgrad-petima-dushi-sa-postradali-pri-katastrofa-v-rayona-na-hizha-zagaza-v-pirin-planina.html", "text": "Петима души са пострадали при катастрофа в района на хижа „Загаза“ в Пирин планина. Това съобщи за Радио „Фокус“ – Пирин Николай Георгиев, кмет на Община Кресна. Пътният инцидент е станал вчера, малко след 22.30 часа. „Информацията, с която разполагам е, че лек автомобил, с петима пътници в него е изгубил контрол и е паднало в крайпътно дере. Всички, които са били в превозното средство са пострадали и са настанени в Многопрофилна болница за активно лечение – Благоевград с различни травми“, каза още Георгиев. Веднага след получаване на сигнала за инцидента на трудно достъпното място са се отзовали екипи на Регионална служба „Пожарна безопасност и защита на населението“ – Кресна и Спешен център, както и хора от града Кресна, които са разполагали с високо проходими автомобили. „Всички те заедно са оказали съдействие на пострадалите, за да може да по най-бързия начин те да бъдат извадени от автомобила и транспортирани до болницата“, подчерта Георгиев. \r\nПо първоначални данни пострадалите са с най-различни травми, като само един е в по-тежко състояние с множество фрактури в областта на главата. Останалите са с по-леки наранявания - счупени ребра и пробит бял дроб, фрактура на черепа, фрактура на крак и откъснато ухо. \r\nЛивия НИНОВА", "date": "2017.08.06", "title": "Благоевград: Петима души са пострадали при катастрофа в района на хижа „Загаза“ в Пирин планина"}
{"url": "http://www.focus-news.net/news/2017/08/06/2423064/otets-petko-istoriyata-na-hram-sveto-preobrazhenie-gospodne-v-pazardzhik-e-plod-na-tsarkovno-natsionalnite-borbi.html", "text": "Историята на храм „Свето Преображение Господне” в Пазарджик е плод на църковно-националните борби. Това каза за Радио „Фокус” – Пазарджик отец Петко, свещеник от Пазарджик. Той отбеляза, че строежът на храма е започнал през 1859 година, а неговото освещаване става през 1862 година. \r\n„По време на църковно-народните борби гръцките духовници, които настояват богослужението да продължи да се води на гръцки език, са изгонени от църквата „Света Богородица” и на тях е предложено да служат в параклиса „Света Неделя”, който е в непосредствена близост до храм „Света Богородица”. Те обаче решават да построят храм, в който да се служи на гръцки език. Оттам идва и названието на храма „гръцката” църква, което е неточно, защото църквата е строена от българи и с дарения от българския еснаф“, коментира свещеникът. Църквата е била действаща до 1994 година, когато е затворена след пожар в старата поща или сега часовниковата кула-символ на град Пазарджик. Тогава е складиран около и в храма останалия от пощата дървен материал. С течение на времето църквата и дворът се превръщат в склад за строителни материали. През 2009 година с помощта на доброволен труд от строителни предприемачи и жители на община Пазарджик, храмът е почистен и преобразен и отново става действащ, а от 2009 година до сега църквата отбелязва на Преображение храмовия си празник.\r\nВаня НИКОЛОВА", "date": "2017.08.06", "title": "Отец Петко: Историята на храм „Свето Преображение Господне” в Пазарджик е плод на църковно-националните борби"}
{"url": "http://www.focus-news.net/news/2017/08/06/2423065/varna-vseki-moment-se-ochakva-da-zapochne-sreshtata-mezhdu-premiera-boyko-borisov-i-kmeta-na-obshtinata-ivan-portnih.html", "text": "Премиерът Бойко Борисов пристигна в сградата на Община Варна, където трябва да проведе среща с кмета Иван Портних и представители на различните институции във връзка с развитието на морската ни столица, предаде репортер на Радио „Фокус“-Варна. На срещата ще присъстват и народни представители от ПП ГЕРБ, представители на различните институции в града, както и министърът на околната среда и водите Нено Димов.\r\nПо-късно се очаква министър Димов да се срещне с кметовете на Каварна, Балчик и Шабла, както и с представители на инициативния комитет „Да спасим Добруджа“ и със засегнатите браншови организации по повод възникналото напрежение за защитена зона „Комплекс Калиакра“.\r\nМарияна ВАЛЕНТИНОВА", "date": "2017.08.06", "title": "Варна: Всеки момент се очаква да започне срещата между премиера Бойко Борисов и кмета на общината Иван Портних"}
{"url": "http://www.focus-news.net/news/2017/08/06/2423066/mvr-silno-natovaren-e-gkpp-makaza-kadeto-ima-3-kilometrova-opashka-za-izlizane-ot-balgariya.html", "text": "Нормално е движението през ГКПП \"Кулата\", силно натоварен е пунктът \"Маказа\", където има 3 километрова опашка за излизане от България, по данни към 09.00 часа. Това съобщиха от пресцентъра на МВР. Граничните полицаи работят интензивно на три трасета и препоръчват използване и на съседните  ГКПП Ивайловград и Златоград. \r\nНа ГКПП \"Калотина\" е интензивно движението на вход от леки коли. Пътуващите може да преминават през пункта \"Стрезимировци\", който не е натоварен. \r\nПо българо румънската граница няма натоварване  на изход, на влизане трафикът е засилен на Дуранкулак, Кардам и Русе от леки коли, предимно румънски граждани, пътуващи за туризъм \r\nЗасилен двупосочно е и трафикът  от леки коли през \"Капитан Андреево\". На \"Лесово\" няма натоварване.", "date": "2017.08.06", "title": "МВР: Силно натоварен е ГКПП \"Маказа\", където има 3 километрова опашка за излизане от България"}
{"url": "http://www.focus-news.net/news/2017/08/06/2423067/burgas-ovladyan-e-pozharat-mezhdu-selata-izvorishte-mirolyubovo-i-banevo-potushavat-se-poslednite-malki-ognishta.html", "text": "Овладян е пожарът между селата Изворище, Миролюбово и Банево. Това съобщи за Агенция „Фокус“ кметът на Община Бургас Димитър Николов. Той уточни, че пред пожарникарите остава само да потушат и последните малки огнища. Няма риск за жителите на трите населени места. Освободен е пътят за движение между селата Изворище и Миролюбово, за да може да се извършва нормално трафикът по пътя Слънчев бряг – София, към магистрала „Тракия“.\r\nНиколов каза още, че предстои да бъде събран кризисен щаб, за да се реши дали да се отмени обявеното вчера вечерта частично бедствено положение.\r\nЦветилена СИМЕОНОВА", "date": "2017.08.06", "title": "Бургас: Овладян е пожарът между селата Изворище, Миролюбово и Банево, потушават се последните малки огнища"}
{"url": "http://www.focus-news.net/news/2017/08/06/2423068/plovdiv-hram-sv-preobrazhenie-gospodne-v-grada-otbelyazva-svoya-praznik.html", "text": "Храм „Св. Преображение Господне“ в кв. „Тракия“ в Пловдив отбелязва своя празник на 6 август – денят, в който Църквата чества Светото Преображение Господне. Това съобщиха за Радио „Фокус“ – Пловдив от председателството на храма. Църквата, посещавана всекидневно от стотици миряни, е със съвсем кратка история. Първата копка на храм “Св. Преображение Господне” е направена през месец май 2011 година от Негово Високопреосвещенство Пловдивският митрополит Николай. Само година по-късно Божият дом вече е построен. \r\nТой има две камбанарии и площ от 700 кв. м., която е съпоставима с размерите на митрополитския храм „Св. Марина” в Пловдив. Иконостасът е дело на майстори-дърворезбари от с. Момчиловци, Смолянско. Иконите на иконостаса и Разпятието на Иисус Христос са изписани от художника-реставратор Стоян Илиев Белев от Велико Търново. Дарител е закупил 6 камбани. Паркът на храма е озеленен, засадени са 15 палми, поставена е и детска площадка. През юли 2015 година е поставен витраж на южния вход на храма, като голяма част от стойността на изработката е поета от дарители. През 2016 година  започна изографисването на храма от екип от художници-реставратори  – Росен Апостолов, Стоян Велев и Стоян Иванов.\r\nДо 2012 година в най-големия квартал на Пловдив – „Тракия”, нямаше православен храм. Сега вече близо осемдесет хиляди души имат възможност всекидневно да се докосват до силата на православната вяра.\r\nДнес от 09:00 часа в пловдивския храм „Преображение Господне“ Негово високопреосвещенство Пловдивския митрополит Николай ще оглави Архиерейска света литургия по повод празника. Веднага след нея ще бъде благословен курбан. Той ще бъде раздаден на миряните и наречен за здраве и просперитет на жителите на район „Тракия“.\r\nТони МИХАЙЛОВ", "date": "2017.08.06", "title": "Пловдив: Храм „Св. Преображение Господне“ в града отбелязва своя празник"}
{"url": "http://www.focus-news.net/news/2017/08/06/2423069/afp-darzhavite-ot-yugoiztochna-aziya-prodalzhavat-teritorialnite-si-sporove-za-yuzhnokitaysko-more.html", "text": "Държавите от Югоизточна Азия са търсили начин, по време на срещата на АСЕАН в Манила, как да се противопоставят на китайската експанзия в Южнокитайско море, пише AFP.\r\nСпоред източници на агенцията от дипломатическите среди , Камбоджа е лобирала в полза на Пекин. Външните министри на 10-те страни членки на Асоциацията на Югоизточните азиатски нации (АСЕАН) не успели да се споразумеят за общо заявление, както беше предвидено. Дори проведените допълни преговори, след основните разговори, не са помогнали да се стигне до компромис.\r\nКитай претендира за, почти цялата територия на Южнокитайско Море, включително териториални води на, членовете на АСЕАН, Виетнам, Малайзия, Филипините и Бруней.\r\nНапрегнатите разговори са се провели, след като Виетнам, който също има претенции за части от стратегически важното море, е настоял за по-остър изказ спрямо Китай, в предвиденото съвместно изявление, което трябваше да изрази загрижеността на засегнатите страни от действията на Пекин.\r\nКамбоджа, един от най-верните съюзници на \"Поднебесната империя\" в АСЕАН, твърдо се е противопоставила на подобни действия, според дипломати, участвали в разговорите и извадка от предложена от Камбоджа резолюция по въпроса.\r\n„Виетнам е непреклонен, а Китай използва Камбоджа, за да прокарва своите интереси“, заяви един от дипломатите.\r\n„Филипините са заели средна позиция и търсят начин, да се намерят компромис между страните“.\r\nПрез последните години Китай увеличи сериозно присъствието си в спорното море и дори построи изкуствени острови, които служат като военни бази за китайския флот.\r\nНапрежението по този въпрос, отдавна хвърля дебела сянка върху срещите на АСЕАН, която взема решенията на базата на консенсус, но трябва да балансира между засегнатите страни и държавите гравитиращи около Китай.\r\nДокато специалистите водеха разговори за спора в Южнокитайско море, Външните министри на страните от АСЕАН проведоха кръг от срещи с техните колеги от САЩ, Китай и други Тихоокеански държави.\r\nАСЕАН и Китай трябваше да одобрят рамков договор за „кодекс на поведение“, в рамките на конфликта за морето.\r\nАнализатори предупредиха, да не се отдава голямо значение на подобно споразумение. Според тях, вече от 15 години се водят преговори по въпроса и Китай е използвал това време, за да гарантира териториалните си придобивки, чрез построяването на изкуствени острови, които са и военноморски бази. \r\nПревод и редакция:", "date": "2017.08.06", "title": "AFP: Държавите от югоизточна Азия продължават териториалните си спорове за Южнокитайско море"}
{"url": "http://www.focus-news.net/news/2017/08/06/2423070/sofiya-stesnyava-se-za-dvizhenie-uchastak-na-bul-gen-stoletov.html", "text": "От 00.00 часа тази нощ до 24.00 часа на 29 август се стесняват за движение северната половина на пътното платно на бул. „Ген. Н. Столетов“ при кръстовището с ул. „Шумен“ и южната половина на пътното платно в участъка между ул. „Алдомировска“ и ул. „Перник“. Това съобщиха от пресцентъра на Столична община.\r\nВ участъка тролеите с номера 6 и 7 ще се движат по следния маршрут: от депо „Надежда“ наляво по ул. „Подполковник Калитин“ ,ул. „Охрид“, надясно по ул. „Опълченска“, надясно по бул. „Сливница“ и по маршрутите си в посока ж.к. \"Люлин\".\r\nВ обратната посока тролейбусите с номера 6 и 7 ще се движат от бул. „Сливница“, надясно по ул. „Опълченска“, наляво по ул. „Охрид“ и по ул. „Подп. Калитин“ до депо „Надежда“.", "date": "2017.08.06", "title": "София: Стеснява се за движение участък на бул. „Ген. Столетов“"}
{"url": "http://www.focus-news.net/news/2017/08/06/2423071/kyustendil-v-grada-be-daden-start-na-sastezanieto-osogovo-ran.html", "text": "Кюстендил е домакин на състезанието „Осогово рън”. Това съобщи за Радио „Фокус” – Кюстендил зам.-кметът на Община Кюстендил Светослав Василев. Стартът на състезанието бе в 09.00 часа на площад „Велбъжд”, а финалът е връх Руен в Осоговска планина. Дисциплините на състезанието са планинско бягане и колоездене. Организатори на събитието са Община Кюстендил, Туристическо дружество „Осогово” и Сдружение „Маратон”. Има няколко състезателни категории – мъже и жени, младежи и девойки и ветерани.", "date": "2017.08.06", "title": "Кюстендил: В града бе даден старт на състезанието „Осогово рън”"}
{"url": "http://www.focus-news.net/news/2017/08/06/2423072/ria-novosti-zamministarat-na-otbranata-na-rusiya-zayavi-che-sanktsiite-protiv-kndr-tryabva-da-badat-sachetani-s-politicheski-dialog.html", "text": "Първият заместник-председател на Съвета на федерацията по отбрана и сигурност на Русия Франц Клинцевич заяви, че санкциите против Корейската народно-демократична република(КНДР) трябва да бъдат съчетани с политически диалог и добави, че едностранни решения по отношение на Пхенян са недопустими, предаде РИА Новости.\r\n„С поддръжката си, в СС на ООН, за предложената от САЩ резолюция, която разширява санкциите против Северна Корея, Русия за пореден път доказа, че е отговорна държава“, заяви сенаторът.\r\nСпоред него, Русия не е „направила поза“, блокирайки резолюцията, за да направи лоши на САЩ. А подобни примери съществуват в практиката. „Освен това, точно САЩ, гласува против резолюция за борба с героизацията на нацизма, само защото тя беше инициирана от Русия, но това не е нашия път“, отбеляза той. \r\nКлинцевич подчерта, че санкциите против Северна Корея могат да се ефективни, само при съблюдаването на две основни принципни условия: „Те трябва да се поддържат от цялата международна общност, а не да се въвеждат едностранно. Освен това, те трябва да бъдат съчетани с политически диалог. Между другото, въпросът, дали САЩ е готов за такъв диалог, както и преди, остава открит“, завърши Сенаторът.\r\nПревод и редакция:", "date": "2017.08.06", "title": "РИА Новости: Замминистърът на отбраната на Русия заяви, че санкциите против КНДР трябва да бъдат съчетани с политически диалог"}
{"url": "http://www.focus-news.net/news/2017/08/06/2423073/adelina-stefanova-hram-vavedenie-bogorodichno-blagoevgrad-preobrazhenie-gospodne-e-edin-ot-nay-svetlite-hristiyanski-praznitsi.html", "text": "Преображение Господне е един от най-светлите християнски празници. Това каза за Радио „Фокус“-Пирин Аделина Стефанова, уредник в храм „Въведение Богородично“-Благоевград. Според нея този велик празник се явява като едно от най-значимите евангелски събития, тъй като първоначално не всички вярващи познали в Христос очаквания месия. „За да укрепи вярата на учениците си, както и да покаже на хората истината, Исус Христос се появил пред трима от най-ревностните си последователи – Петър, Яков и Йоан. Тримата били на висока планина, когато пред тях се преобразил Спасителя. Лицето му сияело като слънце, а дрехите му били бели като сняг. Апостолите чули глас: „Този е Моят възлюбен Син, Него слушайте!“, и светъл облак закрил видението след това. Точно това преображение се празнува на днешния ден“, каза Аделина Стефанова.\r\nСлед появата на Христос пред тримата негови последователи на Таворската планина в Галилея, те силно повярвали в него, станали ревностни християни и били готови на всякакви жертви за Исус Христос.\r\nЛивия НИНОВА", "date": "2017.08.06", "title": "Aделина Стефанова, храм „Въведение Богородично“-Благоевград: Преображение Господне е един от най-светлите християнски празници"}
{"url": "http://www.focus-news.net/news/2017/08/06/2423074/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Днес температурите навсякъде ще бъдат високи. Времето ще е ясно, тихо и слънчево. На туристите се препоръчва да носят шапки, слънчеви очила и слънцезащитни кремове.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 1470.", "date": "2017.08.06", "title": "ПСС: Отлични са условията за туризъм в планините"}
{"url": "http://www.focus-news.net/news/2017/08/06/2423075/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-na-7-avgust-v-hram-sv-vmtsa-nedelya-v-batak.html", "text": "На 7 август, понеделник, архиерейска света литургия в  храм \"Св. вмца Неделя\" в град Батак, с благословението на Негово високопреосвещенство Пловдивския митрополит Николай, ще оглави Негово преосвещенство Константийски епископ Яков, викарий на Пловдивския митрополит, предаде репортер на Агенция \"Фокус\". Началото на службата е предвидено за 09.00 часа. \r\nНикола Петков", "date": "2017.08.06", "title": "Пазарджик: Константийският епископ Яков ще оглави архиерейска света литургия на 7 август в храм \"Св. Вмца Неделя\" в Батак"}
{"url": "http://www.focus-news.net/news/2017/08/06/2423076/gd-granichna-politsiya-na-balgaro-rumanskata-granitsa-na-gkpp-dunav-most-vidin-trafikat-e-intenziven-ima-1-km-opashka-ot-tovarni-avtomobili-na-izhod.html", "text": "На българо-румънската граница на ГКПП Дунав мост-Видин трафикът е интензивен, има 1 км опашка от товарни автомобили на изход. Това сочат данни към 10.00 часа, публикувани в сайта на ГД \"Гранична полиция\". Движението е натоварено и на ГКПП \"Маказа\" и ГКПП \"Кулата\" на границата с Гърция. На ГКПП \"Маказа\" има 3 км колона от леки автомобили на изход. Препоръчва се движението да се осъществява през алтернативни маршрути през ГКПП \"Златоград\", ГКПП \"Ивайловрад\" и ГКПП \"Капитан Петко войвода\".\r\nТрафикът е интензивен и на ГКПП \"Калотина\" на българо-сръбската граница и на ГКПП \"Капитан Андреево\" на българо-турската граница. \r\nНа границата с Македония се осъществява нормално преминаването през всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.06", "title": "ГД \"Гранична полиция\": На българо-румънската граница на ГКПП \"Дунав мост-Видин\" трафикът е интензивен, има 1 км опашка от товарни автомобили на изход"}
{"url": "http://www.focus-news.net/news/2017/08/06/2423077/reuters-podkrepata-za-sanktsiite-pokazva-priznanie-za-serioznostta-na-severnokoreyskata-ot-strana-na-kitay.html", "text": "Подкрепата на Китай за разширяването на санкциите против Северна Корея в Съвета за сигурност на ООН, показва, че Пекин разбира сериозността  на заплахата, идваща от ядрената програма на Пхенян, предаде Reuters, позовавайки се на изявление на Сюзън Торнтън, която заема длъжността Помощник на Държавния секретар за държавите от Източна Азия и Тихоокеанския регион.\r\n„Беше важно за всички страни да проведат диалог, който да свали напрежението по въпроса. Върху Китай лежи голямата отговорност, за пълното спазване на санкциите срещу Северна Корея“, заяви Торнтън.\r\nПревод и редакция:", "date": "2017.08.06", "title": "Reuters: Подкрепата за санкциите, показва признание за сериозността на Севернокорейската, от страна на Китай"}
{"url": "http://www.focus-news.net/news/2017/08/06/2423078/grozdelina-georgieva-regionalen-etnografski-muzey-plovdiv-preobrazhenie-gospodne-e-denyat-ot-bogorodichnite-posti-v-koyto-se-pozvolyava-praznichno-hranene-s-riba-i-plodove.html", "text": "Преображение Господне е денят от Богородичните пости, в който се позволява празнично хранене с риба и плодове. Това каза за Радио „Фокус“ – Пловдив Грозделина Георгиева, уредник в Регионален етнографски музей – Пловдив. По думите й според народните вярвания днес е позволено да се консумират първите плодове, като се започне от гроздето. „На този ден наистина трябва да вярваме, че Господ Исус Христос има божествен произход. На Преображение Господне се вярва също, че се сбъдват желанията на вярващите“, каза още Грозделина Георгиева. По думите й за днешния празник е традиция да се прави и курбан. \r\n„В Смолянско на Преображение Господне се прави събор и се взимат медните пити от пчелните кошери. Изкарва се първият мед. По традиция се замесва прясна пита, след което на всеки се раздава парче от нея, потопено в мед. Символиката тук е, че всеки който опита от питата, на него ще му върви по мед и ще му бъде „сладък“ живота“, посочи уредникът в Регионалния етнографски музей.\r\nГрозделина Георгиева каза още, че главно в Родопите народната традиция е свързала слизането на Господ от небето на Преображение и показването на неговия слънчев и божествен произход с обредна практика за призоваване на добро и просперитет в реалността, жива и до днес. „Взима се слънчогледова пита, издълбава се в средата и през този образувал се отвор се поглежда към слънцето. Същевременно се нарича: „Както слънцето гледа към слънчогледа, така и хората да гледат към мен!“. Това  е още едно призоваване да се случва добро и с каквото и да си намислиш, да приковеш погледа към себе си“, обясни Грозделина Георгиева.\r\nТони МИХАЙЛОВ", "date": "2017.08.06", "title": "Грозделина Георгиева, Регионален етнографски музей-Пловдив: Преображение Господне е денят от Богородичните пости, в който се позволява празнично хранене с риба и плодове"}
{"url": "http://www.focus-news.net/news/2017/08/06/2423079/burgas-65-voennosluzheshti-i-tehnika-na-balgarskata-sa-se-vklyuchili-tazi-sutrin-v-gaseneto-na-golemiya-gorski-pozhar-kray-selo-izvorishte.html", "text": "Военнослужещи и техника от състава на Сухопътните войски участват и днес, 6 август 2017 г., в гасенето на горския пожар край село Изворище, община Бургас, по разпореждане на командира на Сухопътните войски генерал-майор Михаил Попов. Това съобщиха от пресцентъра на Министерството на отбраната. Рано тази сутрин в действията по погасяването на огъня са се включили 30 военнослужещи от Центъра за подготовка на специалисти – Сливен и 35 военнослужещи от 42-ри механизиран батальон – Ямбол от състава на Втора механизирана бригада, с общо 8 броя специализирана техника.\r\nВоеннослужещите от Сухопътните войски ще окажат помощ на екипите на ГД „Пожарна безопасност и защита на населението“ в усилията за овладяването на горския пожар.", "date": "2017.08.06", "title": "Бургас: 65 военнослужещи и техника на Българската са се включили тази сутрин в гасенето на големия горски пожар край село Изворище"}
{"url": "http://www.focus-news.net/news/2017/08/06/2423080/miamakedoniya-zhelezopatnata-vrazka-mezhdu-balgariya-i-makedoniya-shte-bade-doizgradena-i-modernizirana.html", "text": "Министърът на транспорта на Македония Горан Сугаревски заяви, че Меморандумът за построяване на железопътна връзка между София и Скопие, който ще бъде подписан между двете държави, е предпоставка за икономически ръст и развитие на региона, както и голяма стъпка напред, по отношение на международните инвестиции, които ще дойдат в страната, предаде „Македонската информационна агенция МИА“.\r\nСугаревски организира пресконференция, за да съобщи детайли от Меморандума.\r\n\"С меморандума се обвързваме да доизградиме и модернизираме железопътната линия до границата с България, а парламента на България се обвързва да я изгради от своята страна на границата, в резултат, на което ще бъде цялостно завършена железопътната връзка. Общата дължина, която Македония трябва да построи е 89 километра. Линията е разделена на три части и работата, по всяка от тях, вече е започнала, обясни Сугрески.\r\n-\t\r\nПревод и редакция:", "date": "2017.08.06", "title": "„МИА“(Македония): Железопътната връзка между България и Македония ще бъде доизградена и модернизирана"}
{"url": "http://www.focus-news.net/news/2017/08/06/2423081/varna-otkaran-e-v-bolnitsa-vodach-na-tovaren-avtomobil-postradal-pri-intsidenta-pri-koyto-se-e-preobarnal-tir-pri-km-385-na-avtomagistrala-hemus.html", "text": "Временна организация на движението е въведена на автомагистрала „Хемус“ в района на Ветрино, община Провадия. В двете посоки движението на МПС се отбива по стария път от Нови пазар  към Варна  и обратно. Това съобщиха от пресцентъра на МВР. Около 05.30 часа е станал пътен инцидент между два товарни автомобила на автомагистралата, в района на с. Ветрино, община Провадия, посока Варна. Единият от водачите е откаран към болнично заведение. Товарът от житни култури от единия автомобил се е разпилял по платното. \r\nТрафикът се пренасочва през обходен маршрут по стария път Варна - София. Изясняват се причините и обстоятелствата, довели до инцидента. Предприети са действия за почистване на пътя.", "date": "2017.08.06", "title": "Варна: Откаран е в болница водач на товарен автомобил, пострадал при инцидента, при който се е преобърнал ТИР при км 385 на автомагистрала Хемус"}
{"url": "http://www.focus-news.net/news/2017/08/06/2423082/blagoevgrad-chetirima-mazhe-sa-s-opasnost-za-zhivota-i-edin-e-po-leko-postradal-pri-katastrofata-v-rayona-na-hizha-zagaza.html", "text": "Четирима мъже са с опасност за живота и един е по-леко пострадал при катастрофата в хижа \"Загаза\" в Пирин. Това съобщиха от пресцентъра на ОДМВР-Благоевград.\r\nОколо 22.20 часа на 5 август 2017 г. е получен сигнал за това, че в местността \"Пещерата\" в землището на град Кресна по пътя от хижа \"Загаза\" към Кресна, лек автомобил \"Фолксваген Голф\" е паднал в крайпътно дере. В резултат на инцидента са пострадали петима мъже от Кресна, пътуващи в автомобила. Четирима са с опасност за живота, а един е по-леко пострадал, като всчки са настанени залечение в МБАЛ-Благоевград.", "date": "2017.08.06", "title": "Благоевград: Четирима мъже са с опасност за живота и един е по-леко пострадал при катастрофата в района на  хижа \"Загаза\""}
{"url": "http://www.focus-news.net/news/2017/08/06/2423083/veliko-tarnovo-shestiyat-praznik-na-dinyata-v-selo-nikyup-sabra-nad-1600-uchastnitsi.html", "text": "ад 1600 посетители взеха участие в станалият традиционен Фестивал на динята в село Никюп. Това съобщиха от пресцентъра на Община Велико Търново. Кметството, кооперацията и местните хора са бяха погрижили не само за изобилието от дини, но и за добрата програма и чудесното настроение за всички участници в празника.\r\nНад 2 тона бяха безплатно раздадените и изядени дини в рамките на празничната програма. Повече от 10 тона дини бяха продадени в рамките на деня. Богатата програма включваше ателие на открито по карвинг, изложба и много изпълнения на участниците на празничната сцена.\r\nПевци и танцьори от региона допринесоха за доброто настроение на всички участници в знойният летен ден. Много добро настроение донесоха трите състезания по надяждане с диня, търкаляне на диня и „познай теглото на динята“.\r\nVІ издание на празника на динята се утвърди като традиционен весел летен празник, който радва не само децата, а и възрастните. Освен местните хора много гости идват специално в Никюп за това очаквано  събитие.", "date": "2017.08.06", "title": "Велико Търново: Шестият празник на динята в село Никюп събра над 1600 участници"}
{"url": "http://www.focus-news.net/news/2017/08/06/2423084/burgas-vazstanoveno-e-dvizhenieto-po-pat-iii-6009-mirolyubovo-izvorishte-v-uchastaka-ot-km-0-do-km-9.html", "text": "Възстановено е движението по път III-6009 Миролюбово-Изворище, в участъка от км 0 до км 9. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ –www.api.bg, и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.06", "title": "Бургас: Възстановено е движението по път III-6009 Миролюбово-Изворище, в участъка от км 0 до км 9"}
{"url": "http://www.focus-news.net/news/2017/08/06/2423085/tass-kyurdski-boytsi-osvobodiha-ot-plen-sto-mirni-zhiteli-v-raka.html", "text": "Въоръжен отряд от коалицията „Демократически сили на Сирия“ (СДС) са провели операция по освобождаването от плен на сто мирни жители в град Рака, които са били използвани като жив щит, предаде ТАСС, позовавайки се на публикации в сирийската преса.\r\nВ хода на операцията са унищожени 11 наемника от групировката „Ислямска държава“, които са охранявали пленниците. \r\nОтрядите на „СДС“ са изтласкали Ислямска държава от квартал Керим, северозападна Рака. Ожесточени боеве в момента се водят из целия град.\r\nКюрдските формирования, които са гръбнакът на „СДС“, в момента контролират около половината град. През тази седмица те завладяха няколко стратегически точки в града, сред които градската автогара, голяма джамия и квартал Бустан. Терористите са се изтеглили в античната цитадела, където е техния основен щаб.\r\nПревод и редакция:", "date": "2017.08.06", "title": "ТАСС: Кюрдски бойци освободиха от плен сто мирни жители в Рака"}
{"url": "http://www.focus-news.net/news/2017/08/06/2423086/yordan-todorov-initsiativen-komitet-na-protestirashtite-v-asenovgrad-ochakva-se-nad-1000-dushi-da-izrazyat-nedovolstvoto-si-ot-predprietite-merki-sreshtu-nezakonno-prebivavashtite-tsigani.html", "text": "Очаква се над 1000 души да се включат в поредния протест в Асеновград и да изразят недоволството си от предприетите мерки срещу незаконно пребиваващите цигани. Това съобщи за Радио „Фокус“ – Пловдив Йордан Тодоров от Инициативния комитет на протестиращите в Асеновград. По думите му протестните действия ще приключат когато управляващите изпълнят изцяло исканията на жителите на Асеновград. \r\n„Продължаваме да протестираме, тъй като част от исканията ни са удовлетворени, но други не. Има новорегистрирани цигански семейства в общината. Дават им документи. Първо казаха, че циганите са около 5300, после към 5600 души, а те са над 10 000 в махалата. Те съобщават броя на регистрираните, а сигурно още толкова са незаконно пребиваващи там“, коментира Йордан Тодоров.\r\nТой припомни, че сред исканията на жителите на Асеновград е максимално бързо лицата, задържани за побоя над спортисти, да получат присъди. \r\n„Искаме създаване на полицейски участък в циганската махала, охрана на спортистите, премахване на незаконните постройки в махалата, проверка и установяване на незаконно пребиваващите в града. Някои неща не са изпълнени и очакваме това да се случи“, каза Тодоров. По думите му се очаква протестните действия да започнат след 19:00 часа, като сборният пункт отново е парка пред паметника на Цар Иван Асен II.\r\n„Фокус“ припомня, че жителите на Асеновград започнаха серия от протести, след като на 26 юни група цигани нападна треньори, родители и деца от отбора по кану-каяк, докато са тренирали на язовир „40-те извора“.\r\nТони МИХАЙЛОВ", "date": "2017.08.06", "title": "Йордан Тодоров, Инициативен комитет на протестиращите в Асеновград: Очаква се над 1000 души да изразят недоволството си от предприетите мерки срещу незаконно пребиваващите цигани"}
{"url": "http://www.focus-news.net/news/2017/08/06/2423087/ria-novosti-rusiya-e-registrirala-sedem-narusheniya-na-primirieto-v-siriya-turtsiya-shest.html", "text": "Руските представители в Комисията по примието в Сирия, са регистрирали седем нарушения на режим за прекратяване на огъня, докато турските им колеги са отчели шест такива случая, предаде РИА Новости, позовавайки се на информация от бюлетин на Министерството на отбраната на Русия.\r\n„Руската част на представителството на съвместната руско-турска комисия за разглеждане на въпроси, свързани с нарушение на режим за прекратяване на военните действия, за един ден е регистрирала седем случая на стрелба в провинциите: Латакия – 1, Алепо – 3, Дамаск -3. Турската част е представила свидетелства за шест нарушения в провинции: Хама – 2, Дамаск – 4“, пише в документа на руското военно ведомство.\r\nОсвен това, в документа е подчертано, че повечето нарушения са станали в райони, които са под контрола на терористическите групировки „Ислямска държава“ и „Джебхат ан Нусра“.\r\nПревод и редакция:", "date": "2017.08.06", "title": "РИА Новости: Русия е регистрирала седем нарушения на примирието в Сирия, Турция – шест"}
{"url": "http://www.focus-news.net/news/2017/08/06/2423088/chez-neobhodima-e-deystvitelna-sanktsiya-za-krazhba-na-elektroenergiya-tsenata-po-koyato-se-nakazvat-narusheniyata-vse-oshte-ne-e-po-visoka-ot-tsenata-za-korektnite-potrebiteli.html", "text": "Необходима е действителна санкция за кражба на електроенергия, цената, по която се наказват нарушенията, все още не е по-висока от цената за коректните потребители. Това посочват от пресцентъра на ЧЕЗ България. ЧЕЗ Разпределение България отчита 3778 констатирани случая на кражби на електроенергия за първите 6 месеца на 2017 г. За същия период на миналата година техният брой е 3322 или с  14% по-малко. \r\nДори и след увеличението на цената за технологичен разход, по която се дотаксува електроенергия на нарушителите, тя все още не е по-висока от цената,  която заплащат коректните потребители. Същевременно срокът на санкцията е без промяна и тя е доткасуване на електроенергия за 3 месеца назад, независимо, че кражбата може да е продължавала много по-дълго. \r\nОт ЧЕЗ посочват още, че е необходимо приемането на нови правила, чрез които цената и периодът за доткасуване да бъдат увеличени. трябват принципно нови правила за санкции, които да не са свързани с цената за технологичен разход, тъй като това не е разход при пренос и разпределение, а е цена за остойностяване на нанесена щета на дружеството. Само когато цената за санкция на некоректните потребители не е обвързана с цената за технологичен разход по никакъв начин, а е многократно по-голяма – като цената за недостиг на балансиращия пазар, ще бъде създаден баланс и ще бъдат реално предприети възпиращи мерки срещу некоректните потребители. \r\nЧЕЗ Разпределение извършва регулярни проверки, акции на случаен принцип и работи по сигнали, за да преустанови кражбите на електроенергия.  Компанията е изработила система за проследяване на кражби, като за целта е монтирала 1 700 балансови електромера. Чрез тях локализира местата където са налице големи загуби на електроенергия. Компанията се бори с кражбите, като отделя много усилия и ресурси, но са необходими обективни решения, които да защитят коректните потребители.", "date": "2017.08.06", "title": "ЧЕЗ: Необходима е действителна санкция за кражба на електроенергия, цената, по която се наказват нарушенията, все още не е по-висока от цената за коректните потребители"}
{"url": "http://www.focus-news.net/news/2017/08/06/2423089/premierat-boyko-borisov-za-kompleks-kaliakra-sas-sigurnost-shte-se-nalozhi-da-se-plashta-i-kompensira-da-se-saberem-vav-vtornik-vsichki-i-da-reshim.html", "text": "Предлагам във вторник в 11.00 часа да се съберем всички в София и да намерим решение. Това каза премиерът Бойко Борисов по време на срещата във Варна по повод възникналото напрежение за защитена зона „Комплекс Калиакра“, предаде репортер на Радио „Фокус“-Варна. На срещата присъстват също и вицепремиерът Валери Симеонов, министърът на околната среда и водите Нено Димов, финансовият министър Владислав Горанов,  министърът на транспорта Ивайло Московски, кметовете на Каварна, Балчик и Шабла, представители на инициативния комитет „Да спасим Добруджа“ и засегнатите браншови организации. „Ние сме дошли да се срещнем с вас и, за да няма интерпретации след това на разговорите, сме поканили журналистите да слушат. Мисля, че няма нищо лошо, защото парите, които се дават, дай Боже да са по-малко, са на всички данъкоплатци. Така че трябва да чуят всички пред какъв проблем през годините сме се изправяли и да мислим предварително, когато взимаме управленски решения до какво водят след няколко години“, коментира премиерът. „Ние сега седим пред вас, червим се, вие блокирате улици, пазейки си своя интерес и ние трябва да вземе едно решение, което на днешната среща се опитваме да  е такова, че да не увредим ничии интереси – и на тези данъкоплатци, заради, които трябва да дадем толкова пари  и съответно вие като стопани на имотите си. Това е целта на срещата. Ние сме осъдени, тук не става въпрос сега да приемаме нещо, ние сме осъдени и след като сме осъдени, а процесът е започнал в далечната 2002, да търсим кой е подписал през времето е безсмислено. Сега сме изправени пред тази хипотеза. Въпросът е, ако отменим заповедта до септември какво следва, ако не е я отменим, а предприемем някакви действия какво следва? Ние имаме правителство, имаме засегнати, имаме неправителствени организации, хубави, лоши, това са хората, които преговарят. Предлагам във вторник в 11.00 часа да се съберем всички в София и да намерим решение. Със сигурност ще се наложи да се плаща и да се компенсира. Това имаме да решаваме. Отдавна тези процедури и процеси са приключили“, заяви още премиерът Борисов.\r\nМарияна ВАЛЕНТИНОВА", "date": "2017.08.06", "title": "Премиерът Бойко Борисов за „Комплекс Калиакра“: Със сигурност ще се наложи да се плаща и компенсира, да се съберем във вторник всички и да решим"}
{"url": "http://www.focus-news.net/news/2017/08/06/2423090/mvr-po-parvonachalni-danni-trima-ot-postradalite-v-katastrofata-v-pirin-sa-s-opasnost-za-zhivota.html", "text": "Петима младежи са пострадали снощи при тежка катастрофа снощи на пътя между хижа Синаница в Пирин и Кресна. С различни наранявания петимата са откарани в болница, като според първоначалните данни, състоянието на трима от тях е тежко, с опасност за живота. Това съобщиха от пресцентъра на МВР.\r\nКъм 22.30 часа снощи в полицията е получен сигнал за тежък пътен инцидент, при който лек автомобил с петима младежи, на възраст между 25 и 30 години, е излязъл от пътя и е паднал в стръмно дере. В особено трудни условия  е предприета продължителна спасителна акция с участието на полицейски и спасителни екипи и местни хора. Продължава работата за изясняване на обстоятелствата около тежкия инцидент.", "date": "2017.08.06", "title": "МВР: По първоначални данни трима от пострадалите в катастрофата в Пирин са с опасност за живота"}
{"url": "http://www.focus-news.net/news/2017/08/06/2423091/burgas-ne-e-zamarsen-vazduhat-kray-selata-izvorishte-mirolyubovo-i-banevo-zaradi-pozhara-nyama-risk-za-horata-v-rayona.html", "text": "Не е замърсен въздухът край селата Изворище, Миролюбово и Банево заради пожара. Това съобщиха за Агенция „Фокус“ от Областна управа-Бургас. По време на пожара от РИОСВ-Бургас е била изпратена мобилна лаборатория, която да провери състоянието на въздуха. По официални данни замърсяване няма.\r\nОт Областната управа на Бургас уточняват, че пожарът е локализиран. На мястото на инцидента в момента има екипи на пожарната, военни и доброволци, като се очаква до два часа да бъдат потушени и последните останали огнища. Не съществува опасност за живота и здравословното състояние на хората в района. Няма опасност и за увреждане на имущество и постройки. \r\nСвободен за движение на автомобили е пътят между Изворище и Миролюбово, който вчера беше затворен заради гъст дим.\r\nЦветилена СИМЕОНОВА", "date": "2017.08.06", "title": "Бургас: Не е замърсен въздухът край селата Изворище, Миролюбово и Банево заради пожара, няма риск за хората в района"}
{"url": "http://www.focus-news.net/news/2017/08/06/2423092/the-times-of-israel-siriyskata-armiya-napredva-sreshtu-islyamska-darzhava-priblizhava-se-do-deyr-ez-zor.html", "text": "Сирийската арабска армия (САА) е постигнала успехи срещу „Ислямска държава“ в северното и централното направление на бойните действия и се приближава до Дейр ез-Зор, пише The Times of Israel, позовавайки се на данни от Сирийската обсерватория за човешки права, базирана в Лондон, която направи сводка за последните развития на бойното поле и отбеляза, че САА е отбелязала „сериозен прогрес“ в района на юг от град Рака.\r\n„Вече има по-малко от четири километра между силите на режима и град Мадан, който е последното населено място в провинция Рака, контролирано от „Ислямска държава“, твърдят от обсерваторията.\r\nГрад Мадан се намира близо до границата между провинциите Рака и Дейр ез-Зор, като последната е почти изцяло под контрола на терористите.\r\nПревод и редакция:", "date": "2017.08.06", "title": "The Times of Israel: Сирийската армия напредва срещу Ислямска държава, приближава се до Дейр ез-Зор"}
{"url": "http://www.focus-news.net/news/2017/08/06/2423093/grozdelina-georgieva-regionalen-etnografski-muzey-plovdiv-vyarva-se-che-ot-preobrazhenie-gospodne-lyatoto-se-prechupva-a-vremeto-se-preobrashta-i-varvi-kam-esenta-i-studa.html", "text": "Вярва се, че от Преображение Господне лятото се пречупва, а времето се преобръща и върви към есента и студа. Това каза за Радио „Фокус“ – Пловдив Грозделина Георгиева, уредник в Регионален етнографски музей – Пловдив. По думите й Преображение е стар християнски празник, който се чества още от първите векове. \r\n„Според писанието Исус Христос укрепва вярата на трима от своите ученици, като се преобразява пред очите им. Божият син завежда Петър, Яков и Йоан в планината Табор в Галилея. Там се осъществява и акта на преображението. Лицето му започва да сияе от светлина, което доказва божествения му произход. Исус Христос заклева Петър, Йоан и Яков да не казват на никого за това му превъплъщение до деня на неговото възкресение и да не се разколебава във вярата си“, разказа Грозделина Георгиева. Тя посочи, че в християнската литургия за Преображение Господне се добавя специален тропар за освещаване на гроздето, защото това е първия ден, в който е позволено да се яде божествения плод. \r\n„Според преданията, дяволът, който се е мъчил да измести божиите дела, измисля къпината в противовес на гроздето. Къпината е плодът, който дявола измисля да узрява преди гроздето. Целта е с по-ранното си узряване да съблазнява хората да си хапнат от него. Обаче всички вярващи знаели, че гроздето като узрее и се освети на Преображение, чак след това вече може да се яде. Затова по принцип в църквата се носи първото червено грозде. Вярвало се е, че ако човек яде грозде с неизмити ръце, то тогава той ще има въшки през цялата година“, каза още Георгиева.\r\nПо думите на уредникът, хората са вярвали, че на Преображение небето се отваря, Господ слиза оттам и който е праведен може да го види и да му се поклони, а желанията на вярващите ще се сбъднат.\r\n„В нашите традиции същото нещо се вярва и по отношение на Благовещение – другият ден, в който се очаква отварянето на небето. Притча разказва за един човек който седял и чакал от ранни зори да види кога ще се отвори небето и ще се обърне слънцето. Докато чакал, той се чудил какво да си пожелае – дали глава, пълна с ум, или голяма делва, пълна с жълтици. И когато се отворило небето, той бързал да си каже желанието и в бързината изрекъл, че иска глава-делва. Тогава главата му станала голяма колкото делва. В унисон с притчата, трябва да внимаваме какво си пожелаваме на този ден“, посочи Грозделина Георгиева.\r\nТони МИХАЙЛОВ", "date": "2017.08.06", "title": "Грозделина Георгиева, Регионален етнографски музей-Пловдив: Вярва се, че от Преображение Господне лятото се пречупва, а времето се преобръща и върви към есента и студа"}
{"url": "http://www.focus-news.net/news/2017/08/06/2423094/adelina-stefanova-hram-vavedenie-bogorodichno-blagoevgrad-na-preobrazhenie-gospodne-vsichki-hristiyani-priemat-sveto-prichastie-sled-ednosedmichen-prechistvasht-post.html", "text": "На Преображение Господне всички християни приемат свето причастие след едноседмичен пречистващ пост, тъй като се намираме в Богородичния пост. Това каза за Радио „Фокус“-Пирин Аделина Стефанова, уредник в храм „Въведение Богородично“-Благоевград. Според вярванията в нощта срещу Преображение, също както и на Богоявление, в небето се отваря Божията врата и сам Господ се показва на нея. „Само праведният може да види тази врата и каквото поиска в този миг, Господ ще му го даде. Празникът българите отбелязват с тържествен обяд, за който обикновено приготвят ястие от риба“, каза още Аделина Стефанова. \r\nЛивия НИНОВА", "date": "2017.08.06", "title": "Аделина Стефанова, храм „Въведение Богородично“-Благоевград: На Преображение Господне всички християни приемат свето причастие след едноседмичен пречистващ пост"}
{"url": "http://www.focus-news.net/news/2017/08/06/2423095/ria-novosti-kitay-i-stranite-ot-asean-odobriha-ramkov-proekt-za-obsht-kodeks-na-povedenie-v-yuzhnokitaysko-more.html", "text": "Министърът на външните работи на Китай Ван И заяви, че неговата страна и страните от Асоциацията на държавите от югоизточна Азия (АСЕАН), по време на срещата си в Манила, са одобрили рамков проект за общ Кодекс на поведение в Южнокитайско море, съобщава РИА Новости, позовавайки се на източници от китайската преса.\r\nПрез 2012 г., Китай и АСЕАН подписаха декларация за международната политика в Южнокитайско море, която предвиждаше да се създаде общ Кодекс на поведение, за всички замесени държави. Работата по  проекта започна още през 2013 г.\r\nДнес (06.08), в Манила, столицата на Филипините, се провеждат ред мероприятия по линия на АСЕАН, включително Седмата среща на Министрите на външните работи на страните участнички в Източноазиатската среща на върха и 24-ия регионален форум на АСЕАН по сигурността. Ключови теми, на срещите в столицата на Филипините, стана въпросът около санкциите наложени на Северна Корея, както и противоречията в Южнокитайско море.\r\nВ АСЕАН влизат Тайланд, Индонезия, Малайзия, Бруней, Филипини, Мианмар, Лаос, Виетнам, Камбоджа и Сингапур.\r\nМежду Китай и редица страни от региона – Япония, Виетнам и Филипините – има разногласия за морските граници и зоните на отговорност в Южнокитайско и Източнокитайско море. От „Поднебесната империя“ считат, че Филипините и Виетнам съзнателно използват поддръжката на САЩ, за да ескалират напрежението в региона.\r\nПревод и редакция:", "date": "2017.08.06", "title": "РИА Новости: Китай и страните от АСЕАН одобриха рамков проект за общ кодекс на поведение в Южнокитайско море"}
{"url": "http://www.focus-news.net/news/2017/08/06/2423096/tass-v-momenta-se-provezhda-sreshta-mezhdu-sergey-lavrov-i-mevlyut-chavushoglu.html", "text": "Министърът на външните работи на Русия и неговият турски колега в момента провеждат среща, на която се обсъждат въпроси от двустранното сътрудничество между Москва и Анкара, предаде ТАСС.\r\nПреди срещата, двамата министри са отправили топли приветствия един към друг и са си стиснали ръцете.\r\nОчаква се, те да обсъдят въпроси от двустранното сътрудничество между страните им, а също и някои основни въпроси от международен характер.\r\nПревод и редакция:", "date": "2017.08.06", "title": "ТАСС: В момента се провежда среща между Сергей Лавров и Мевлют Чавушоглу"}
{"url": "http://www.focus-news.net/news/2017/08/06/2423097/kmetat-na-kavarna-nina-stavreva-dori-zapovedta-da-e-otmenena-osnoven-problem-ostava-sadarzhanieto-na-integriraniya-plan-za-upravlenie-na-zashtitena-zona-kompleks-kaliakra.html", "text": "Дори заповедта, с която се забраняват всякакви дейности в териториите в района на Балчик, Каварна и Шабла, попадащи в „Натура 2000“,  да е отменена, основен проблем остава съдържанието на Интегрирания план за управление на защитена зона „Комплекс Калиакра“. Това заяви кметът на Община Каварна Нина Ставрева по време на среща на министър-председателя Бойко Борисов и министъра на околната среда и водите Нено Димов с кметовете на общините от крайморска Добруджа и инициативни комитети за обсъждане на ситуацията в района след решението на Съда на ЕС за забрана на дейностите в териториите, вкючени в \"Натура 2000\", която се провежда във Варна,  предаде репортер на Радио „Фокус“ – Варна. На срещата присъстват още вицепремиерът Валери Симеонов, кметът на Община Балчик Николай Ангелов, кметът на Община Шабла Мариян Жечев и представители на гражданска инициатива „Да спасим Добруджа“. \r\nПремиерът обяви, че целта на срещата е да се чуе мнението на хората и заедно с тях да бъде търсено най-правилното решение за всички страни, включително и за държавата, след причинената огромна щета от предишни управления. Решението на премиера за провеждането на срещата бе взето след детайлен анализ на случващото се в района на Добруджа и невъзможността на хората да приемат ситуацията, чието сегашно развитие е резултат от недалновидни и неправилни управленски решения, взети от правителството на Тройната коалиция и министър Джевдет Чакъров. Премиерът покани присъстващите на среща в София във вторник, на която да се вземе конкретно решение, приемливо за всички страни.\r\n“Това са управленски решения. Сега ние седим и се червим пред вас, вие блокирате улици. Трябва да се вземе решение, което да не вреди на ничии интереси – и на данъкоплатците, и на стопаните на имоти. Това е целта на срещата. Ние сме осъдени, не става въпрос сега да приемаме нещо, след като сме осъдени. Процесът е започнал още през 2002 година. Да се връщаме назад и да търсим кой е виновен, е безсмислено“, каза премиерът. Бойко Борисов допълни, че със сигурност ще се наложи засегнатите собственици на земи, попадащи в защитената зона, да бъдат компенсирани чрез механизми на държавата и Европейския съюз. \r\nМинистърът на околната среда и водите Нено Димов запозна присъстващите с историята на казуса, който датира от 2002 година. Заповедта, която въведе забрани за определени дейности в на територията на природно местообитание 62СО Понто-сарматски степи от защитена зона „Комплекс Калиакра“, част от европейската мрежа Натура 2000, е издадена след преговори на министър Димов с Европейската комисия във връзка с осъдително решение на Съда на Европейския съюз срещу България по казуса \"Калиакра\". Целта на преговорите с Европейската комисия е била да се ограничат максимално щетите от недалновидни управленски решения, взети от правителството на Тройната коалиция и министър Джевдет Чакъров. Постигнатото споразумение с ЕК е, за да не се налагат финансови санкции и милиони загуби за България, включително чрез премахване на съществуващи обекти. Министър Димов подчерта, че ще започне диалог със заинтересованите страни още във вторник, до намирането на решения, които да защитят гражданите и тяхната частната собственост, и уточни, че обявяването на „Комплекс Калиакра“ за защитена местност все още не е влязло в сила. \r\nКметът на Каварна Нина Ставрева благодари на премиера за организираната среща и за бързата реакция от негова страна. „Заповедта е временна, за срок до две години, не засяга сектор рибарство, но има ясно наложени ограничения за издаване на всякакъв вид строителство в защитена зона „Комплекс Калиакра“, разораване на ниви и сеитба на селскостопански услуги. Това всъщност смути и хората. Дори и да е отменена заповедта, основен проблем остава съдържанието на Интегрирания план за управление на защитена зона „Комплекс Калиакра“, където е засегнат и сектор „Рибарство“ и там са истинските рестриктивни мерки, които засягат поминъка на хората в региона – туризъм, земеделие, риболов“, каза кметът Нина Ставрева. По думите й самата процедура е опорочена още от самото начало. \r\nПрисъстващите представители на гражданската инициатива „Да спасим Добруджа“ обясниха на премиера Бойко Борисов, че са притеснени, защото изкарват прехраната си чрез земите, които попадат в зоната на защитената местност. Те са били информирани за промените в последния момент и са защитили интересите си на собственици. Присъстващите изразиха увереност, че след започване на разговорите във вторник, ще бъдат взети конктретни решения. \r\nМарияна ВАЛЕНТИНОВА", "date": "2017.08.06", "title": "Кметът на Каварна Нина Ставрева: Дори заповедта да е отменена, основен проблем остава съдържанието на Интегрирания план за управление на защитена зона „Комплекс Калиакра“"}
{"url": "http://www.focus-news.net/news/2017/08/06/2423098/mvr-ot-1200-do-2000-chasa-na-teritoriyata-na-rumaniya-shte-bade-spryano-dvizhenieto-na-tovarni-avtomobili-nad-75-tona.html", "text": "От 12.00 до 20.00 часа днес на територията на Румъния ще бъде спряно движението на товарни автомобили над 7.5 тона. Информацията е постъпила в ГД „Гранична полиция“ е от Координационния център Русе-Гюргево. Това съобщиха от пресцентъра на МВР. \r\nВ интервала от 12 до 20 часа днес  по националните пътища и автомагистрали на територията на Румъния ще бъдат наложени ограничения за движението на транспортни средства с обща маса над 7.5 тона. \r\nОграниченията са наложени във връзка с очакваните високи температури  - 39-42 градуса и въведения червения и оранжев код за опасно топло време. \r\nВъзможно е ограниченията да бъдат наложени и на 7 август, в зависимост от прогнозата на Националната метеорологична агенция на Румъния, се допълва в уведомителното писмо. \r\nОграниченията са във връзка запазване на асфалтовата пътна настилка. Те не засягат транспорт на хора, на живи животни и малотрайни храни, пощенски  и транспорт на стоки от първа необходимост, на горива, на стоки с контролирана температура,   МПС, участващи в намеса във форсмажорни обстоятелства, транспорт на вода и храни в засегнатите от високите температури зони, на бутилирана вода, отпадъци, селскостопанска продукция. \r\nВ посочения интервал от 12 до 20 часа не се налагат ограничения на други пътни превозни средства. \r\nДопълнителна информация може да бъде получена от дежурния на Национална компания автомагистрали и инфраструктура на Румъния на тел. 021/264.33.33; 021/9360 на интернет адрес: www.cnadnr.ro - DISPECERAT - Situatia Drumurilor Nationale, както и на фейсбук https://www.facebook.com/cnadnr/si и TWITTER - @CNADNR.", "date": "2017.08.06", "title": "МВР: От 12.00 до 20.00 часа на територията на Румъния ще бъде спряно движението на товарни автомобили над 7.5 тона"}
{"url": "http://www.focus-news.net/news/2017/08/06/2423099/premierat-boyko-borisov-yaytsata-na-grablivite-ptitsi-se-lyupyat-pri-nas-za-dve-godini-predishnoto-pravitelstvo-sme-platili-kam-67-miliarda-leva-zhivi-pari.html", "text": "Аз съм бил кмет, знам какво иска населението, и затова сме и тука, защото яйцата на грабливите птици, се люпят при нас. Това каза премиерът Бойко Борисов по време на срещата във Варна по повод възникналото напрежение за защитена зона „Комплекс Калиакра“, предаде репортер на Радио „Фокус“-Варна.\r\n„Основната цел на днешното занятие е постигната. Оставяме в миналото ония ден и се връщаме да преговаряме, и то не да преговаряме, защото сме различни страни. Аз благодаря, защото очаквах доста по-неразумни изказвания, но съм много приятно изненадана не само от толерантността, но и разбирането на проблема. Хубави, лоши,  и неправителствените организации са тези, които имаме. За хубаво или лошо техният глас се чува много, дори повече от на правителството, в Брюксел“, коментира Борисов, като покани всички заинтересовани страни да присъстват на срещата във вторник, за да се намери решение на проблема. „Имот по имот, нива по нива ще ги караме, по-добре, вместо да плащаме глобаь тия пари да ги дадем на българи, да останат в Добруджа. Още сутринта потърсихме  малтийският еврокомисар по екологията Кармена Вела, ще търсим и малтийския премиер, и Жан-Клод Юнкер по тази тема, ще го поканим да дойде и ще го заведем на място да се види цялата ситуация, защото по никакъв начин не сме съсипали природата там. Тя си е зелена, хубава, плодородна, развита и за инфраструктура знаете колко неща се направиха и ми се ще да проявите и вие разбиране към екоорганизациите, да не си ги правим врагове, а да опитаме на масата на преговорите и едното и другото мнение да чуем, защото тяхната помощ в Брюксел ще ми е много нужна“, заяви премиерът.  „Аз съм бил кмет, знам какво иска населението, и затова сме и тука, защото яйцата на грабливите птици, се люпят тука, при нас. Миналата година, се излюпиха АЕЦ „Белене“ – милиард и 200 милиона лева платихме, а милиард и 300 милиона за двете американски централи. А по-предишната, година, когато дойдохме, ни се излюпи КТБ. 3 милиарда и 700 милиона лева. Значи за две години предишното правителство сме платили към 6 милиарда и 700 милиона живи пари и сега да се излюпят още да наливаме. А от едната страна искаме да вдигаме доходите. Сега Варна се задушава – целият трафик от „Хемус“, от аерогарата, който идва за вас, пак за Добруджа. Защото ти, като затвориш пътя, на твоите приятели от другата страна с хотелите им спираш бизнеса. Аз го разбирам, затова се вдигнахме на пожар веднага да дойдем и да решим как тези яйца да ги хвърлим в морето, да ги изядат рибите по възможност“, каза още Борисов.\r\nМарияна ВАЛЕНТИНОВА", "date": "2017.08.06", "title": "Премиерът Бойко Борисов: Яйцата на грабливите птици се люпят при нас - за две години предишното правителство смe платили към 6,7 милиарда лева живи пари"}
{"url": "http://www.focus-news.net/news/2017/08/06/2423100/fars-news-iran-i-venetsuela-se-sporazumyaha-da-zasilyat-dvustrannite-vrazki.html", "text": "Министърът  на външните работи на Иран Джавад Зариф и Хосе Менендес Прието, Министър на планирането на Венецуела са се срещнали в Техеран и са се разбрали да изучат възможностите за засилването на сътрудничеството между двете страни, предаде иранската информационна агенция FARS News.\r\nПо време на срещата, Зариф е заявил, че Техеран винаги е подкрепял правителството на Венецуела и е изразил надежда, че Каракас ще възстанови стабилността и спокойствието в страната, чрез предпазливи действия.\r\nОсвен това, той категорично е осъдил новите санкции на Вашингтон против Каракас.\r\n„Американците си мислят, че санкциите са актив, който могат да използват и в следствие от това, наложиха нови санкции срещу Иран и Русия. Те налагат санкции срещу нас от 35 години, но истината е, че дължим прогресът си, в различни икономически и технологични сфери, до голяма степен на тези санкции и съпротивата на народа ни срещу тях“, добави Зариф.\r\nТой е подчертал, че най-важната причина за оцеляването на Иран в режима на американски санкции, е това, че страната се е опряла на домашния си потенциал и способностите на народа на Иран.\r\nПревод и редакция:", "date": "2017.08.06", "title": "FARS News: Иран и Венецуела се споразумяха да засилят двустранните връзки"}
{"url": "http://www.focus-news.net/news/2017/08/06/2423101/gd-granichna-politsiya-na-gkpp-makaza-ima-1-km-kolona-ot-leki-avtomobili-na-izhod-preporachva-se-izpolzvaneto-na-alternativni-marshruti.html", "text": "На българо-гръцката граница на ГКПП \"Маказа и \"ГКПП\" Кулата трафикът е интензивен. На ГКПП \"Маказа\" има 1 км колона от леки автомобили на изход. Това сочат данни към 12.00 часа, публикувани на сайта на ГД \"Гранична полиция\". Препоръчва се използването на алтернативни маршрути през ГКПП \"Златоград\", ГКПП \"Ивайловтрад и ГКПП \"Капитан Петко войвода\". \r\nНа границата с Румъния на ГКПП \"Дунав мост-Видин\" движението е натоварено и има 1 км опашка от товарни автомобили на изход. На българо-сръбската граница на ГКПП \"Калотина\" трафикът е интензивен на вход. На границата с Турция на ГКПП \"Капитан Андреево\" движението е натоварено в двете посоки. На българо-македонската граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав. На румънска територия от 12.00 ч. до 20.00 ч. движението за товарни автомобили над 7.5 т ще бъде ограничено, поради високите дневни температури.", "date": "2017.08.06", "title": "ГД \"Гранична полиция\": На ГКПП \"Маказа\" има 1 км колона от леки автомобили на изход, препоръчва се използването на алтернативни маршрути"}
{"url": "http://www.focus-news.net/news/2017/08/06/2423102/afp-kitayski-turisti-sa-zadarzhani-v-berlin-za-natsistki-pozdrav.html", "text": "Двама китайски туристи са задържани в Берлин, защото са правили нацистки поздрав, докато са позирали за снимка пред Райхстага, предаде AFP, позовавайки се на източници от немската полиция.\r\nПътешествениците са забелязани от полицаи, които са били на рутинната си обиколка в района. Те са си правели снимки около сградата на Парламента на ФРГ в сърцето на столицата, като са позирали с издигната дясна ръка. Този жест е забранен в Германия.\r\n„Открито е следствие, по подозрение за използване на символи на антиконституционни организации срещу двамата китайски граждани, на възраст 36 и 49 г.“, сподели за AFP, говорителят на полицията в Берлин.\r\nСлед като са били разпитани в полицейски участък, китайците са освободени, след като са платили глоба, по 500 евро на човек.\r\nПревод и редакция:", "date": "2017.08.06", "title": "AFP: Китайски туристи са задържани в Берлин, за нацистки поздрав"}
{"url": "http://www.focus-news.net/news/2017/08/06/2423103/dha-binali-yaldaram-otreche-sazdavaneto-na-nova-turska-darzhava-s-pucha-ot-15-yuli-mg.html", "text": "Министър-председателят на Турция Бинали Йълдъръм опроверга думите на бившия член на Централния изпълнителен и ръководен комитет (ЦИРК) на управляващата Партия на справедливостта и развитието (ПСР), че със самия опит за преврат от 15 юли м.г. се „създава една нова държава”, предаде информационната агенция Догу хабер ажансъ (ДХА). „Няма никакво значение кой какво заявява; приказките и лафовете на телевизионни водещи и коментатори не могат обвържат нашата партия”, обяснява Бинали Йълдъръм, цитиран от ДХА.\r\nСъщевременно в защита на позицията на премиера се включи и зам.-генералният председател и говорител на ПСР Махир Юнал. „През последните дни медиите започнаха една кампания срещу нас въз основа на изявления от лице на име Айхан Оган. За него се твърди, че е член на ЦИРК; всъщност той в определен момент в миналото е бил в това качество. При условие, че са налице извършените от ПСР реформи през последните 15 години; тези усилия са за сплашване на населението чрез една реакционна кампания. Съвсем очевидно е, че позициите на въпросното лице обвързват само лично него, това е неговото мнение”, обяснява на свой ред говорителят на ПСР, цитиран също  от ДХА.\r\nПревод и редакция:", "date": "2017.08.06", "title": "ДХА: Бинали Йълдъръм отрече създаването на нова турска държава с пуча от 15 юли м.г."}
{"url": "http://www.focus-news.net/news/2017/08/06/2423104/dha-v-turtsiya-zapochnaha-da-arestuvat-veche-i-novoizlyupeni-gyulenisti.html", "text": "В рамките на операция срещу „новосъздадени структури” на т.нар. „Терористична организация на гюленистите/Паралелна държавна структура” (ФЕТО/ПДС) в Егейския район са задържани 117 от общо 131 заподозрени лица, предаде информационната агенция Догу хабер ажансъ (ДХА). Сред тях е и т. нар. „имам на Егейския район” с инициали Н.К., задържан в жилище в град Борнова, където се е укривал от властите. Новата структура на ФЕТО/ПДС в Измир се представя под името „Златният град”, а членовете й са събирали финансови средства по време на Рамазан байрама.  \r\nЗадържанията на „новоизлюпените гюленисти” са извършени на 25 юли при едновременни операции в Измир, Истанбул, Мугла и Айдън. Вчера пред съда са изправени 44 от тях, като на 28 лица е наложена постоянна мярка за неотклонение „Задържане под стража”, а останалите 16 са пуснати от следствения арест с мярка „Подписка”. Продължават разпитите в полицията на останалите 73 задържани, сред които е и въпросният „Егейски имам” с инициали Н.К., посочва още ДХА.\r\nПревод и редакция:", "date": "2017.08.06", "title": "ДХА: В Турция започнаха да арестуват вече и „новоизлюпени гюленисти”"}
{"url": "http://www.focus-news.net/news/2017/08/06/2423105/blagoevgrad-edna-tsarkva-v-grada-nosi-imeto-preobrazhenie-gospodne.html", "text": "Една църква в Благоевград носи името „Преображение Господне“. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград. Храмът се намира до старите гробища на града. Традиционно там всяка година се отслужва света литургия на днешния празник. „Не знам дали на друго място в областта има църква с това име, но разбира се, че има на много места в страната храмове с името „Преображение Господне“.  В повечето случаи църквите и манастирите се кръщават с имена на светци, за да може хората да празнуват своите именни дни. Този празник е изключително голям, изключително тежък и ние го отбелязваме подобаващо“, каза още Аделина Стефанова. По думите ѝ в някои селища Преображение се осмисля като ден, граничен между лятото и есента и свързан с “преобразяването” на слънцето и живата природа.\r\nЛивия НИНОВА", "date": "2017.08.06", "title": "Благоевград: Една църква в града носи името „Преображение Господне“"}
{"url": "http://www.focus-news.net/news/2017/08/06/2423106/mvr-spryano-e-dvizhenieto-ot-km-240-na-avtomagistrala-trakiya-v-posoka-sofiya-poradi-zapalil-se-lek-avtomobil-nyama-postradali.html", "text": "Лек автомобил се е запалил към 12.20 часа при 226 км на автомагистрала „Тракия“, на територията на ОДМВР-Стара Загора, няма пострадали. Това съобщиха от пресцентъра на МВР. Движението в посока София ще бъде спряно от км 240 /на територията на област Сливен/, за да се предотврати струпване на автомобили. Трафикът е спрян за кратко, до погасяване на горящия автомобил от пожарната.", "date": "2017.08.06", "title": "МВР: Спряно е движението от км 240 на автомагистрала „Тракия“ в посока София, поради запалил се лек автомобил, няма пострадали"}
{"url": "http://www.focus-news.net/news/2017/08/06/2423107/premierat-boyko-borisov-polimeri-devnya-e-edna-mnogo-priyatna-privatizatsionna-sdelka-koyato-dava-vazmozhnost-da-se-vidi-tseliyat-genezis-na-prehoda.html", "text": "\"Полимери\"-Девня e една много „приятна“ приватизационна сделка, която дава възможност да се види целият генезис на прехода – какъв грабеж е осъществяван през годините. Това каза премиерът Бойко Борисов, който проведе среща с кмета на Варна Иван Портних и представители на различните институции във връзка с развитието на морската ни столица, предаде репортер на Радио „Фокус“-Варна. По думите му все още следствието продължава, но на всички е ясно кои са извършителите. Той отбеляза, че е имало чисто нова инсталация за утилизация на врените отпадъци, която е била продадена на Румъния, тъй като решението, което е взето след фалирането на завода е активите да отидат в частниците, а за вредните отпадъци да се погрижи държавата. „Дори и жп линиите вече са изнесли“, допълни Борисов. Той обърна внимание, че вредните вещества в \"Полимери\"-Девня са хиляди тонове, а според запознати със ситуацията дори и една бутилка от тези вещества, попадайки във Варненското езеро, ще доведе до екологична катастрофа. Премиерът коментира, че това е корупционна схема, за която никой не говори и отбеляза, че, за да се спаси Варна Министерски съвет е отпуснал 15 милиона лева за извозване на тези опасни вещества във Франция или в Германия. „Тези 15 милиона лева са пари на данъкоплатците. „Ние явно сме много евтини на брашното и много скъпи на триците“, каза премиерът и припомни, че сега заводът е купен от пловдивска фирма за скрап. \r\nПремиерът Борисов заяви също, че държавата ще помогне за развитието на Врана, което е видимо, а с десетте целогодишни линии на нискотарифните авиокомпании и новите IT компании се отварят скъпо платени работни места, което предполага и промяна на пътната инфраструктура в града.\r\nМарияна ВАЛЕНТИНОВА", "date": "2017.08.06", "title": "Премиерът Бойко Борисов: \"Полимери\"-Девня e една много „приятна“ приватизационна сделка, която дава възможност да се види целият генезис на прехода"}
{"url": "http://www.focus-news.net/news/2017/08/06/2423108/mahmud-abas-prizova-da-se-prodalzhi-finansoviya-natisk-sreshtu-hamas.html", "text": "Махмуд Абас призова да се продължи финансовия натиск срещу „Хамас“\r\nРамала. Президентът на Палестинската Автономия(ПА) Махмуд Абас се зарече, да продължи да орязва финансовата помощ за Ивицата Газа, която е под управлението на „Хамас“, въпреки критиките от страна на САЩ, предаде The Times of Israel.\r\n“Докато бушува тежка криза в електроснабдяването на Газа, „Хамас“ прокарва осветление за подземните си тунели и за домовете на своите главатари“, заяви той пред група известни личности от Източен Ерусалим, които посрещна в своята главна квартира в Рамала.\r\nПравителството на Абас в „Западния Бряг“ започна, по-рано през тази година, да орязва помощите за плащане на електричество и други финансови помощи, които Рамала трябва да изпраща на Газа, в опит да накара „Хамас“ да направи някои отстъпки в политическо отношение. Орязването на тези средства, доведе до увеличение на банкрутите в Ивицата Газа.\r\nТерористичната организация „Хамас“ завзе властта в Газа през 2007 г., когато разгроми силите на Фатах, фракция, която подкрепя Махмуд Абас и Палестинската Автономия. Всички опити за помирение, от тогава, се провалиха.\r\nАбас е споделил пред гостите си, че ПА ще „продължи със спирането на средства за Газа, докато „Хамас“ приеме изискванията за помирение“\r\nОсвен това, той е казал, че американски политици са го посъветвали да не спира помощите за електроенергия и е подчертал, че според него, тези, които се противопоставят на натиска срещу „Хамас“ , „не искат независима палестинска държава“ – защото политическите разногласия изключват постигането на независимост.\r\nПревод и редакция: \r\nПревод и редакция:", "date": "2017.08.06", "title": "Махмуд Абас призова да се продължи финансовия натиск срещу „Хамас“"}
{"url": "http://www.focus-news.net/news/2017/08/06/2423109/sofiya-vremenno-e-ogranicheno-dvizhenieto-v-skorostnata-lenta-na-avtomagistrala-lyulin-v-dvete-posoki-v-rayona-na-kv-lyulin-poradi-remont-na-razdelitelna-mantinela.html", "text": "Временно е ограничено движението в скоростната лента на автомагистрала \"Люлин\",  в района на кв. \"Люлин\" в София, в двете посоки, поради ремонт на разделителна мантинела. Това съобщиха от пресцентъра на Агенция \"Пътна инфраструктура\" (АПИ). Трафикът се осъществява само в аварийна и дясна ленти, в двете посоки. Шофьорите трябва да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.06", "title": "София: Временно е ограничено движението в скоростната лента на автомагистрала \"Люлин\"  в двете посоки, в района на кв. \"Люлин\", поради ремонт на разделителна мантинела"}
{"url": "http://www.focus-news.net/news/2017/08/06/2423110/pregled-na-mezhdunarodnite-novini-do-13-chasa-agentsiya-fokus.html", "text": "Министърът на транспорта на Македония Горан Сугаревски заяви, че Меморандумът за построяване на железопътна връзка между София и Скопие, който ще бъде подписан между двете държави, е предпоставка за икономически ръст и развитие на региона, както и голяма стъпка напред, по отношение на международните инвестиции, които ще дойдат в страната, предаде „Македонската информационна агенция МИА“.\r\nСугаревски организира пресконференция, за да съобщи детайли от Меморандума.\r\n\"С меморандума се обвързваме да доизградиме и модернизираме железопътната линия до границата с България, а парламента на България се обвързва да я изгради от своята страна на границата, в резултат, на което ще бъде цялостно завършена железопътната връзка. Общата дължина, която Македония трябва да построи е 89 километра. Линията е разделена на три части и работата, по всяка от тях, вече е започнала, обясни Сугрески.\r\n*** Министърът на външните работи на Китай Ван И заяви, че неговата страна и страните от Асоциацията на държавите от югоизточна Азия (АСЕАН), по време на срещата си в Манила, са одобрили рамков проект за общ Кодекс на поведение в Южнокитайско море, съобщава РИА Новости, позовавайки се на източници от китайската преса.\r\nПрез 2012 г., Китай и АСЕАН подписаха декларация за международната политика в Южнокитайско море, която предвиждаше да се създаде общ Кодекс на поведение, за всички замесени държави. Работата по  проекта започна още през 2013 г.\r\nДнес (06.08), в Манила, столицата на Филипините, се провеждат ред мероприятия по линия на АСЕАН, включително Седмата среща на Министрите на външните работи на страните участнички в Източноазиатската среща на върха и 24-ия регионален форум на АСЕАН по сигурността. Ключови теми, на срещите в столицата на Филипините, стана въпросът около санкциите наложени на Северна Корея, както и противоречията в Южнокитайско море.\r\nВ АСЕАН влизат Тайланд, Индонезия, Малайзия, Бруней, Филипини, Мианмар, Лаос, Виетнам, Камбоджа и Сингапур.\r\nМежду Китай и редица страни от региона – Япония, Виетнам и Филипините – има разногласия за морските граници и зоните на отговорност в Южнокитайско и Източнокитайско море. От „Поднебесната империя“ считат, че Филипините и Виетнам съзнателно използват поддръжката на САЩ, за да ескалират напрежението в региона.\r\n*** Сирийската арабска армия (САА) е постигнала успехи срещу „Ислямска държава“ в северното и централното направление на бойните действия и се приближава до Дейр ез-Зор,  позовавайки се на данни от Сирийската обсерватория за човешки права, базирана в Лондон, която направи сводка за последните развития на бойното поле и отбеляза, че САА е отбелязала „сериозен прогрес“ в района на юг от град Рака.\r\n„Вече има по-малко от четири километра между силите на режима и град Мадан, който е последното населено място в провинция Рака, контролирано от „Ислямска държава“, твърдят от обсерваторията.\r\nГрад Мадан се намира близо до границата между провинциите Рака и Дейр ез-Зор, като последната е почти изцяло под контрола на терористите.\r\n*** Махмуд Абас призова да се продължи финансовия натиск срещу „Хамас“\r\nРамала. Президентът на Палестинската Автономия(ПА) Махмуд Абас се зарече, да продължи да орязва финансовата помощ за Ивицата Газа, която е под управлението на „Хамас“, въпреки критиките от страна на САЩ.\r\n“Докато бушува тежка криза в електроснабдяването на Газа, „Хамас“ прокарва осветление за подземните си тунели и за домовете на своите главатари“, заяви той пред група известни личности от Източен Ерусалим, които посрещна в своята главна квартира в Рамала.\r\nПравителството на Абас в „Западния Бряг“ започна, по-рано през тази година, да орязва помощите за плащане на електричество и други финансови помощи, които Рамала трябва да изпраща на Газа, в опит да накара „Хамас“ да направи някои отстъпки в политическо отношение. Орязването на тези средства, доведе до увеличение на банкрутите в Ивицата Газа.\r\nТерористичната организация „Хамас“ завзе властта в Газа през 2007 г., когато разгроми силите на Фатах, фракция, която подкрепя Махмуд Абас и Палестинската Автономия. Всички опити за помирение, от тогава, се провалиха.\r\nАбас е споделил пред гостите си, че ПА ще „продължи със спирането на средства за Газа, докато „Хамас“ приеме изискванията за помирение“\r\nОсвен това, той е казал, че американски политици са го посъветвали да не спира помощите за електроенергия и е подчертал, че според него, тези, които се противопоставят на натиска срещу „Хамас“ , „не искат независима палестинска държава“ – защото политическите разногласия изключват постигането на независимост.\r\n*** Президентът на САЩ Доналд Тръмп похвали Китай и Русия за тяхната поддръжка за резолюцията, предложена от САЩ, за налагане на санкции срещу Северна Корея. В обръщение, публикувано на официалната интернет страница на Белия Дом, е написано, че Тръмп „оценява“ техните гласове.\r\n“Президентът оценява съдействието на Китай и Русия за приемането на тази резолюция“, пише в съобщението, публикувано след събранието на Съвета за сигурност на ООН.\r\n„Той ще продължи да работи със съюзниците и партньорите, за да увеличи дипломатическия и икономическия натиск върху Северна Корея, за да се сложи край на нейното заплашително и дестабилизиращо поведение“, подчертават от Белия Дом.\r\n*** Сирийската арабска армия е влезнала в град ас Сукна, последната крепост на Ислямска държава в провинцията Източен Хомс.\r\nБойците от САА, с поддръжка от Военновъздушните сили на страната и артилерийски огън, са продължили да изтласкват Ислямска държава, от заеманите от нея позиции и са се закрепили в рамките на града, който е и последното сериозно военно препятствие, преди Деир ез-Зор.\r\nВойската е пробила отбраната на джихадистите от две направления и е влезнала в града. Според източници, участващи в събитията, САА е освободила няколко населени места в района и е установила контрол над градския пазар на ас Сукна, както и на няколко стратегически кръстовища .\r\nСъщевременно, САА е успяла да отрази контраатаката на Ислямска държава край града и е унищожила един шахид-мобил и две военни МПС-та.\r\n*** Първият заместник-председател на Съвета на федерацията по отбрана и сигурност на Русия Франц Клинцевич заяви, че санкциите против Корейската народно-демократична република(КНДР) трябва да бъдат съчетани с политически диалог и добави, че едностранни решения по отношение на Пхенян са недопустими.\r\n„С поддръжката си, в СС на ООН, за предложената от САЩ резолюция, която разширява санкциите против Северна Корея, Русия за пореден път доказа, че е отговорна държава“, заяви сенаторът.\r\nСпоред него, Русия не е „направила поза“, блокирайки резолюцията, за да направи лоши на САЩ. А подобни примери съществуват в практиката. „Освен това, точно САЩ, гласува против резолюция за борба с героизацията на нацизма, само защото тя беше инициирана от Русия, но това не е нашия път“, отбеляза той. \r\nКлинцевич подчерта, че санкциите против Северна Корея могат да се ефективни, само при съблюдаването на две основни принципни условия: „Те трябва да се поддържат от цялата международна общност, а не да се въвеждат едностранно. Освен това, те трябва да бъдат съчетани с политически диалог. Между другото, въпросът, дали САЩ е готов за такъв диалог, както и преди, остава открит“, завърши Сенаторът.", "date": "2017.08.06", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2017/08/06/2423111/plovdiv-smetishteto-v-selo-tsalapitsa-e-goryalo-tazi-sutrin-zasegnata-e-plosht-ot-okolo-70-kv-m.html", "text": "Сметището в село Цалапица, община Родопи, е горяло тази сутрин. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“ в Пловдив. Сигналът за възникнал пожар е подаден в 06.12 часа тази сутрин. На място е пристигнал противопожарен екип от град Стамболийски. „Пожарът не е бил сериозен. Пристигналият на място екип е установил, че пламъците се разпростират на около 70 кв. м. Пламъците са потушени изключително бързо. Няма никаква опасност. Няма и пострадали при пожара“, каза инсп. Цвятко Дешев.\r\nТони МИХАЙЛОВ", "date": "2017.08.06", "title": "Пловдив: Сметището в село Цалапица е горяло тази сутрин, засегната е площ от около 70 кв. м."}
{"url": "http://www.focus-news.net/news/2017/08/06/2423112/reuters-yuzhnoamerikanskiyat-targovski-blok-merkosur-izklyuchi-venetsuela-zavinagi.html", "text": "Южноамериканската търговска организация Меркосур, изключи Венецуела завинаги и по този начин допълнително увеличи натиска върху Президентът на страната Николас Мадуро, да разпусне Конституционното събрание, което се счита за проправителствено, и да възстанови демократичния ред, предаде Reuters.\r\nМинистрите на външните работи на Аржентина, Парагвай, Угугвай и Бразилия обявиха решението си в Сао Пауло, където провеждат среща помежду си. Те призоваха Николас Мадуро да освободи задържаните от полицията лица и да започне политически преход към ново правителство.\r\n„Заявяваме: Спрете с това! Стига толкова убийства, стига толкова репресии. Не е нормално да се мъчат хората по този начин“, избухна Външният министър на Бразилия Алойзио Нунеш, след срещата.\r\nМалко преди обявлението за изваждането на Венецуела от Меркосур, КС уволни Главният прокурор на страната Луиза Ортега, която е прочут дисидент. Попитан за коментар относно уволнението, Нунеш отговори с латинската сентенция: „Когото са решили да погубят боговете, първо го подлудяват“.\r\nУстава на Меркосур, принципно, не предвижда изключване от организацията, затова от организациятам първо спряха правата на Венецуела временно, през декември, а след спорните избори и ареста на лидери на опозицията, предприеха крайната мярка, за която тепърва ще търсят юридическа обосновка.\r\nПревод и редакция:", "date": "2017.08.06", "title": "Reuters: Южноамериканският търговски блок Меркосур изключи Венецуела завинаги"}
{"url": "http://www.focus-news.net/news/2017/08/06/2423113/api-vremenno-e-ogranicheno-dvizhenieto-pri-km-226-ot-avtomagistrala-trakiya-v-posoka-sofiya-poradi-zapalil-se-avtomobil-obhodniyat-marshrut-e-prez-stara-zagora-i-nova-zagora.html", "text": "Временно е ограничено движението при км 226 от автомагистрала \"Тракия\", в посока София, поради запалил се автомобил. Това съобщиха от пресцентъра на Агенция \"Пътна инфраструктура\" (АПИ). Обходният маршрут е през град Стара Загора и Нова Загора.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.06", "title": "АПИ: Временно е ограничено движението при км 226 от автомагистрала \"Тракия\", в посока София, поради запалил се автомобил, обходният маршрут е през Стара Загора и Нова Загора"}
{"url": "http://www.focus-news.net/news/2017/08/06/2423114/obshtina-veliko-tarnovo-debelets-otbelyaza-praznika-si-s-vpechatlyavashta-programa.html", "text": "Празникът на град Дебелец, който се провежда ежегодно в началото на август, събра стотици жители и гости на площада в градчето. Това съобщиха от пресцентъра на Община Велико Търново. По този повод в града се срещнаха роднини от близо и далеч. Чуваше се чуждестранна реч. И тази година Дебелец организира впечатляваща програма-множество разнообразни забавления за малки и големи. Семеен спортен празник, риболовен турнир, хоротеки на открито. \r\nКулминацията на честването бе в събота  - 5 август. Програма с много настроение, букет от пъстри емоции, за всяка възраст и всеки вкус. Домакините зарадваха публиката с изпълнения на млади таланти от АРТ Център Бест Сингърс, Хорова формация „Мъдрост“ при Клуба на пенсионера в град Дебелец и Центъра за работа с деца и младежи в градчето. На сцената  звучаха незабравими естрадни хитове и български народни песни. Извиха се дълги и кръшни хора, на които се хвана мало и голямо. \r\nГолямата изненада на вечерта бе огненото шоу на Дуо BarbroniTe. Младите артисти, завладели сърцата на малки и големи у нас и извън граница, гостуваха на Дебелец. Те впечатлиха зрителите и  със своето съвременно цирково шоу . Вечерта приключи с  празнични илюминации и дискотека на открито. \r\nНа празника присъстваха зам.-кметът на Община Велико Търново проф. Георги Камарашев , общински съветници. Поздравителни адреси бяха получени от народните представители от ПГ на ГЕРБ и „БСП за България“ в 44-то НС на Р България. \r\nКметът на града Снежана Първанова поздрави своите съграждани и гостите по повод празника. По думите й, денят е повод да изявим най-доброто от себе си и отворим сърцата си за позитивното, което ще ни обедини и направи по-силни. „Вярвам, че с достойнство и мъдрост ще пазим традициите и заедно, не само на празник, но и с ежедневните си дела, ще градим авторитета на града, като го превърнем в най-доброто място за нашите деца“, каза Първанова.\r\nВодосвет за здраве и благополучие отслужи отец Петър.", "date": "2017.08.06", "title": "Община Велико Търново: Дебелец отбеляза празника си с впечатляваща програма"}
{"url": "http://www.focus-news.net/news/2017/08/06/2423115/the-telegraph-velikobritaniya-e-gotova-da-plati-otkupa-za-brekzit-no-samo-ako-es-napravi-otstapki-po-targovskite-vaprosi.html", "text": "Великобритания е готова да плати 40 милиарда евро, по т.нар. „бракоразводно дело“ между ЕС и Обединеното кралство, но само ако Брюксел направи отстъпки в преговорите по търговските глави, разкри The Telegraph, позовавайки се на източници от правителството на министър-председателят Тереза Мей.\r\nВисокопоставени фигури от „Уайтхол“ са стигнали до заключение, че подобна сделка е единственият начин да се излезе от задънената улица, до която стигнаха преговорите между Лондон и Брюксел.\r\nОбединеното Кралство ще се съгласи да плати сумата, около 40 милиарда евро, само ако от ЕС се съгласят да направят компромиси в преговорите по бъдещите търговски и финансови аспекти на споразумението, което трябва да урегулира бъдещите отношения между двете страни.\r\nРазлични източници, от правителствените среди, със знанието на екипа, който води преговорите от страна на Великобритания, потвърдиха сумата от 40 милиарда и отхвърлиха твърденията, че Тереза Мей е съгласна на сметка от 50 милиарда, която се е видяла като „прекалено висока“ на британското правителство.  \r\nПревод и редакция:", "date": "2017.08.06", "title": "The Telegraph: Великобритания е готова да плати „откупа“ за Брекзит, но само ако ЕС направи отстъпки по търговските въпроси"}
{"url": "http://www.focus-news.net/news/2017/08/06/2423116/premierat-boyko-borisov-pravitelstvoto-shte-podpomogne-varna-za-razreshavane-na-infrastrukturni-problemi-koito-kam-momenta-ne-pozvolyavat-na-grada-da-se-razviva.html", "text": "Правителството ще подкрепи проекти на Община Варна за развитието на пътната инфраструктура в града с цел облекчаване на трафика. Това каза премиерът Бойко Борисов, който проведе среща с кмета на Варна Иван Портних и представители на различните институции във връзка с развитието на града, предаде репортер на Радио „Фокус“-Варна. На срещата по приоритетни за града проекти присъстваха още  Владислав Горанов, министър на финансите, Ивайло Московски, министър на транспорта, информационните технологии и съобщения, вицепремиерът Валери Симеонов, Пламен Димитров, президент на КНСБ. \r\n\"Градът се развива, но в същото време се задъхва\", заяви премиерът. Той отбеляза, че усилено се работи по лотовете на автомагистрала \"Хемус\", но тя влиза в самия град, а и сега трафикът в града е изключително интензивен. Разположението на летището също предполага увеличаване на трафика, тъй като автобусите с туристи минават през целия град. \"Колкото повече градът расте и се развива, той спира да диша, защото транспортната инфраструктура блокира. Ние започнахме с инвестиции главно в булевардите, които бяха в отвратително състояние. Но без едно ново решение за града, транспортът ще колабира\", каза Бойко Борисов. \r\nТой подчерта, че Варна заслужава перспектива, тъй като в града се развиват и други дейности, освен туризма. Премиерът припомни думи на кмета, че от 30 години не е правено нищо, за да се облекчи трафикът във Варна, и съобщи, че Правителството предлага две мерки в това отношение – разширяване с две допълнителни ленти и с две локални платна на централния транзитен булевард, който свързва входа на града и аерогарата, както и нова пътна отсечка, която да облекчи движението от и към пристанището. Бойко Борисов посочи, че финансирането ще бъде от бюджета и от Европейската инвестиционна банка, а дали изпълнението ще се организира от Агенция \"Пътна инфраструктура\" или от Общината, зависи от Общинския съвет във Варна. \r\nТой каза още, че приоритетни за Правителството са също ремонтът на Математическата гимназия и изграждането на трета пречиствателна станция за отпадъчни води за нуждите на града. Борисов подчерта, че съществуват още много проекти, които се нуждаят от финансиране, а в същото време се пилеят пари за ликвидиране на щети от недалновидни решения на предишни правителства. Той даде примери със зоните по „Натура 2000“, плащанията за АЕЦ „Белене“ и американските централи, както и приватизационната сделка за „Полимери“ – Девня, която определи като грабеж. \r\nМарияна ВАЛЕНТИНОВА", "date": "2017.08.06", "title": "Премиерът Бойко Борисов: Правителството ще подпомогне Варна за разрешаване на инфраструктурни проблеми, които към момента не позволяват на града да се развива"}
{"url": "http://www.focus-news.net/news/2017/08/06/2423117/ekaterina-yordanova-stolichen-obshtinski-savet-podoziram-che-zad-protestite-v-knyazhevo-i-vladaya-se-kriyat-lichni-politicheski-ambitsii-na-chlenove-ot-initsiativniya-komitet.html", "text": "Подозирам, че зад протестите в \"Княжево\" и Владая се крият лични политически амбиции на членове от Инициативния комитет. Но дали това е така, само времето ще покаже. Това каза в интервю за Агенция „Фокус“ Екатерина Йорданова, председател на Постоянната комисия по транспорт и туризъм на Столичния общински съвет (СОС). „В рамките на близо година работим по исканията на протестиращите, но еднозначен отговор по всички искания не може да се получи, защото те са много различни. Част от тях вече са удовлетворени, а на друга част все още се търсят решения – там, където такива е възможно да бъдат намерени. А някои от исканията излизат извън обхвата на компетенциите, както на Столична община, така и на Столичния общински съвет“, каза Йорданова.\r\nТя уточни, че е изненадана, че протестите се провеждат в средата на лятото, но може би за това има някакви обяснения. „Прекратих своята отпуска и се върнах не, защото твърденията на Инициативния комитет са верни или, защото се иска моята оставка. Върнах се, защото искам да успокоя гражданите на тези населени места и да говорим наистина по същество“, коментира председателят на транспортната комисия в СОС.\r\n„Ние правим всичко възможно, за да намерим и решения, различни от тези, които на пръв поглед ни се струва, че са възможни, за да задоволим в максимална степен нуждите на гражданите. Но има решения, които са свързани и с промяна на законите, които не зависят само от нас и за тях наистина трябва да се вложат повече усилия. Смятам, че ако наистина ни интересува само това да подобряваме транспортното обслужване, трябва да водим по-коректен диалог и той няма място на улицата, където да затруднява транспортното обслужване и придвижването на гражданите в София, особено в летните месеци просто, защото то не е работещо. Но предполагам, че тези демонстрации и протести имат някакви други цели“, каза Йорданова.Агенция „Фокус“ припомня, че жителите на столичния квартал „Княжево” и на село Владая протестират, заради засиления автомобилен трафик през населените места и настояват за по-добро качества на градския транспорт в района, изграждане на улично осветление и на светофарни уредби на мястото на легналите полицаи. За 18.30 часа е предвиден поредния им протест, който ще започне от бул. „Цар Борис Трети” и се очаква да блокира движението по международния път Е-79 между квартала и селото.\r\nЦветилена СИМЕОНОВА", "date": "2017.08.06", "title": "Екатерина Йорданова, Столичен общински съвет: Подозирам, че зад протестите в \"Княжево\" и Владая се крият лични политически амбиции на членове от Инициативния комитет"}
{"url": "http://www.focus-news.net/news/2017/08/06/2423118/dha-erdogan-zapovyada-zalovenite-gyulenisti-da-badat-oblichani-v-tamno-kafyavi-ednotipni-drehi.html", "text": "Турският президент Реджеп Тайип Ердоган разпореди в бъдеще заловените и съдени членове на т.нар. „Терористична организация на гюленистите/Паралелна държавна структура” (ФЕТО/ПДС) да бъдат обличана в тъмно-кафяви дрехи, предаде информационната агенция Догу хабер ажансъ (ДХА). „За тях – еднотипно облекло; като цвят ще бъде тъмно-кафяв, нещо като бадемов цвят. Ще има две униформи. Едната – гащеризон; другата – яке и панталон. Превратаджиите ще бъдат обличани в гащеризони; другите, т.е. терористите – в якета и панталони. От сега нататък няма да ми се появяват по съдебните зали, облечени по техен собствен вкус… Освен това те ще разполагат с доста време за разсъждения, докато изгниват между четирите стени на затворническите килии”, посочва още Ердоган, цитиран от ДХА.\r\nПревод и редакция:", "date": "2017.08.06", "title": "ДХА: Ердоган заповяда заловените „гюленисти” да бъдат обличани в тъмно-кафяви еднотипни дрехи"}
{"url": "http://www.focus-news.net/news/2017/08/06/2423119/tass-sergey-lavrov-i-reks-tilarsan-provezhdat-sreshta-v-manila.html", "text": "Министрите на външните работи на Русия и САЩ, Сергей Лавров и Рекс Тилърсън, започнаха срещата помежду си, която се провеща в Манила, където, днес, се провеждат редица дипломатически мероприятия, съобщава ТАСС, от мястото на събитието.\r\nЛавров и Тилърсън не са отговорили на въпрос на американски журналист, който ги е попитал за отношението им към новите антируски санкции на Вашингтон.\r\nТова е петата среща между двамата министри. До сега те си говориха очи в очи в Бон, Москва, Вашингтон и Хамбург. \r\nСпоред предварителните информации за срещата, Лавров и Тилърсън ще объдят, по време на настоящата среща, перспективите за взаимодействие по урегулирането на актуални, световни и регионални, проблеми, а също и състоянието на отношенията между Русия и САЩ.\r\nПревод и редакция:", "date": "2017.08.06", "title": "ТАСС: Сергей Лавров и Рекс Тилърсън провеждат среща в Манила"}
{"url": "http://www.focus-news.net/news/2017/08/06/2423120/api-vazstanoveno-e-dvizhenieto-po-avtomagistrala-hemus-pri-km-385-v-posoka-sofiya-ostava-ogranichenieto-v-posoka-varna.html", "text": "Възстановено е движението по автомагистрала \"Хемус\" при км 385, в посока София. Остава ограничението за движение на МПС в посока Варна. Това съобщиха от пресцентъра на Агенция \"Пътна инфраструктура\". Обходният маршрут е - пътен възел \"Невша\" - път I-2 - пътен възел \"Ветрино\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.06", "title": "АПИ: Възстановено е движението по автомагистрала \"Хемус\" при км 385, в посока София, остава ограничението в посока Варна"}
{"url": "http://www.focus-news.net/news/2017/08/06/2423121/plovdiv-protestnoto-shestvie-na-zhitelite-na-asenovgrad-e-s-nova-nachalna-tochka-parka-na-ul-svoboda.html", "text": "Протестното шествие на жителите на Асеновград е с нова начална точка – парка на ул. „Свобода“. Това съобщи за Радио „Фокус“ – Пловдив Йордан Тодоров от Инициативния комитет на протестиращите.  По думите му началният час – 19:00 часа, остава непроменен, докато мястото на срещата е различно, заради ремонти в централната градска част. \r\nПървоначално бе обявено, че протестиращите ще се събират на обичайното място, а именно - градинката до паметника на Цар Иван Асен II. „Шествието ще бъде мирно. Целта не е да създаваме напрежение, а да постигнем исканията си“, подчерта Йордан Тодоров. Според него се очаква тази вечер в протеста да се включат повече от 1000 души.\r\nТони МИХАЙЛОВ", "date": "2017.08.06", "title": "Пловдив: Протестното шествие на жителите на Асеновград е с нова начална точка – парка на ул. „Свобода“"}
{"url": "http://www.focus-news.net/news/2017/08/06/2423122/ria-novosti-vaorazhenite-sili-na-ukrayna-sa-obstrelyali-pozitsii-na-desen-sektor-s-rszo-grad-spored-saobshtenie-ot-dnr.html", "text": "Донецк. Поделение на Въоръжените сили на Украйна(ВСУ) са открили огън от Реактивна система за залпов огън(РСЗО) „Град“ по позиции на, подразделение на, „Десен сектор“, в района на Мариупол, съобщи РИА Новости, позовавайки се на информация от оперативното командване на Донецката Народна Република(ДНР).\r\n„В 13:00 местно време, позициите на ВСУ край село Заможнее са осъществили обстрел от РСЗО „Град“ по позициите на „Десен сектор“, в района на населения пункт Пищевик“, заяви представителят на оперативното командване на ДНР.\r\nПревод и редакция:", "date": "2017.08.06", "title": "РИА Новости: Въоръжените сили на Украйна са обстреляли позиции на „Десен сектор“ с РСЗО „Град“, според съобщение от ДНР"}
{"url": "http://www.focus-news.net/news/2017/08/06/2423123/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariyai.html", "text": "Илиана Беновска отново ще пита: „Кой и на какво основание иска и може ли да управлява България?“ в авторското си предаване „Беновска пита“ днес от 17.00 часа по „Канал 3”. Това съобщиха от екипа на предаването. Нейни събеседници в днешното издание на предаването на тема „Сигурността, Икономиката, БСП, Балканите, Левски,  глупако!“ ще бъдат вицепремиерът по обществен ред и сигурност и министър на отбраната Красимир Каракачанов; министърът на икономиката Емил Караниколов; председателят на БСП – София Калоян Паргов; и издателят Димитър Стоянов, адвокат.\r\nПовторението гледайте по Канал 3 и слушайте по К2 в неделя вечер  от 22.30. Пишете на benovskapita@gmail.com.", "date": "2017.08.06", "title": "Беновска отново ще пита: Кой и на какво основание иска и може ли да управлява България?"}
{"url": "http://www.focus-news.net/news/2017/08/06/2423124/plovdiv-avtomobil-e-napalno-unishtozhen-pri-pozhar-v-rezultat-na-kaso-saedinenie-na-6-ti-kilometar-zapadno-ot-grada.html", "text": "На два сигнала за пожар в леки автомобили и един за възпламенила се газова бутилка са се отзовали противопожарните служби в Пловдивска област през последното денонощие. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“ в Пловдив. В 18.44 часа вчера е подаден сигнал за горящ автомобил на 6-ти километър, западно от Пловдив. Един екип е посетил местопроизшествието. Автомобилът е напълно унищожен в резултат на късо съединение.\r\nПо думи на инсп. Дешев в 00.47 часа тази нощ е постъпил сигнал за горящ лек автомобил на бул. „Източен“ в Пловдив. Причините за възникването му са в процес на изясняване. Нанесени са щети върху предната маска на автомобила, по предните ляв калник и гума.\r\nПожарникарите са реагирали и на сигнал за пожар във вилната зона в хисарския квартал „Веригово“. Там вследствие на техническа неизправност се възпламенява газова бутилка. Вилата е спасена, благодарение на навременната намеса на пожарникарите.\r\nТони МИХАЙЛОВ", "date": "2017.08.06", "title": "Пловдив: Автомобил е напълно унищожен при пожар в резултат на късо съединение на 6-ти километър, западно от града"}
{"url": "http://www.focus-news.net/news/2017/08/06/2423125/ekaterina-yordanova-stolichen-obshtinski-savet-ne-smyatam-che-e-neobhodimo-da-podavam-ostavka-zaradi-protestite-v-knyazhevo-i-vladaya.html", "text": "Не смятам, че е необходимо да подавам оставка заради протестите в \"Княжево\" и Владая. Това каза в интервю за Агенция „Фокус“, Екатерина Йорданова, председател на Постоянната комисия по транспорт и туризъм на Столичния общински съвет (СОС).\r\n„Не мисля, че протестите, които в момента се случват, са протести, които се нуждаят от оставки или заслужават оставки. Мога да твърдя, че през цялото време, в което съм била член на Столичния общински съвет, съм се грижила за гражданите на София и специално за обществения транспорт на София не чувствам и не смятам, че е необходимо да подавам оставка“, казва Йорданова. \r\nТя е категорична, че заедно със заместник-кмета по транспорта, главния архитект, общинските съветници и кмета на столицата Йорданка Фандъкова полагат максимални усилия за подобряване на транспорта на София. „Смятам, че градът се променя към добро всеки ден. И това го казват не само гражданите на София, но и гостите на града и граждани от страната, които идват и, с които общуваме. За това смятам, че подобни демонстрации, подобни протести, по никакъв начин не ни помагат да развиваме града заедно. Защото много държа на това да сме заедно в тези процеси. Но все пак, нека времето да покаже. Подозирам, че тук се крият лични амбиции може би за политически изяви в бъдеще. Но това, разбира се, са само мои предположения“, коментира Йорданова.„Фокус“ припомня: През октомври 2016 и юли 2017 година жители на квартал „Княжево“ и село Владая излязоха на протест с искания за по-добър градски транспорт, за премахване на легнали полицаи и за поставяне на светофарна уредба и улично осветление в района. Миналата седмица те поискаха оставката на шефа на Транспортната комисия в Столичния общински съвет Екатерина Йорданова и на кмета на София г-жа Йорданка Фандъкова. Днес от 18:30 часа отново ще се проведе протест на бул. „Цар Борис III”. \r\nЦветилена СИМЕОНОВА", "date": "2017.08.06", "title": "Екатерина Йорданова, Столичен общински съвет: Не смятам, че е необходимо да подавам оставка заради протестите в \"Княжево\" и Владая"}
{"url": "http://www.focus-news.net/news/2017/08/06/2423126/varna-126-mln-leva-e-stoynostta-na-prioritetnite-proekti-za-razvitieto-na-grada-za-sledvashtite-2-godini.html", "text": "126 млн. лева е стойността на приоритетните проекти за развитието на Варна за следващите 2 години. Това стана ясно на среща на премиера Бойко Борисов с кмета на Варна Иван Портних по приоритетни за града проекти, на която присъстваха Владислав Горанов, министър на финансите, Ивайло Московски, министър на транспорта, информационните технологии и съобщения, вицепремиерът Валери Симеонов, Пламен Димитров, президент на КНСБ, както и представители на институции в града, предаде репортер на Радио „Фокус“-Варна. Стратегическите приоритети са развитие на икономиката, модерна градска среда, туристическа дестинация за четири сезона и Варна - град на знанието. \r\nЗа изграждането на модерна градска среда по Инвестиционната програма на ОП \"Региони в растеж\" и общинския бюджет  са заложени 100 млн. лева. За образователната инфраструктура, също по Инвестиционната програма на ОП \"Региони в растеж\", са заложени 16,3 млн. лева. За облекчаване на трафика в града се предвижда доиграждането на участъка на бул. \"Васил Левски\" от ул. \"Подвис\" до ул. Девня\", който е на стойност 75 млн. лева, както и продължение на бул.\"Сливница\" в частта между \"Янош Хунияди\" и \"Атанас Москов\", с качване на автомагистрала \"Хемус\", което е на стойност 9 млн. лева. С тези два проекта трафикът на автобуси и зърновози ще бъде изнесен извън града. Другите проекти са за нова сграда на библиотеката, която е с индикативна стойност 32 млн. лева, както и нова сграда на Математическата гимназия и ремонт на Френската гимназия на стойност 10 млн. лева. Премиерът Бойко Борисов заяви, че правителството ще подпомогне финансово проектите за транспортната инфраструктура, както и за новата сграда на Математическата гимназия, и отбеляза, че изграждането на трета пречиствателна станция за отпадъчни води също е сред приоритетите на правителството. \r\n\"Обновената зона край Морска гара вече е любимо място за жителите и гостите на града, затова за развитието на Варна като туристическа дестинация за четири сезона е заложено изпълнението на втория етап от отварянето на пристанище Варна - Изток. Преди две години започнахме съвестна инициатива с кмета на Варна и с Общината. На територията на пристанището имаше нужда да бъде отворена зона за свободен достъп на гражданите и гостите на град Варна, започнахме с първо и второ корабно  място. Продължаваме с трето и четвърто корабно място, в следващата година и половина не бихме могли да правим нищо, освен оперативната дейност, присъща на самото пристанище, тъй като там са складирани тръбите за разпределителния газов център. Но зад тях ще създадем възможност за транспортно решение на вече отворената зона, където има проблем с вход и изход на автомобилите\", посочи министър Ивайло Московски. Той допълни, че може да бъде обособена и зона за изпълнението на целеви обществени функции, както и зона за изложби и концерти. \r\nМарияна ВАЛЕНТИНОВА", "date": "2017.08.06", "title": "Варна: 126 млн. лева е стойността на приоритетните проекти за развитието на града за следващите 2 години"}
{"url": "http://www.focus-news.net/news/2017/08/06/2423127/iliana-benovska-g-n-borisov-yaytsata-na-grablivite-ptitsi-ako-otkazvate-da-lyupite-shte-otmenite-li-zakona-za-amnistiya-na-bsp-shtom-shte-borite-koruptsiyatai.html", "text": "Г-н Борисов, “яйцата на грабливите птици“, ако отказвате да „люпите“, ще отмените ли Закона за амнистия на БСП, щом ще борите корупцията? Този въпрос задава журналистът Илиана Беновска, водещ на предаването „Беновска пита“ по „Канал 3”, съобщиха от екипа на предаването. Целият коментар на водещата е следният:\r\nВъв вторник, 8 август, Борисов ще дискутира публично как ще спре „да люпи яйцата на грабливите птици“…Поводът е Калиакра, а Борисов и министри са там, цитирам го: “Защото яйцата на грабливите птици, се люпят тука, при нас. Миналата година, се излюпиха АЕЦ „Белене“ – милиард и 200 милиона лева платихме, а милиард и 300 милиона за двете американски централи. А по-предишната, година, когато дойдохме, ни се излюпи КТБ. 3 милиарда и 700 милиона лева. Значи за две години предишното правителство сме платили към 6 милиарда и 700 милиона живи пари и сега да се излюпят още да наливаме. А от едната страна искаме да вдигаме доходите. Аз го разбирам, затова се вдигнахме на пожар веднага да дойдем и да решим как тези яйца да ги хвърлим в морето, да ги изядат рибите по възможност“, заяви Борисов.\r\nМодната тема на Корнелия Нинова в пустия политически август е борбата с корупцията. В петък, в 13 часа, тя яхна „черния кон“ на БСП и галопира срещу Вас, г-н Борисов – била се договорила с президента Радев, главния прокурор Цацаров, чакала Лозан Панов, шефа на ВКС да се върне от морето /където, може би, си пийва мохито/ и заедно със съдии, НПО-та и други подобни щяла да спаси бедния българин от богатите и властни корумпирани… Решила да го направи, защото, Вие, г-н Борисов, не сте бил искал и можел да спрете корупцията. Добре. Нека. Дано. \r\nНо Корнелия премълча за хитро заложената от правителството на Станишев юридическа „мина“, наречена Закон за амнистията. Да напомня - през 2009-та година, часове преди Вие, Бойко Борисов, да станете за пръв път министър-председател, БСП се „хвана за косата“ и се самоспаси от удавяне в тежки съдебни присъди. За да не попаднат в затвора за корупция, социалистите приеха Закон за амнистия, чрез който освобождават от отговорност всички свои високопоставени функционери. Този закон прилича на онзи член от устава на БКП (партията, от която произхожда БСП), който забраняваше да бъдат съдени за каквото и да било – от крупни кражби до катастрофи- членове на БКП. \r\nОще на 25.09.2009 г., дни след като влизате, г-н Борисов, за първи път в МС, Вие изискахте от КС да отмени Закона за амнистия. Не Ви се получи. Г-н Борисов, присещате се отвреме-навреме, че този закон Ви е вързал ръцете да преборите корупцията, но до днес, Преображение Господне, нищо не сте направил ефективно. И резултатите са налице – новият председател на ВКС Лозан Панов безпроблемно, но сигурно не без „благодарности“ оправдава високопоставени политици, че не са корумпирани и не са присвоявали, бидейки на върха на властта.\r\nТа, г-н Борисов, докато обещавате светло бъдеще на България с Програмата си за управление 2017-2021, докато обединявате Балканите, докато светът Ви поздравява за Договора за приятелство, добросъседство и сътрудничество с Македония, докато очаквате в Евксиноград френския президент Еманюел Макрон вземете, че се срещнете с председателя на КС проф. Борис Велчев и даже публично обяснете защо този Закон за амнистията трябва да бъде отменен, за да не „люпите яйцата на грабливите птици“. Ако КС не иска или не може да го отмени продължете онова, което ГЕРБ в 44 НС направи с промените в НПК – косвено отмени някои от членовете на Закона за амнистия. Правете спешни промени и в други закони, за да сте убедителен, че наистина искате и ще успеете да борите корупцията. Иначе Корнелия ще яха лъжевълната, че тя е „Райна Княгинята“-та на борбата с корупцията, докато Вие „лъжете“ (цитирам Нинова), че сте единни с президента Румен Радев да сложите край на корупцията по високите етажи.\r\nБеновска: Г-н Борисов, “яйцата на граблвите птици“, ако отказвате да „люпите“ ,ще отмените ли Закона за амнистия на БСП, щом ще борите корупцията? \r\nАз съм Беновска. И питам.", "date": "2017.08.06", "title": "Илиана Беновска: Г-н Борисов, “яйцата на грабливите птици“, ако отказвате да „люпите“, ще отмените ли Закона за амнистия на БСП, щом ще борите корупцията?"}
{"url": "http://www.focus-news.net/news/2017/08/06/2423128/blagoevgrad-v-bansko-be-otkrito-yubileynoto-xx-izdanie-na-mezhdunarodniya-dzhaz-festival.html", "text": "В Банско бе открито юбилейното XX издание на Международния джаз фестивал през изминалата вечер. Това съобщиха от пресцентъра на Община Банско. „В българската столица на джаза – Банско, всички заедно отбелязваме двайсет годишния юбилей на най-голямото лятно музикално събитие. Започнал в далечната вече 1997г., може би малко плахо, преминал през трудности като всичко ново, днес джаз фестивалът е безспорният фаворит в календара на всички фестивали в България”, заяви на откриването кметът на Банско Георги Икономов. „Днес Община Банско е не само домакин на този прекрасен фестивал, но и негов основен спонсор, с което аз се гордея. Тук е мястото да отбележа и огромната благодарност към д-р Илиев и неговата неизмерима заслуга като организатор и най-вече като основател на този фестивал и към всички мои колеги – бившите кметове, които през тези години полагаха грижите, за да сме днес тук и фестивалът да бъде това, което е сега” каза още в словото си Икономов.\r\nНад 300 изпълнители ще излязат на сцената тази година, увери д-р Илиев. Всички кметове, с които е работил д-р Илиев през тези 20 години – Борис Велянов, д-р Георги Тасев и Александър Краваров бяха поканени от него на сцената. Бившите кметове на Банско получиха почетни грамоти от основателя на фестивала, с пожелание за много здраве, успехи и лично щастие.\r\nИкономов бе подготвил изненада за д-р Илиев по случай предстоящия му 70–годишен юбилей през тази година. „Няма по-подходящо място от тази сцена, за да засвидетелствам уважението си към него” заяви градоначалникът, като му пожела тази енергия, този хъс, тези идеи, които има никога да не го напускат. Освен подаръка за д-р Илиев, Георги Икономов връчи почетния знак на кмета на г-жа Йълдъз Ибрахимова, за цялостния й принос за утвърждаването на името на град Банско като международен център на джаз културата със своето участие в 20-то юбилейно издание на Международния джаз фестивал Банско. „Винаги съм изпитвала огромното удоволствие да присъствам във Вашия прекрасен град, да пея за една прекрасна публика и от душа и сърце пожелавам още много, много по 20 години юбилей. Дано заедно да честваме” допълни още добре познатата на публиката в Банско Йълдъз.\r\nВ първата фестивална вечер от историческото 20-то издание на Фестивала, на сцената излязоха Йълдъз Ибрахимова, Биг бенд Благоевград с диригент Борис Янев и специален гост Михаил Йосифов и две от трите грации на Сентиментал Суингърс. Виртуозният китарист Влатко Стефановски и неговото трио плениха публиката, която „изригна” с аплодисменти след края на добре познатата от феновете му песен „Бел кон”. Великият буги-вуги пианист Аксел Цвингенбергер за пореден път омая с изумителното си свирене аудиторията. Певицата Патриция Лакуидара, чиито глас е определян като „сладък и чувствен, но и яростен и пробивен, с невероятна сила да очарова и омагьосва” закри с песните си първата паметна вечер от юбилейното издание.\r\nПо-рано през деня, в Дома на изкуствата в Банско бе даден стилен коктейл по повод откриването, където д-р Илиев удостои с грамоти всички, които имат заслуги в организацията и провеждането на Джаз фестивала през всички тези години.\r\nВ дните на Фестивала, от 5 до 12 август, в Дома на изкуствата ще може да бъде разгледана изложбата „Живопис, графика, стъкло” по програма Произведено в България, която също бе открита през изминалата вечер, както и изложбата на Здравка Цветкова „Българска шевица – код, искра, традиция”.", "date": "2017.08.06", "title": "Благоевград: В Банско бе открито юбилейното XX издание на Международния джаз фестивал"}
{"url": "http://www.focus-news.net/news/2017/08/06/2423129/gd-granichna-politsiya-na-gkpp-kapitan-andreevo-trafikat-e-intenziven-i-v-dvete-posoki-ima-35-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" трафикът е интензивен и в двете посоки, има 3,5 км колона от товарни автомобили на изход. Това сочат данни към 14.00 часа, публикувани на сайта на ГД \"Гранична полиция\".\r\nНа границата с Гърция на ГКПП \"Маказа\" и ГКПП \"Кулата\" движението е натоварено. На ГКПП Маказа има 3 км колона от леки автомобили на вход и 1 км на изход. Препоръчва се преминаване през алтернативни маршрути - през ГКПП \"Златоград\", ГКПП \"Ивайловтрад\" и ГКПП \"Капитан Петко войвода\".\r\nНа българо-румънската граница на ГКПП \"Дунав мост-Видин трафикът е интензивен има 1 км опашка от товарни автомобили на изход на ГКПП \"Дунав мост-Русе\" има интензивно движение на вход. На границата със Сърбия на ГКПП \"Калотина\" трафикът е натоварен на вход. \r\nНа българо-македонската граница трафикът е нормален на всички гранични контролно-пропускателни пунктове.\r\nФериботът Оряхово - Бекет работи само в светлата част от деня поради ниско ниво на река Дунав.\r\nНа румънска територия, от 12.00 ч. до 20.00 ч.,  движението за товарни автомобили над 7,5 е ограничено, поради високите дневни температури.", "date": "2017.08.06", "title": "ГД \"Гранична полиция\": На ГКПП \"Капитан Андреево\" трафикът е интензивен и в двете посоки, има 3,5 км колона от товарни автомобили на изход"}
{"url": "http://www.focus-news.net/news/2017/08/06/2423130/montana-pogasen-e-pozharat-v-selo-slavotin-postradali-sa-14-kashti.html", "text": "Погасен е пожарът в село Славотин, пострадали са 14 къщи. Това каза за Агенция „Фокус“ кметът на Монтана Златко Живков. В девет от къщите не живеят хора, а четири са стопански постройки. Засегната е къщата и на 76-годишeн мъж, който не е пострадал. Кметът уточни, че на възрастния мъж ще бъде предложено да се настани временно в социален дом, докато загубите му бъдат възстановени. \r\nНа 7 август предстои през селото да мине комисия, която да установи всички причинени щети, тъй като къщите в Торлашката махала, където е горял пожарът, не са регистрирани.\r\nЖивков каза още, че няма други огнища на пожари в община Монтана. Имало е случаи с проблемно водоподаване в 3-4 села, но проблемите са отстранени.\r\nЦветилена СИМЕОНОВА", "date": "2017.08.06", "title": "Монтана: Погасен е пожарът в село Славотин, пострадали са 14 къщи"}
{"url": "http://www.focus-news.net/news/2017/08/06/2423131/the-jerusalem-post-izrael-shte-dade-politichesko-ubezhishte-na-iranski-blogar-koyto-v-momenta-e-v-turtsiya.html", "text": "Израел предложи политическо убежище на, намиращ се в Турция, ирански блогър, който е изправен пред възможността, да бъде насилствено депортиран в родната си, където ще бъде изложена на сериозен риск, заради работата си в израелски новинарски сайт, предаде The Jerusalem Post.\r\nНеда Амин, блогър, пишещ на фарси, напусна Иран през 2014 г., за да отиде в Турция. В момента тя води съдебна битка, за да предотврати реаптриацията си и усилено търси държави, които могат да я приемат като бежанец.\r\nВраждебността между Израел и Иран е довела, до там, че от Ерусалим не приемат ирански граждани в страната, но след като журналистически организации в Израел се застъпиха за Амин, Министърът на вътрешните работи на Израел Арие Дери заяви, че ще издаде, на 32-годишната блогърка, специална виза.\r\n„Това е журналист, чийто живот е в истинска опасност. Вземайки предвид очевидните обстоятелства, съм се разпоредил, тя да бъде пусната в страната без забавяния“, заяви Министър Дери.\r\nПревод и редакция:", "date": "2017.08.06", "title": "The Jerusalem Post: Израел ще даде политическо убежище на ирански блогър, който в момента е в Турция"}
{"url": "http://www.focus-news.net/news/2017/08/06/2423132/ruse-shofyor-e-zaginal-pri-katastrofa-kray-s-pisanets.html", "text": "Шофьор е загинал след удар между два автомобила край с. Писанец на пътя Разград-Русе, съобщиха от пресцентъра на МВР. Тежката катастрофа е станала към 13.00 часа. По първоначални данни, лек автомобил с русенска регистрация е навлязъл в насрещното движение и се е ударил в лека кола с румънска регистрация. От удара водачът на българската кола е починал на място. \r\nДвижението в участъка не е затруднено. Екипи на \"Пътна полиция\" са на мястото на инцидента.", "date": "2017.08.06", "title": "Русе: Шофьор е загинал при катастрофа край с. Писанец"}
{"url": "http://www.focus-news.net/news/2017/08/06/2423133/blagoevgrad-vtorata-festivalna-vecher-na-mezhdunarodniya-dzhaz-festival-v-bansko-shte-bade-otkrita-s-kontsert-na-uro-peri-the-divettes-i-the-mambo-stars-band.html", "text": "Втората фестивална вечер на ХХ юбилейно издание на Международния джаз фестивал в Банско ще бъде открита с концерт на Uroš Perić & The Divettes  и The Mambo Stars Band. Това каза за Радио „Фокус“ – Пирин д-р Емил Илиев, организатор на фестивала. След това на сцената в Банско ще излезе една от любимите български изпълнителки Камелия Тодорова със съпровода на българското инструментално трио – JP Trio, които са в състав: Живко Петров (пиано), Веселин Веселинов – Еко (бас), Димитър Семов (барабани). „Любителите на джаз музиката ще имат възможността да видят и Spaghetti Swing и Side Steps Quintet“, каза още д-р Илиев.\r\nВсяка нощ, в дните на фестивала, в диапазона от 23:00 до 02:30 часа, след края на джазовата вечер в центъра на Банско, големият джаз купон ще продължава в известен пиано бар на хотел. Най-добрите джаз музиканти от България ще свирят среднощен джаз в курортния град. Десетки любители на джаза ще имат възможността да бъдат част от  така наречените джем-сешъни, на които тази вечер участие ще вземат Михаил Йосифов-тромпет, Ангел Заберски-пиано, Борис Таслев-бас. Концертите започват в 19:00 часа на площад „Никола Вапцаров”.\r\nЛивия НИНОВА", "date": "2017.08.06", "title": "Благоевград: Втората фестивална вечер на Международния джаз фестивал в Банско ще бъде открита с концерт на Uroš Perić & The Divettes и The Mambo Stars Band"}
{"url": "http://www.focus-news.net/news/2017/08/06/2423134/zam-ministar-velik-zanchev-iskame-da-napravim-taka-che-profesiyata-zheleznichar-da-stane-vapros-na-chest-i-prestizh.html", "text": "Искаме да направим така, че професията „железничар“ да стане въпрос на чест и  престиж. Това каза Велик Занчев, председател на Съвета на директорите на „Холдинг БДЖ” ЕАД и заместник-министър на транспорта, информационните технологии и съобщенията с ресори железопътен, воден и въздушен транспорт, в интервю за Агенция „Фокус“ по повод професионалния празник на железничаря, който отбелязваме на 6 август. \r\nПо думите му служителите и работниците са най-важната част от  системата. Според него освен материални активи, като подвижен състав, жп инфраструктура и недвижимо имущество, има нужда от мотивирани специалисти на всички нива. „Тъй като един от главните фундаменти, върху които се държат всички компании в жп сектора са хората, сега е настъпил моментът, когато ще инвестираме в тях, за да запазим ноу-хауто на железницата. Тези хора са неговите носители. За съжаление, в последните години не се отделяха средства за подобряване условията на труд и повишаване на заплатите“, коментира Велик Занчев. \r\nТой допълни, че затова се чертае програма за подобряване условията на труд в депата. Заместник-министър Занчев поясни, че ще подобри и състоянието на сградния фонд.  „И в БДЖ, и в НКЖИ се предлагат стажантски програми, с които се привличат млади специалисти, които държат техният професионален път да бъде свързан с железницата, обичат я и са готови да дадат всичко от себе си, за да може тя да просперира. С други думи – да се прескочи този праг от миналото към настоящето и бъдещето“, кометнира той и уточни, че се изпитва се огромен дефицит от липсата на  нужната приемственост. Според него е парадокс, че хората с огромен опит няма на кого да го предадат, тъй като досега не е било престижно да се работи в железниците. „Твърдо сме решени да променим това виждане и облика на българската железница. С новия подвижен състав, с модернизираната жп инфраструктура идват и нови технологии. С тях и хора, които са обучени и са отлични специалисти в своята работа. Надявам се моите колеги, които са част от колектива на БДЖ и НКЖИ,  в най-скоро време да почувстват разликата“, коментира председателят на Съвета на директорите на „Холдинг БДЖ” ЕАД.  Той поздрави всички железничари и техните семейства, както и всички хора, чиито сърца са свързани с железницата с Деня на железничаря. Той им пожела  преди всичко крепко здраве и благоденствие. „Професионалният празник на българските железничари се отбелязва от средата на миналия век в неделния ден на първата седмица от август. Денят не е избран случайно, а е свързан с откриването на линията Цариброд-София-Белово, в началото на август 1888 г., за международни жп превози. В тази връзка искам да пожелая на тях и на себе си българската железница да възвърне своето достойно място в обществото ни и в европейската железопътна карта“, допълни Занчев. \r\nДеница КИТАНОВА", "date": "2017.08.06", "title": "Зам.-министър Велик Занчев: Искаме да направим така, че професията „железничар“ да стане въпрос на чест и престиж"}
{"url": "http://www.focus-news.net/news/2017/08/06/2423135/ruse-dvizhenieto-po-pat-i-2-ruse-razgrad-v-rayona-na-pisanets-se-izvarshva-v-edna-lenta-poradi-ptp.html", "text": "Движението по път I-2 Русе - Разград, в района на Писанец, се извършва в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.08.06", "title": "Русе: Движението по път I-2 Русе - Разград, в района на Писанец, се извършва в една лента поради ПТП"}
{"url": "http://www.focus-news.net/news/2017/08/06/2423136/plovdiv-zhitelite-na-kv-hristo-smirnenski-sa-bez-voda-saobshti-slushatel-na-radio-fokus.html", "text": "Жителите на кв. „Христо Смирненски“ в Пловдив са без вода в един от най-горещите дни на лятото. Това съобщи слушател на Радио „Фокус“ – Пловдив, засегнат от проблема. По думите е „лудост“ стотици домакинства да бъдат оставени без вода в летните жеги при температури над 40 градуса. „Никой не отговаря на аварийния телефон, не знаем докога ще продължи всичко това. Не се случва за първи път“, посочи слушателят. По думите му често се случва да има проблеми с водоподаването в района, като в повечето случай се касае за слабо налягане. \r\nНа официалния сайт на ВиК-Пловдив няма информация за възникнала авария или за планиран ремонт. Там дружеството уведомява абонатите за планирани ремонтни дейности, които ще се осъществят в рамките на утрешния ден. От 10.00 до 17.00 часа на 7 юли, поради извършване на  ремонтна дейност на Помпена станция – Юг, е възможно да бъде намалено водоподаването по високите етажи на град Пловдив. На сайта на ВиК пише още, че поради ремонт на водопроводно отклонение на ул. “Даме Груев“, с нарушено водоподаване ще бъдат жителите на едмоименната улица, както и в част от ул. “Дрин“. Екипите ще работят от 09.00 до 15.00 часа.\r\nТони МИХАЙЛОВ", "date": "2017.08.06", "title": "Пловдив: Жителите на кв. „Христо Смирненски“ са без вода, съобщи слушател на Радио „Фокус“"}
{"url": "http://www.focus-news.net/news/2017/08/06/2423137/afp-ima-petima-postradali-sled-masovo-sbivane-na-letishteto-v-istanbul.html", "text": "Петима души са ранени, след сбиване в летището на Истанбул, между служители на конкурентни превозвачески фирми, които са размахвали и ножове, предаде AFP, позовавайки се на информация от турски медии.\r\nВ свадата, на международното летище Сабиха Гьокчен, са били замесени около 40 души, след като двете компании са си разменили обвинения, че „са крали клиенти“.\r\nНаложило се е полицията да се намеси, за да раздели побойниците.\r\nНай-малко петима души са получили леки наранявания от нож и се е наложило да бъдат хоспитализирани. Полицията е арестувала няколко побойници и срещу тях е образувано разследване.\r\nПревод и редакция:", "date": "2017.08.06", "title": "AFP: Има петима пострадали след масово сбиване на летището в Истанбул"}
{"url": "http://www.focus-news.net/news/2017/08/06/2423138/api-vazstanoveno-e-dvizhenieto-po-am-trakiya-pri-km-226-v-posoka-sofiya.html", "text": "Възстановено е движението по АМ \"Тракия\" при км 226, в посока София. Това съобщиха от пресцентъра на Агенция \"Пътна инфраструктура\". Движението временно беше ограничено поради запалил се автомобил.", "date": "2017.08.06", "title": "АПИ: Възстановено е движението по АМ \"Тракия\" при км 226, в посока София"}
{"url": "http://www.focus-news.net/news/2017/08/06/2423139/burgas-ostava-v-sila-chastichnoto-bedstveno-polozhenie-v-selata-izvorishte-mirolyubovo-i-banevo.html", "text": "Остава в сила частичното бедствено положение в селата Изворище, Миролюбово и Банево. Това съобщиха за Агенция „Фокус“ от Областна управа-Бургас. Пожарът е овладян, но дежурен екип на пожарната ще остане на място през целия ден.\r\nЦветилена СИМЕОНОВА", "date": "2017.08.06", "title": "Бургас: Остава в сила частичното бедствено положение в селата Изворище, Миролюбово и Банево"}
{"url": "http://www.focus-news.net/news/2017/08/06/2423140/plovdiv-pozharnikari-sa-spasili-dvama-bedstvashti-ribari-blokirani-v-sredata-na-reka-vacha-v-rayona-na-krichim.html", "text": "Пожарникари от сектор „Специализирани оперативни дейности“ са извършили спасителна операция при река Въча в района на Кричим. Това каза за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“ в Пловдив. Той обясни, че са спасени двама бедстващи рибари, блокирани в средата на река Въча. Акцията е извършена около 20:00 часа снощи. Двамата мъже са били в реката, когато са придошли води от язовир „Кричим“ и течението се е засилило. Мъжете са спасени чрез издърпване с лодка. Не са пострадали.\r\nТони МИХАЙЛОВ", "date": "2017.08.06", "title": "Пловдив: Пожарникари са спасили двама бедстващи рибари, блокирани в средата на река Въча в района на Кричим"}
{"url": "http://www.focus-news.net/news/2017/08/06/2423141/edin-ot-postradalite-v-katastrofata-kray-hizha-zagaza-e-nastanen-v-umbalsm-n-i-pirogov-sastoyanieto-mu-e-tezhko.html", "text": "Един от пострадалите в катастрофата край хижа „Загаза“ е настанен в УМБАЛСМ „Н. И. Пирогов“, състоянието му е тежко. Това каза за Агенция „Фокус“ говорителят на лечебното заведение Мария Пойразова. Тя поясни, че пациентът е докаран и изследван, след което е настанен в Неврохирургичната реанимация с тежка черепно-мозъчна травма и контузии по различни части на тялото. По думите й в момента състоянието му е сериозно и за него се полагат реанимационни грижи. „Фокус“ припомня: \r\nПетима души пострадаха при катастрофа в района на хижа „Загаза“ в Пирин планина. Пътният инцидент е станал вчера, малко след 22.30 часа. При инцидента лек автомобил с петима младежи, на възраст между 25 и 30 години, е излязъл от пътя и е паднал в стръмно дере. В особено трудни условия е предприета продължителна спасителна акция с участието на полицейски и спасителни екипи и местни хора. Продължава работата за изясняване на обстоятелствата около тежкия инцидент. С различни наранявания петимата младежи са откарани в лечебни заведения, като според първоначалните данни, състоянието на трима от тях е тежко.\r\nДеница КИТАНОВА", "date": "2017.08.06", "title": "Един от пострадалите в катастрофата край хижа „Загаза“ е настанен в УМБАЛСМ „Н. И. Пирогов“, състоянието му е тежко"}
{"url": "http://www.focus-news.net/news/2017/08/06/2423142/plovdiv-na-preobrazhenie-gospodne-praznuva-ednoimenniyat-paraklis-v-asenovgrad-stroen-prez-xix-vek.html", "text": "На Преображение Господне празнува едноименният параклис в Асеновград. Това съобщиха за Радио „Фокус“ – Пловдив от ръководството на Асеновградската духовна околия. Параклисът „Преображение Господне“ се намира на около 200 метра югозападно от Метоха. Той е еднокорабен, с една абсида, строен не по-късно от втората половина на XIX век. На храмовият празник за пръв път през годината се вади грозде и се освещава. Строен е изцяло от камък, като има малък прозорец на северната си стена. Няколко са иконите по стените на параклиса, като в западният му край има нар за сядане. Иконостасът е дървен, като от дясната страна на царските двери има икони на Спасителя и свети Йоан Кръстител, а от лявата има само една на света Богородица с Младенеца. Храмовата икона се намира на северната стена, точно до самият иконостас. „Може смело да се твърди, че тя е изключително ценна, понеже е доста голяма и майсторски изработена. Над царските двери има икона на Тайната вечеря, а от дясно и ляво над иконите от иконостаса има по две стари кандила. Има два манала, съответно намиращи се отляво и отдясно“, обясниха от ръководството на Асеновградска духовна околия. Параклисът е към енорията на храм „Свети Василий Велики“, а храмовият му празник е днес, 6 август.\r\nТони МИХАЙЛОВ", "date": "2017.08.06", "title": "Пловдив: На Преображение Господне празнува едноименният параклис в Асеновград, строен през XIX век"}
{"url": "http://www.focus-news.net/news/2017/08/06/2423143/blagoevgrad-rezhim-na-vodopodavaneto-e-vaveden-v-12-sela-ot-oblastta.html", "text": "Режим на водоподаването е въведен в 12 села от област Благоевград. Това съобщиха за Радио „Фокус“ – Пирин от Регионална здравна инспекция – Благоевград. В село Долна Крушица периода на водоподаване в денонощието е от 06:00 часа до 10:00 часа; в село Кладенци от 20:00 часа до 08:00 часа; в село Мендово от 08:00 часа до 17:00 часа; в селата Долене и Горчово от 18:30 часа до 09:30 часа; в Драгуш, Дреново, Яково, Тонско Дабе, Богородица от 18:30 часа до 09:30 часа; в Българчево за зоната включваща имотите северно от сградата на кметството вода се подава от 07:00 часа до 19:00 часа, а в зоната включваща имотите южно от сградата на Кметсвото от 19:00 часа до 07:00 часа; в село Зелен дол вода се подава от 06:00 часа до 08:00 часа; от 12:00 часа до 13:00 часа и от 18:30 часа до 20:30 часа.", "date": "2017.08.06", "title": "Благоевград: Режим на водоподаването е въведен в 12 села от областта"}
{"url": "http://www.focus-news.net/news/2017/08/06/2423144/voa-na-sreshtata-na-asean-reks-tilarsan-prizova-svoite-kolegi-da-okazhat-natisk-varhu-severna-koreya.html", "text": "По време на първото си официално посещение в Югоизточна Азия американският държавен секретар Рекс Тилърсън проведе отделни лични срещи с външните министри на Мианмар, Япония и Южна Корея, предава Voice of America. \r\nТилърсън участва в срещата на Асоциацията на страните от Югоизточна Азия (АСЕАН) в опит да убеди държавите членки да окажат натиск върху Северна Корея. \r\nВ неделя, след като разговаря със своя южнокорейски колега Канг Кюн-хуа Тилърсън определи новите санкции, гласувани от Съвета за сигурност на ООН, като „добър резултат“. \r\nОсвен това САЩ продължават да отправят призиви за приемането на правно обвързващ механизъм за предотвратяване превръщането на териториалните спорове в Южнокитайско море в насилствени конфронтации.  Мария Динкова", "date": "2017.08.06", "title": "VOA: На срещата на АСЕАН Рекс Тилърсън призова своите колеги да окажат натиск върху Северна Корея"}
{"url": "http://www.focus-news.net/news/2017/08/06/2423145/zam-ministar-velik-zanchev-do-2022-g-shte-bade-modernizirana-zhp-infrastrukturata-po-tsyaloto-napravlenie-ot-srabskata-granitsa-sofiya-plovdiv-kam-burgas-i-kam-turskata-i-gratskata.html", "text": "До 2022 г. ще бъде модернизирано жп инфраструктурата по цялото направление от сръбска граница-София-Пловдив към Бургас и към турската и гръцката. Това каза Велик Занчев, председател на Съвета на директорите на „Холдинг БДЖ” ЕАД и заместник-министър на транспорта, информационните технологии и съобщенията с ресори железопътен, воден и въздушен транспорт, в интервю за Агенция „Фокус“ по повод професионалния празник на железничаря, който отбелязваме на 6 август. Той поясни, че до края на годината се очаква да стартират всички проекти за модернизация на железопътната инфраструктура, които се изграждат с европейски средства. По думите му за тях вече има осигурено финансиране, като това ще гарантира изпълнение им и до 2022 г. ще бъде модернизирано цялото направление от сръбска граница-София-Пловдив към Бургас и към турска/гръцка граница. „Тук трябва да отбележа, че се надяваме още две направления да получат европейско финансиране. Едното е посока Македония. Коридор № 8 бе обявен от Брюксел миналия месец като основа за интеграцията на Западните Балкани в Европейския съюз. От Европейската комисия заявиха, че ще се търсят механизми за цялостното му финансиране. По този начин ще бъде обезпечено изграждането на жп линията София-Скопие. Другото направление, за което очакваме подкрепа е свързано с изграждането на мултимодален коридор с Гърция. В началото на юли министърът на транспорта, информационните технологии и съобщенията Ивайло Московски и гръцкият му колега се договориха обхвата на коридора да бъде разширен от първоначалния му вариант. Така модернизацията на железопътната линия Русе-Варна се очертава като приоритет в изграждането на мултимодалния коридор Русе-Варна-Бургас-Александруполис-Кавала-Солун“, коментира Занчев. Заместник-министърът поясни, че за другите участъци от железопътната ни мрежа се търсят варианти със собствен ресурс на Национална компания „Железопътна инфраструктура” да бъдат достигнати проектните им параметри. „Като целта ни е в края на мандата да имаме една оперативно съвместима, безопасна и предлагаща качествена услуга железопътна инфраструктура“, допълни той. \r\nДеница КИТАНОВА", "date": "2017.08.06", "title": "Зам.-министър Велик Занчев: До 2022 г. ще бъде модернизирана жп инфраструктурата по цялото направление от сръбската граница-София-Пловдив към Бургас и към турската и гръцката"}
{"url": "http://www.focus-news.net/news/2017/08/06/2423146/nimh-nay-visokata-temperatura-kam-1500-ch-v-stranata-e-izmerena-v-sandanski-41-gradusa.html", "text": "Най-високата температура към 15.00 ч. в страната е измерена в Сандански – 41 градуса. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН).  39 градуса са отчетени във Видин, Стара Загора и Елхово. В Русе, Ловеч, Монтана, Кюстендил, Пловдив, Пазарджик, Карнобат, Благоевград и Хасково термометрите са показвали 38 градуса. В София температурата е била 35 градуса. От НИМХ уточниха, че засега няма дневни температурни рекорди. \r\nДеница КИТАНОВА", "date": "2017.08.06", "title": "НИМХ: Най-високата температура към 15.00 ч. в страната е измерена в Сандански – 41 градуса"}
{"url": "http://www.focus-news.net/news/2017/08/06/2423147/d-r-milen-hristov-predi-izpolzvaneto-na-homeopatichni-preparati-e-neobhodima-konsultatsiya-s-lekar.html", "text": "През лятото възникват различни проблеми, при които могат да се използват хомеопатични препарати, които винаги трябва да се носят и ако се използват по предназначение може да се почувства много бърз ефект. Това каза за Радио „Фокус“ – Пазарджик д-р Милен Христов, лекар хомеопат. Като пример той посочи препарат, който е приготвен на базата на пчелна отрова. „Всеки, който е ухапан от пчела, трябва да го има като неговият ефект понякога е по-бърз и от кортизона. Приемането му не изключва и възможността да се комбинира с други медикаменти. Този препарат се използва при всякакви видове отоци от алергичен, възпалителен характер, но най-добър е, когато има оток, който е придружен със сърбеж и се облекчава от студено“, обясни д-р Христов. \r\n„Има и много препарати за различни състояния. Основното, което трябва да знаят хората е, че преди да ги използват трябва да се консултират с лекар хомеопат. Това се отнася за всички препарати и комбинации. Нека не забравяме, че в други европейски страни хомеопатични лекарства се купуват само с рецепта“, отбеляза д-р Христов.\r\nВаня НИКОЛОВА", "date": "2017.08.06", "title": "Д-р Милен Христов: Преди използването на хомеопатични препарати е необходима консултация с лекар"}
{"url": "http://www.focus-news.net/news/2017/08/06/2423148/intefaks-sergey-lavrov-i-reks-tilarsan-sa-obsadili-ruskite-merki-v-otgovor-na-amerikanskite-sanktsii.html", "text": "По време на срещата си в Манила руският министър на външните работи Сергей Лавров и американският държавен секретар Рекс Тилърсън са обсъдили предприетите от Москва мерки в отговор на санкциите на Вашингтон, предава Интерфакс. \r\n„Срещата с Рекс Тилърсън беше продължителна. Той се интересуваше преди всичко от подробностите около решенията, които беше необходимо да предприемем в отговор на закона за антируските санкции в американския Конгрес. Ние дадохме тези разяснения“, отбеляза пред журналисти Лавров. \r\n„Всъщност това беше направено на основата на интервюто на Владимир Путин по телевизионния канал „Россия“. Там всичко подробно беше казано, обяснени бяха причините за тези решения, които ние взехме след дългото очакване, че все пак Вашингтон няма да тръгне по пътя на конфронтацията,“ уточни руският министър. \r\n„Но за съжаление русофобските настроения в Конгреса попречиха това да се случи“, допълни Лавров.  Мария Динкова", "date": "2017.08.06", "title": "Интефакс: Сергей Лавров и Рекс Тилърсън са обсъдили руските мерки в отговор на американските санкции"}
{"url": "http://www.focus-news.net/news/2017/08/06/2423149/greek-reporter-gratskiyat-ostrov-kitira-obyavi-izvanredno-polozhenie-zaradi-gorskite-pozhari.html", "text": "Горските пожари на гръцкия остров Китира бушуват трети пореден ден, а в неделя беше обявено извънредно положение, след като четири населени места бяха евакуирани, предава Greek Reporter. Една трета от горите и районите с ниската растителност са изгорели вече. \r\nМестните власти уточниха, че поне 15 хил. акра гори са били погълнати от пламъците, като не изключиха възможността палеж да е причината за пожара. Повече от 160 пожарникари се борят със стихията.\r\nИзвънредното положение ще продължи шест месеца. В неделя министърът на земеделието ще посети острова, за да разговаря с фермерите и пчеларите за щетите, причинени от безпрецедентния горски пожар.  Мария Динкова", "date": "2017.08.06", "title": "Greek Reporter: Гръцкият остров Китира обяви извънредно положение заради горските пожари"}
{"url": "http://www.focus-news.net/news/2017/08/06/2423150/rositsa-moreva-arheolog-krepostta-voden-v-asenovgrad-mozhe-da-se-prevarne-v-turisticheska-atraktsiya.html", "text": "Крепостта „Воден“ в Асеновград може да се превърне в туристическа атракция. Това каза за Радио „Фокус“ – Пловдив Росица Морева, археолог и научен консултант на тазгодишните разкопки на обекта. По думите ѝ, за да се превърне крепостта в туристическа атракция, ще са необходими много средства и културно-историческа стратегия. „Напълно възможно е. Би могло и да се реставрира. Ние имаме запазени чертежи и снимки, за да се възстановят крепостните стени от запад, заедно с кулите. Това би било много интересен културно-исторически обект. Още повече, че се намира на пътя на манастира „Св. св. Кирик и Юлита“, тоест ще има многобройни посетители. Самото селище, квартал „Горни Воден“, ще се оживи, превръщайки се в част от туристически маршрут“, коментира археологът Росица Морева. Тя смята, че крепостта „Воден“ крие още много тайни, скрити под крепостни стени и жилищни сгради.\r\n„В северните склонове на Родопите има запазени много крепости. Тези склонове са били укрепени към 5-6 век. Освен това, имаме запазени праисторически селища, сред които антично селище в кв. „Горни Воден“. Там беше разкопана също базилика от 4-ти век със средновековна църква от 11-ти век. Целият район е пълен с археологически паметници. Това е паметта на народа“, обясни Росица Морева.\r\nТони МИХАЙЛОВ", "date": "2017.08.06", "title": "Росица Морева, археолог: Крепостта „Воден“ в Асеновград може да се превърне в туристическа атракция"}
{"url": "http://www.focus-news.net/news/2017/08/06/2423151/daily-sabah-mevlyut-chavushoglu-i-sergey-lavrov-sa-obsadili-siriya-i-dvustrannite-vrazki-mezhdu-ankara-i-moskva.html", "text": "В неделя, в кулоарите на срещата на АСЕАН турският министър на външните работи Мевлют Чавушоглу и неговият руски колега Сергей Лавров потвърдиха своята решимост да засилят двустранното си сътрудничество по отношение на Сирия, пише вестник Daily Sabah. \r\nЧавушоглу отбеляза, че с Лавров са обсъдили ситуацията в Сирия и двустранните връзки между Анкара и Москва. \r\n„Както знаете, ние оценихме ситуацията в Сирия. Ние също така обсъдихме подготовката на предстоящата среща в Астана. Коментирахме въпроса за визите, износа на някои продукти“, уточни турският министър. \r\nТой допълни, че са били дискутирани начини за подобряване на икономическите отношения и подчерта, че срещата с Лавров е била полезна. \r\nПо-късно Чавушоглу ще разговаря с държавния секретар на САЩ Рекс Тилърсън.  Мария Динкова", "date": "2017.08.06", "title": "Daily Sabah:  Мевлют Чавушоглу и Сергей Лавров са обсъдили Сирия и двустранните връзки между Анкара и Москва"}
{"url": "http://www.focus-news.net/news/2017/08/06/2423152/dimitar-popov-bdzp-gotse-delchev-klimatat-promenya-mestoobitanieto-na-nyakoi-vidove-ptitsi.html", "text": "Климатът променя местообитанието на някои видове птици. Това каза за Радио „Фокус“ – Пирин Димитър Попов, председател на Българско дружество за защита на птиците-Гоце Делчев. Той отбеляза, че, ако преди някои птици са се срещали по високите части, сега слизат в ниското, и обратното. По думите му това са вертикални мигранти, но напоследък все повече видове като че ли слизат в ниското, тъй като по високите части времето е доста студено през цялата зима. „Тази година по време на ежегодното средно зимно преброяване, което Българското дружество за защита на птиците осъществява, успяхме да регистрираме сравнително малко водолюбиви птици, най-вече на язовир Доспат, където сигурно 96% от язовира беше замръзнал и имаше съвсем малки заливчета, които не бяха замръзнали. Точно там бяха и птиците, но за съжаление, и като видов, и като количествен състав, те бяха много по-малко в сравнение с предходните години“, посочи Попов. Той допълни, че началото на април също не е било много благоприятно за вече пристигналите птици, тъй като е било много студено и на места се е случило яйцата на щъркелите да замръзнат.\r\nНатали СТЕФАНОВА", "date": "2017.08.06", "title": "Димитър Попов, БДЗП-Гоце Делчев: Климатът променя местообитанието на някои видове птици"}
{"url": "http://www.focus-news.net/news/2017/08/06/2423153/kyustendil-mesetsite-avgust-i-septemvri-sa-nay-predpochitanite-za-sklyuchvane-na-grazhdanski-brak-v-grada.html", "text": "Месеците август и септември са най-предпочитаните за сключване на граждански брак в Кюстендил. Това каза пред Радио „Фокус” – Кюстендил Камелия Джиновска, директор на Общинско предприятие „Обреден дом” – Кюстендил. По думите й от началото на годината ритуалите за сключване на граждански брак са общо 98, от които 7 са били изнесени. За месеците август и септември са заявени 46 сватби, 11 от тях са за сключване на граждански брак извън залата на „Обреден дом” – на избрано от младоженците място. „Това са най-вече ресторантите, в които се организира сватбеното тържество, но имаме и заявки за сключване на граждански брак на крепостната стена в „Хисарлъка”, каза Камелия Джиновска. Освен това са постъпили и две заявления за извършване на ритуала „Наименуване” на бебета.\r\nВенцеслав ИЛЧЕВ", "date": "2017.08.06", "title": "Кюстендил: Месеците август и септември са най-предпочитаните за сключване на граждански брак в града"}
{"url": "http://www.focus-news.net/news/2017/08/06/2423154/ria-novosti-sergey-larvrov-i-reks-tilarsan-sa-obsadili-satrudnichestvoto-na-rusiya-i-sasht-v-oblastta-na-kibersigurnostta.html", "text": "Министърът на външните работи на Русия Сергей Лавров и държавният секретар на САЩ Рекс Тилърсън са обсъдили сътрудничеството между двете страни в областта на киберсигурността, предава РИА Новости \r\n„Обсъдихме нашето сътрудничество по другите въпроси. Напомнихме за разбирателството, постигнато по време на срещата между президентите на Русия и САЩ в Хамбург, включително за необходимостта да се развие сътрудничеството в сферата на киберсигурността, борбата с киберпрестъпността, предотвратяването на киберпрестъпления“, отбеляза Лавров.\r\nТой допълни, че е била засегната също така важната тема за Северна Корея и ядрения проблем на Корейския полуостров.  Мария Динкова", "date": "2017.08.06", "title": "РИА Новости: Сергей Ларвров и Рекс Тилърсън са обсъдили сътрудничеството на Русия и САЩ в областта на киберсигурността"}
{"url": "http://www.focus-news.net/news/2017/08/06/2423155/gd-granichna-politsiya-35-km-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod.html", "text": "На българо-турската граница на ГКПП \"Капитан Андреево\" трафикът е интензивен и в двете посоки, има 3,5 км колона от товарни автомобили на изход. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 16:00 часа.\r\nНа българо-гръцката граница на ГКПП \"Кулата\" трафикът е интензивен на изход за автобуси, леки и товарни автомобили. На ГКПП \"Маказа\" има 2,5 км колона от леки автомобили на вход и 1 км на изход. От ГД \"Гранична полиция\" препоръчват движението да се осъществява през алтернативни маршрути на ГКПП \"Златоград\", ГКПП \"Ивайловтрад\" и ГКПП \"Капитан Петко войвода\".\r\nНа българо-сръбската граница на ГКПП \"Калотина\" трафикът е интензивен на вход.\r\nНа българо-македонската граница трафикът е нормален на всички ГКПП.\r\nНа българо-румънската граница на ГКПП \"Дунав мост -Русе\" и на ГКПП \"Дуранкулак\" трафикът е интензивен на изход за леки автомобили.\r\nФериботът Оряхово - Бекет работи само в светлата част от деня поради ниско ниво на река Дунав.\r\nНа румънска територия, от 12.00 до 20.00 часа, движението за товарни автомобили над 7,5 т ще бъде ограничено, поради високите дневни температури.", "date": "2017.08.06", "title": "ГД \"Гранична полиция\": 3,5 км колона от товарни автомобили се е образувала на ГКПП \"Капитан Андреево\" на изход"}
{"url": "http://www.focus-news.net/news/2017/08/06/2423156/plovdiv-18-to-izdanie-na-mezhdunarodniya-hristiyanski-festival-shte-se-provede-v-selo-belozem.html", "text": "18-то издание на Международния християнски фестивал ще се проведе в пловдивското село Белозем. Това съобщиха за Радио „Фокус“ – Пловдив организаторите на събитието. Международния християнски фестивал събира католическата младеж от цяла България, за да възпее и хвали Бог. Необикновената среща на младите хора е предназначена за участници от 14 до 30-годишна възраст, като по традиция в него участват и гости от Италия, Полша и много други страни. Тази година събитието ще започне на 28 август и ще продължи до 2 септември. Мотото на 18-тото издание на фестивала е „Господ е с теб”. В програмата е предвидено организатори и участници да засегнат всичко онова, което е свързано с живота, изпълнен с радости и трудности, проблеми и предизвикателства. Организаторите предвиждат и време за молитва и почивка. „Ще има песни и танци, уъркшопи и тематични срещи, нови контакти“, заявиха организаторите. Според тях Международният християнски фестивал е събитие, насърчаващо човешките и християнските ценности, среща с Бог и избор на Исус Христос, който носи истинския живот. „Събитието дава възможност за среща за младежи от цяла България, нови запознанства, интересни лекции, уъркшопи и концерти“, коментираха организаторите. Очаква се тази година броят участниците във фестивала да надхвърли 350 души.\r\nТони МИХАЙЛОВ", "date": "2017.08.06", "title": "Пловдив: 18-то издание на Международния християнски фестивал ще се проведе в село Белозем"}
{"url": "http://www.focus-news.net/news/2017/08/06/2423157/afp-mazhat-razmahval-nozh-pri-ayfelovata-kula-e-poddarzhal-vrazki-s-chlen-na-islyamska-darzhava.html", "text": "Мъжът, който размахваше нож при Айфеловата кула, е признал, че е поддържал връзка с член на терористичната групировка  „Ислямска държава“, който го е насърчавал, предава AFP.\r\nОсвен това пред властите задържаният е отбелязал, че е искал да нападне един от военнослужещите. \r\nИзточник, запознат със случая, съобщи, че мъжът е около 19-годишен и има психически проблеми.  Мария Динкова", "date": "2017.08.06", "title": "AFP: Мъжът, размахвал нож при Айфеловата кула, е поддържал връзки с член на „Ислямска държава“"}
{"url": "http://www.focus-news.net/news/2017/08/06/2423158/inzh-krasimir-papukchiyski-nkzhi-nay-golyamoto-bogatstvo-na-nashata-zheleznitsa-sa-horata-koito--davat-zhivot.html", "text": "Най-голямото богатство на нашата железница са хората, които ѝ дават живот. Това се посочва в приветствие на генералния директор на ДП НКЖИ инж. Красимир Папукчийски по случай Деня на железничаря.\r\nЦялото приветствие на инж. Папукчийски гласи:", "date": "2017.08.06", "title": "Инж. Красимир Папукчийски, НКЖИ: Най-голямото богатство на нашата железница са хората, които ѝ дават живот"}
{"url": "http://www.focus-news.net/news/2017/08/06/2423159/aa-chlen-na-pkk-e-bil-likvidiran-pri-antiteroristichna-operatsiya-v-iztochnata-chast-na-turtsiya.html", "text": "В неделя член на Кюрдската работническа партия (ПКК) е бил убит при антитерористична операция в източната турска провинция Бингьол, предава Anadolu Agency. \r\nТова съобщиха местните власти. Те допълниха, че при операцията друг член на ПКК се е предал на силите за сигурност.  Мария Динкова", "date": "2017.08.06", "title": "АА: Член на ПКК е бил ликвидиран при антитерористична операция в източната част на Турция"}
{"url": "http://www.focus-news.net/news/2017/08/06/2423160/reuters-izrael-shte-zatvori-mestniya-ofis-na-al-dzhazira.html", "text": "Израел планира да затвори офиса на катарския телевизионния канал „Ал Джазира“ в Ерусалим, съобщи в неделя израелският министър на комуникациите Аюб Кара, предава Reuters. \r\nКара отбеляза, че медията „подкрепя тероризма“ и подчерта, че  кабелните оператори са приели предложението арабскоезичният и английскоезичният канал на „Ал Джазира“ да не бъдат излъчвани. \r\nЗатварянето на офиса на телевизията обаче ще изисква допълнителни законодателни мерки, уточни министърът. Мария Динкова", "date": "2017.08.06", "title": "Reuters: Израел ще затвори местния офис на „Ал Джазира“"}
{"url": "http://www.focus-news.net/news/2017/08/06/2423161/od-mvr-pazardzhik-ognebortsite-ot-pazardzhik-chesto-se-otzovavat-na-signali-za-bedstvashti-zhivotni-i-nashestviya-ot-vlechugi.html", "text": "Редовно в Служба пожарна безопасност и защита на населението в Пазарджик, наред със сериозните сигнали за пожари и пътни произшествия, се подават сигнали за инциденти с животни, които налагат тяхното спасяване или залавяне, съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. Най-често става въпрос за пропадане на животни в пропасти и шахти, както и за сваляне на котки от покриви на къщи и дървета. „През последните месеци имахме няколко сигнала за котки, покатерили се на високо дърво, които не могат да слязат и се налага да бъдат сваляни принудително от пожарникарите. Тези сигнали се отразяват и екипи се отзовават на място, когато е застрашен животът на животното или този на хората около него. Често се получават и сигнали за пропадане на впрегатни животни, магарета или коне, в шахти и пропасти. Такъв инцидент имаше преди време в град Септември, където овен беше пропаднал в канализационна шахта. Имаше и случай с голям папагал, който беше кацнал на високо и се наложи огнеборци с голяма стълба да го свалят принудително“, уточни Стоянов. Той допълни, че много често постъпват и сигнали за нашествие на влечуги и плъхове. „Служителите на пожарната в областта са подготвени за такива инциденти. Особено през летния сезон има сигнали за влечуги в малките населени места, по полето и в храсталаци. Аварийните екипи ги залавят и ги връщат в естествената им среда, ако не носят пряка опасност за хората“, допълни Стоянов.\r\nАлбена ЖИЛЕКОВА", "date": "2017.08.06", "title": "ОД МВР-Пазарджик: Огнеборците от Пазарджик често се отзовават на сигнали за бедстващи животни и нашествия от влечуги"}
{"url": "http://www.focus-news.net/news/2017/08/06/2423162/blagoevgrad-9-sluchaya-na-enterokolit-i-po-1-na-salmoneloza-dezenteriya-hepatit-a-i-rotavirusen-enterit-sa-registrirani-v-oblastta-prez-sedmitsata.html", "text": "Девет случая на ентероколит и по един на салмонелоза, дезентерия, хепатит А и ротавирусен ентерит са регистрирани в област Благоевград от 31 юли до 4 август. Това съобщиха за Радио „Фокус“ – Пирин от Регионална здравна инспекция – Благоевград. От там уточниха, че няма причинна връзка между качеството на питейната вода и отчетения брой заболявания. Също така за същия период са извършвани изследвания на питейната вода в 15 населени места. Брой изследвани проби питейна вода при консуматорите от централно водоснабдени населени места по показателите, включени в постоянния мониторинг – 5 броя (химични показатели и микробиологични показатели), 18 броя (микробиологични показатели). От тях няма такива, които да не отговарят на Наредба № 9 за качеството на водата, предназначена за питейно – битови цели. Изследвани са и 3 броя проби питейна вода при консуматорите от централно водоснабдени населени места по показателите, включени в периодичния мониторинг.", "date": "2017.08.06", "title": "Благоевград: 9 случая на ентероколит и по 1 на салмонелоза, дезентерия, хепатит А и ротавирусен ентерит са регистрирани в областта през седмицата"}
{"url": "http://www.focus-news.net/news/2017/08/06/2423163/gartsiya-i-prez-tazi-godina-e-nay-predpochitanata-destinatsiya-za-pochivka-ot-balgarite.html", "text": "73 % от българите през ваканцията си остават в България, сочат данните на европейската статистическа служба Евростат. Най-популярната задгранична дестинация за почивка е Гърция, предпочетена от 7 % от българите. Средно за нощувка там даваме по 47 евро, а престоят продължава между 5 и 9 дни. На второ място е Турция с 4 % от туристите, отделящи по 57 евро за 4-9 нощувки. Трета е Германия с 3,5 % от пътувалите. Средният престой там е 12 дни, но бюджетът за нощувките е само 35 евро.", "date": "2017.08.06", "title": "Гърция и през тази година е най-предпочитаната дестинация за почивка от българите"}
{"url": "http://www.focus-news.net/news/2017/08/06/2423164/afp-chetirima-voennosluzheshti-sa-zaginali-a-osem-drugi-sa-raneni-sled-kato-tehen-kolega-e-otkril-ogan-v-iranska-voenna-baza.html", "text": "В неделя поне четирима войници са били убити, а осем други са били ранени, след като един от техните колеги е открил огън във военновъздушна база в южната част на Техеран, предава AFP.\r\nИнцидентът „вероятно е свързан с психологически проблеми на военнослужещия, който изведнъж е започнал да стреля срещу своите колеги“, отбелязаха иранските власти. \r\n„Пострадалите са транспортирани в медицинския център и е започнато разследване“, допълниха властите.  Мария Динкова", "date": "2017.08.06", "title": "AFP: Четирима военнослужещи са загинали, а осем други са ранени, след като техен колега е открил огън  в иранска военна база"}
{"url": "http://www.focus-news.net/news/2017/08/06/2423165/12-dushi-arestuvani-za-nezakonen-kamping-ot-politsai-v-halkidiki.html", "text": "Българи са сред първите арестувани за незаконен къмпинг в Халкидики, съобщават гръцки медии. По-специално, 6 гърци, 4 македонци и 2 български граждани са арестувани за незаконен къмпинг в крайбрежната зона на Ситония, Халкидики, в рамките на целеви проверки от полицейските управления на Дирекция на полицията на полуостров Халкидики, съобщава „Фокус“ в рубриката „Балкански туристически часовник“.\r\nГърция въведе строги правила за къмпингуване, като тези, които го прилагат извън определените места, подлежат на санкции.", "date": "2017.08.06", "title": "12 души арестувани за незаконен къмпинг от полицаи в Халкидики"}
{"url": "http://www.focus-news.net/news/2017/08/06/2423166/zam-ministar-velik-zanchev-v-sedmitsata-v-koyato-otbelyazvame-profesionalniya-praznik-na-zheleznicharite-poluchihme-odobrenie-za-vazmezdna-finansova-pomosht-za-62-mln-lv.html", "text": "В седмицата, в която отбелязваме професионалния празник на железничарите, получихме одобрение за възмездна финансова помощ от МС в размер на 62 млн. лв. Това каза Велик Занчев, председател на Съвета на директорите на „Холдинг БДЖ” ЕАД и  заместник-министър на транспорта, информационните технологии и съобщенията с ресори железопътен, воден и въздушен транспорт, в интервю за Агенция „Фокус“ по повод професионалния празник на железничаря, който отбелязваме на 6 август.  По думите му те ще бъдат използвани за връщане на част от оставащите дългове. „Това е много важна подкрепа от страна на държавата към дружеството, защото ще можем да насочим капиталовия трансфер за 2018 г. за закупуване на нови влакове, а не за покриване на дългове, натрупани в периода 2002-2009 г. В момента се подготвя процедура за нов подвижен състав, която очакваме да стартира през есента“, коментира Занчев. По думите му за изготвянето на документацията за първи път в България бе сформирана комисия от специалисти, включваща преподаватели от Техническия университет, УНСС и ВТУ „Тодор Каблешков”.  Той поясни, че тяхната задача е да анализират какъв тип влакове и какво количество е необходимо на БДЖ-Пътнически превози, като за целта ще разгледат подробно тези въпроси от всички възможни аспекти. „Тяхното становище на своя страна ще бъде обсъдено от експертите в националния железопътен превозвач и в Изпълнителна агенция „Железопътна администрация” и в резултат на всички това ще бъде подготвена процедурата“, допълни заместник-министърът.  \r\nТой уточни, че ще се заложи изискване спечелилият обществената поръчка да произведе и достави необходимите влакове, а БДЖ да ги изплаща в продължение на 10 години от капиталовия трансфер. „В момента това е единственото възможно решение. Няма да се допусне генералната грешка, направена през 2005 г. да се вземат облигационни заеми за закупуване на подвижен състав. От оперативната дейност дружеството няма как да вземе кредит и да го връща, защото ако се постъпи така, само след пет години ще се повтори стария проблем на задлъжнялост, която непрекъснато ще расте“, коментира още Велик Занчев. \r\nДеница КИТАНОВА", "date": "2017.08.06", "title": "Зам.-министър Велик Занчев: В седмицата, в която отбелязваме професионалния празник на железничарите, получихме одобрение за възмездна финансова помощ за 62 млн. лв."}
{"url": "http://www.focus-news.net/news/2017/08/06/2423167/kyustendil-stesnena-e-edna-ot-lentite-za-dvizhenie-po-pat-nevestino-dupnitsa.html", "text": "Тънък изкоп и подравняване на банкети, както и изсичане на храсти и млада гора се извършва по второкласен път – 62 Невестино-Дупница от км 12+000 до км 36+000. Това съобщиха за Радио „Фокус“ – Кюстендил от Областно пътно управление – Кюстендил. Във връзка с извършваните дейности е въведено стесняване на една от лентите за движение до 18 август. Ограничено пък е движението на товарни автомобили по пътя Смоличано-Пелатиково от км 10+000 до км 14+000, поради пропадане на част от пътното тяло при км 10+650, км 11+720, км 12+830 и км 13+360. Участъкът е сигнализиран с пътни знаци. Временната организация на движението е в сила до 31 август. С повишено внимание трябва да се извършва движението по третокласен път – 107 след Рилския манастир от км 31+350 до км 31+450, поради пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци до 31 август. Трафикът по автомагистрала „Струма“ и главен път Е-79 в частта им от областта е нормално натоварен.\r\nЛивия НИНОВА", "date": "2017.08.06", "title": "Кюстендил: Стеснена е една от лентите за движение по път Невестино-Дупница"}
{"url": "http://www.focus-news.net/news/2017/08/06/2423168/sofiya-leko-zasilen-e-trafikat-po-tsarigradsko-shose-na-vlizane-v-grada.html", "text": "Леко засилен е трафикът по Цариградско шосе на влизане в града. Това каза за Агенция „Фокус“  комисар Тенчо Тенев - началник на отдел „Пътна полиция“ към Столична дирекция на вътрешните работи (СДВР). На другите входове на града движението е нормално. Очаква се в по-късните часове на деня притокът на автомобили към София да се засили. Тенев уточни, че има полицейски екипи, които следят трафика, и ако се наложи, светофарите ще бъдат включени на жълто мигащи и движението ще се регулира от пътен полицай.\r\nКъм 17:00 ч. няма информация за тежки пътни инциденти на територията на СДВР.\r\nЦветилена СИМЕОНОВА", "date": "2017.08.06", "title": "София: Леко засилен е трафикът по Цариградско шосе на влизане в града"}
{"url": "http://www.focus-news.net/news/2017/08/06/2423169/sofiya-vazstanoveno-e-dvizhenieto-v-dvete-platna-na-am-lyulin-v-rayona-na-kv-lyulin.html", "text": "Възстановено е движението в двете платна на АМ \"Люлин\", в района на кв. \"Люлин\" в София. Това съобщиха от пресцентъра на Агенция \"Пътна инфраструктура\".", "date": "2017.08.06", "title": "София: Възстановено е движението в двете платна на АМ \"Люлин\", в района на кв. \"Люлин\""}
{"url": "http://www.focus-news.net/news/2017/08/06/2423170/katya-sungarska-tssmp-sofiya-okolo-10-sa-povikvaniyata-zaradi-zhegite.html", "text": "Около 10 души са припаднали или им е прилошало заради жегите. Това съобщи за Агенция „Фокус“ Катя Сунгарска, говорител на Центъра за спешна медицинска помощ (ЦСМП) – София. Сунгарска поясни, че от сутринта има общо 200 повиквания и уточни, че само за десетина от тях се предполага, че са вследствие на високите температури. „Днес е една идея по-спокойно“, каза Сунгарска. \r\nДеница КИТАНОВА", "date": "2017.08.06", "title": "Катя Сунгарска, ЦСМП – София: Около 10 са повикванията заради жегите"}
{"url": "http://www.focus-news.net/news/2017/08/06/2423171/ria-novosti-balgarski-helikopteri-shte-uchastvat-pri-potushavaneto-na-gorskite-pozhari-v-makedoniya.html", "text": "Правителството на Македония обяви извънредно положениe на територията на две общини заради продължаващите горски пожари, предава РИА Новости. \r\n„Ние въведохме извънредно положение на територията на община Брод и Чашка, което ще действа 30 дни. Решението беше взето с цел координиране на действията на институциите на страната за по-голяма ефективност при борбата с пожарите“, отбеляза министърът на вътрешните работи Оливер Спасовски. \r\nВ борбата с огнената стихия участват служители на Дирекцията за защита и спасение към Министерството на вътрешните работи, военнослужещи на въоръжените сили, както и служители от Министерството на земеделието. Освен това хеликоптери от Българи и Турция, заедно с македонската авиация, са се включили в операцията по потушаването на пламъците. \r\nГорските пожари в Македония продължават вече втора седмица и обхващат все повече територии заради високите температурите в района за Западните Балкани, които достигат 40 градуса.  Мария Динкова", "date": "2017.08.06", "title": "РИА Новости: Български хеликоптери ще участват при потушаването на горските пожари в Македония"}
{"url": "http://www.focus-news.net/news/2017/08/06/2423172/plovdiv-zasilen-avtomobilen-trafik-se-otchita-po-vsichki-osnovni-patni-arterii-v-oblastta.html", "text": "Засилен автомобилен трафик се отчита по всички основни пътни артерии в Пловдивска област. Това съобщи за Радио „Фокус“ – Пловдив дежурният в Областно управление. Най-натоварено е движението по участъка на АМ „Тракия“ в областта. През деня не са постъпвали сигнали за сериозни пътнотранспортни произшествия. Дежурният посочи, че по пътищата в планинските райони не се отчита свлачищна активност.\r\nОстават валидни въведените забрани за движение на територията на Пловдивска област. Затворен за движение все още е пътят Белица-Загражден-Давидково, в участъка от км 13 до км 18, заради разрушена настилка. Ограничено е движението за камиони над 12 тона по пътя Поповица-Болярци, заради намален габарит на пътното платно на мост в Поповица. Ограничено е също преминаването по пътя Тополово-Леново-Поройна, в района на км 19, заради влошено състояние на пътната настилка. Остава забранено движението на тежкотоварни моторни превозни средства над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманения мост на река Марица. Остава забранено и преминаването на камиони с височина над 4 метра през тунелите по пътя Асеновград-Смолян. Обходният маршрут е през пътя Кричим-Девин. Проходът Троян-Кърнаре е отворен за движение на всички моторни превозни средства.\r\nЗабрани за движение са въведени и на територията на град Асеновград. До 9 август остава ограничено преминаването по  ул. „Мануш войвода”, в участъка от ул. „Мир” до кръстовището с ул. „Атанас Мишев”, както и по  ул. „Атанас Мишев” в участъка от кръстовището с ул. „Мануш войвода” до кръстовището с ул. „Росица”. До 11 август е забранено движението на всички моторни превозни средства по ул. „Александър Стамболийски“, в участъка от  ул. „Асен Карастоянов” до ул. „Поп Матей”. Въведена е нова организация в маршрутите на градския транспорт по линиите 1, 2, и 3.\r\nТрафикът на територията на град Пловдив се извършва с нормална интензивност и без затруднения. Не се наблюдава струпване на автомобили по главните градски булеварди и по възловите кръстовища. Преминаването през светофарните уредби се осъществява за около 3 минути. Пътните настилки са сухи и нормално проходими.\r\nТони МИХАЙЛОВ", "date": "2017.08.06", "title": "Пловдив: Засилен автомобилен трафик се отчита по всички основни пътни артерии в областта"}
{"url": "http://www.focus-news.net/news/2017/08/06/2423173/ot-tazi-godina-i-v-gartsiya-ne-mozhete-da-razpanete-palatka-kadeto-vi-hrumne-divoto-kampinguvane-e-zabraneno.html", "text": "От тази година и в Гърция не можете да разпънете палатка, където ви хрумне – дивото къмпингуване е забранено, като глобите започва от 150 евро и стигат до затвор, ако запалите огън или подпалите гората, съобщават гръцки медии.\r\nНай-големият къмпинг в Гърция е държавен. Простира се на площ от 400 дка и има 7000 места за каравани или палатки. Повечето туристи предпочитат да оставят караваната си целогодишно край морето като използват абонамент, което ще им струва около 1200 евро, съобщава „Фокус“ в рубриката „Балкански туристически часовник“.\r\nТази година не се забелязват каравани и палатки навсякъде край плажа, защото дивото къмпингуване е забранено. Повече от хората одобряват идеята.", "date": "2017.08.06", "title": "От тази година и в Гърция не можете да разпънете палатка, където ви хрумне – дивото къмпингуване е забранено"}
{"url": "http://www.focus-news.net/news/2017/08/06/2423174/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-v-posoka-sofiya.html", "text": "Интензивно е движението по автомагистрала „Струма“ и главен път Е-79 в посока от ГКПП „Кулата – Промахон“ към София. Пътните настилки навсякъде са сухи и нормално проходими. Това съобщиха за Радио „Фокус“ – Пирин от Областно пътно управление – Благоевград. През деня обстановката по пътищата в региона е била спокойна и няма регистрирани тежки пътни инциденти. Шофьорите да имат предвид, че в лявата или дясната лента за движение, съгласно поставените пътни знаци се извършва преминаването по главен път Е-79 между Благоевград и Кресненското ханче от км 356+100 до км 392+500. Причината е, че до 11 август при пътния участък се извършва изсичане на единични дървета. По второкласен път – 19 Градево – прохода „Предел“ от км 14+000 до км 21+500, заради косене и изсичане на храсти, движението също се извършва в лявата или дясната лента, съгласно поставените пътни знаци до 11 август. Косене и изсичане на храсти се извършва още по третокласен път – 198 Петрич-отклонението за Долна Крушица. Движението ще се извършва в лявата или дясната лента за движение до 11 август. Преминаването се извършва в лявата или дясната лента за движение и по третокласен път – 1903 Елешница-отклонението за Якоруда-Разлог от км 8+000 до км 11+000, заради косене и изсичане на храсти. Организацията на движението е в сила до 11 август.\r\nЛивия НИНОВА", "date": "2017.08.06", "title": "Благоевград: Интензивно е движението по автомагистрала „Струма“ и главен път Е-79 в посока София"}
{"url": "http://www.focus-news.net/news/2017/08/06/2423175/sergey-lavrov-rusiya-e-gotova-da-vodi-dialog-sas-sasht-po-vaprosa-za-severna-koreya.html", "text": "Русия е готова да води диалог със САЩ по въпроса за Северна Корея, заяви в неделя руският министър на външните работи Сергей Лавров след срещата си с държавния секретар на САЩ Рекс Тилърсън, предава ТАСС.  \r\n„Северна Корея и ядреният проблем на Корейския полуостров също бяха сред основните обсъждани въпроси. Ние смятаме, че контактите по тази тема между външнополитическите ведомства на САЩ и Русия биха били много полезни“, подчерта Лавров. \r\nТой допълни, че не трябва да се допуска напрежението около Корейския полуостров да ескалира, а именно към това водят американските военни приготовления.  Мария Динкова", "date": "2017.08.06", "title": "Сергей Лавров: Русия е готова да води диалог със САЩ по въпроса за Северна Корея"}
{"url": "http://www.focus-news.net/news/2017/08/06/2423176/stoil-alipiev-nazp-nesaotvetstvie-mezhdu-turisticheskata-usluga-spryamo-kategoriyata-na-hotela-e-nay-chesto-sreshtanata-izmama-kam-potrebitelite-po-chernomorieto.html", "text": "Несъответствие между туристическата услуга спрямо категорията на хотела е най-често срещаната измама към потребителите по Черноморието. Това коментира в ефира на Радио \"Фокус\" Стоил Алипиев, председател на Националната асоциация за защита на потребителите. Той допълни, че асоциацията е констатирала места, където се преекспонира качеството на хотела. „Настанявайки се, туристът установява, че спалното бельо не е достатъчно чисто, липсват кърпи, не работи телефонът, телевизорът е с платени програми, за което потребителят не е информиран предварително. Или туристът установява несъответствие между броя на леглата и местата за хранене. Това е особено видно сега, когато е най-голямо търсенето в пика на сезона. Към това като добавим високите нива на шум, които за съжаление, продължават и след 22.30 часа, правим един букет от проблеми за потребителя“, коментира Алипиев.", "date": "2017.08.06", "title": "Стоил Алипиев, НАЗП: Несъответствие между туристическата услуга спрямо категорията на хотела е най-често срещаната измама към потребителите по Черноморието"}
{"url": "http://www.focus-news.net/news/2017/08/06/2423177/pregled-na-mezhdunarodnite-novini-do-18-chasa-agentsiya-fokus.html", "text": "*** Великобритания е готова да плати 40 милиарда евро, по т.нар. „бракоразводно дело“ между ЕС и Обединеното кралство, но само ако Брюксел направи отстъпки в преговорите по търговските глави, разкриха източници от правителството на министър-председателят Тереза Мей.\r\nВисокопоставени фигури от „Уайтхол“ са стигнали до заключение, че подобна сделка е единственият начин да се излезе от задънената улица, до която стигнаха преговорите между Лондон и Брюксел.\r\nОбединеното Кралство ще се съгласи да плати сумата, около 40 милиарда евро, само ако от ЕС се съгласят да направят компромиси в преговорите по бъдещите търговски и финансови аспекти на споразумението, което трябва да урегулира бъдещите отношения между двете страни.\r\nРазлични източници, от правителствените среди, със знанието на екипа, който води преговорите от страна на Великобритания, потвърдиха сумата от 40 милиарда и отхвърлиха твърденията, че Тереза Мей е съгласна на сметка от 50 милиарда, която се е видяла като „прекалено висока“ на британското правителство.  \r\n*** Русия е готова да води диалог със САЩ по въпроса за Северна Корея, заяви в неделя руският министър на външните работи Сергей Лавров след срещата си с държавния секретар на САЩ Рекс Тилърсън. \r\n„Северна Корея и ядреният проблем на Корейския полуостров също бяха сред основните обсъждани въпроси. Ние смятаме, че контактите по тази тема между външнополитическите ведомства на САЩ и Русия биха били много полезни“, подчерта Лавров. \r\nТой допълни, че не трябва да се допуска напрежението около Корейския полуостров да ескалира, а именно към това водят американските военни приготовления.\r\n*** Правителството на Македония обяви извънредно положениe на територията на две общини заради продължаващите горски пожари. \r\n„Ние въведохме извънредно положение на територията на община Брод и Чашка, което ще действа 30 дни. Решението беше взето с цел координиране на действията на институциите на страната за по-голяма ефективност при борбата с пожарите“, отбеляза министърът на вътрешните работи Оливер Спасовски. \r\nВ борбата с огнената стихия участват служители на Дирекцията за защита и спасение към Министерството на вътрешните работи, военнослужещи на въоръжените сили, както и служители от Министерството на селското стопанство. Освен това хеликоптери от Българи и Турция, заедно с македонската авиация, са се включили в операцията по потушаването на пламъците. \r\nГорските пожари в Македония продължават вече втора седмица и обхващат все повече територии заради високите температурите в района за Западните Балкани, които достигат 40 градуса.\r\n*** В неделя поне четирима войници са били убити, а осем други са били ранени, след като един от техните колеги е открил огън във военновъздушна база в южната част на Техеран.\r\nИнцидентът „вероятно е свързан с психологически проблеми на военнослужещия, който изведнъж е започнал да стреля срещу своите колеги“, отбелязаха иранските власти. \r\n„Пострадалите са транспортирани в медицинския център и е започнато разследване“, допълниха властите.\r\n*** Израел планира да затвори офиса на катарския телевизионния канал „Ал Джазира“ в Ерусалим, съобщи в неделя израелският министър на комуникациите Аюб Кара. \r\nКара отбеляза, че медията „подкрепя тероризма“ и подчерта, че  кабелните оператори са приели предложението арабскоезичният и английскоезичният канал на „Ал Джазира“ да не бъдат излъчвани. \r\nЗатварянето на офиса на телевизията обаче ще изисква допълнителни законодателни мерки, уточни министърът.\r\n*** Петима души са ранени, след сбиване в летището на Истанбул, между служители на конкурентни превозвачески фирми, които са размахвали и ножове.\r\nВ свадата, на международното летище Сабиха Гьокчен, са били замесени около 40 души, след като двете компании са си разменили обвинения, че „са крали клиенти“.\r\nНаложило се е полицията да се намеси, за да раздели побойниците.\r\nНай-малко петима души са получили леки наранявания от нож и се е наложило да бъдат хоспитализирани. Полицията е арестувала няколко побойници и срещу тях е образувано разследване.\r\n*** В неделя, в кулоарите на срещата на АСЕАН турският министър на външните работи Мевлют Чавушоглу и неговият руски колега Сергей Лавров потвърдиха своята решимост да засилят двустранното си сътрудничество по отношение на Сирия. \r\nЧавушоглу отбеляза, че с Лавров са обсъдили ситуацията в Сирия и двустранните връзки между Анкара и Москва. \r\n„Както знаете, ние оценихме ситуацията в Сирия. Ние също така обсъдихме подготовката на предстоящата среща в Астана. Коментирахме въпроса за визите, износа на някои продукти“, уточни турският министър. \r\nТой допълни, че са били дискутирани начини за подобряване на икономическите отношения и подчерта, че срещата с Лавров е била полезна. \r\nПо-късно Чавушоглу ще разговаря с държавния секретар на САЩ Рекс Тилърсън.", "date": "2017.08.06", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/06/2423178/aktsenti-v-sutreshniya-blok-dobro-utro-balgariya-na-7-avgust.html", "text": "Продължава опасно горещото време в страната. Как да се предпазим от рисковете, които крият за здравето ни жегите? По темата ще разговаряме с проф. Мария Миланова, началник на Клиниката по кардиология в УМБАЛСМ „Н. И. Пирогов“. Може ли да бъде постигнато работещо решение за защитената зона „Комплекс Калиакра“ и ще продължи ли недоволството на местните? Очаквайте кмета на Каварна Нина Ставрева. Продължават проверките на Агенцията по безопасност на храните в разгара на летния сезон. Кои са най-честите нарушения и как да разпознаем опасните продукти? По темата ще чуем д-р Райна Иванова, началник отдел „Контрол на храните” в БАБХ. Частично лунно затъмнение ще може да бъде наблюдавано и от България в нощта на 7 срещу 8 август? Повече за явлението ще научим от астрофизика от БАН Пенчо Маркишки. Как крепостта „Воден“ в Асеновград може да се превърне в туристическа атракция ще ни разкаже Тони Михайлов от Радио „Фокус“ – Пловдив. Тези и още теми в „Добро утро, България“ от 6.00 до 10.00 часа с водещ Евелин Цанева.", "date": "2017.08.06", "title": "Акценти в сутрешния блок „Добро утро, България“ на 7 август"}
{"url": "http://www.focus-news.net/news/2017/08/06/2423179/varna-napalno-e-vazstanoveno-dvizhenieto-i-v-dvete-posoki-po-am-hemus-pri-km-385.html", "text": "Напълно е възстановено движението и в двете посоки по АМ \"Хемус\" при км 385. Това съобщиха от пресцентъра на Агенция \"Пътна инфраструктура\".", "date": "2017.08.06", "title": "Варна: Напълно е възстановено движението и в двете посоки по АМ \"Хемус\" при км 385"}
{"url": "http://www.focus-news.net/news/2017/08/06/2423180/nov-danak-vdiga-tsenite-na-vakantsionnite-kvartiri-v-gartsiya.html", "text": "Идва нов данък за собствениците, отдаващи имотите си в Гърция, чрез електронната платформа Airbnb, съобщават гръцки медии.\r\nНовият  данък стартира от 2018 г. и ще облага с 15% от първото  евро в доходите през Airbnb до 12 000 евро на година.\r\nПри доходи между 12 000-35 000, данъкът достига 35%, като същевременно се повишава с 10%, и отива до 45% при доход над 35 000 евро на година.\r\nС новия данък хазната ще прибира около половината от доходите на собствениците, съобщава „Фокус“ в рубриката „Балкански туристически часовник“.\r\nЗа случаи, в които се предоставят и други услуги, доходите ще се изчисляват като бизнес и съответно ще се облагат по следния начин:\r\n22 % при доход от първото евро до 20,000 евро\r\n29 % от 20001-30000 eвро\r\n37 % от 30001-40000 евро\r\n45 % до над 40 000 евро\r\nКакто беше съобщено първоначално, доходите, получени през тази година от юридически лица, от краткосрочни имоти под наем, този тип ще се считат за доходи от стопанска дейност и ще се облагат с 29 % ставка.\r\nТака завършва днешното издание на предаването „Балкански туристически часовник“.  Очаквайте ни с още полезна информация и през следващата седмица.", "date": "2017.08.06", "title": "Нов данък вдига цените на ваканционните квартири в Гърция"}
{"url": "http://www.focus-news.net/news/2017/08/06/2423181/krasimir-karakachanov-premierat-borisov-nito-na-men-nito-na-simeonov-se-e-nabarkal-v-rabotata.html", "text": "Премиерът Борисов нито на мен, нито на Симеонов се е набъркал в работата. Това каза Красимир Каракачанов, вицепремиер по обществен ред и сигурност и министър на отбраната, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\n„Как се чувствате в този кабинет, войводо?”, попита в началото на разговора водещата Илиана Беновска. Красимир Каракачанов отговори, че се чувства отговорно. Той обясни, че това е кабинет, в който се е вземало решение например през 1941 г. как българската армия ще влезе да освободи Беломорието и Македония. В този кабинет е вземано решението за навлизането на българската армия в Южна Добруджа и нейното връщане към България. „В този кабинет в края на краищата над 30 години министър на отбраната е бил Добри Джуров, който, каквото и да се говори, за армейските среди е един авторитет. Това е един кабинет, в който трябва да се вземат мъдри, правилни и полезни решения за състоянието на българската армия и сигурността на България!”, категоричен бе министърът на отбраната.\r\n„Обещавате ни мъдри, правилни решения, не е ли много амбициозно? Приехте коалиционната програма между ГЕРБ и „Обединените патриоти“ на МС тази сряда, след като се върнахте от Македония. Кои са основните задачи, които Вие смятате за най-важни?”, попита водещата Илиана Беновска. Красимир Каракачанов отговори, че това, което е написано в програмата, е плод на работата между двете части в коалицията – ГЕРБ и „Обединени патриоти“. По отношение на отбраната има доста неща, които е необходимо да се случат. Най-вече около обучението на личния състав, темата за въвеждане на военно обучение в училищата, вкарана е темата за възстановяване на доброволната служба. Военният министър обясни, че за съжаление не са успели да постигнат съгласие за наборната военна служба, но това е една тема, по която и премиера Борисов, и другите колеги имат разбиране. „Но смятат, че е по-добре да започнем с доброволния принцип, за да видим как ще тръгнат нещата, преди да пристъпим към нещо друго!”, обясни Каракачанов.\r\nКрасимир Каракачанов обясни, че сега предстои темата за модернизацията на българската армия. Проектите за авиация, за флота, за сухопътни войски. Има много работа. „Много неща са пропуснати през тези 24-25 години. Пропуснати са по една или друга причина, било поради някакви дребни интереси, които някой е искал да си обслужва. Било поради наивното убеждение, че като влезем в НАТО ще има кой да ни пази и може много много да не обръщаме внимание на армията си. И те проблемите са се натрупвали!”, категоричен бе вицепремиерът.\r\nСпоред Каракачанов най-важните неща са няколко. Първото нещо е да се опитаме да осигурим малко по-добро възнаграждение на нашите военнослужещи. Второто е да спре цялата тази анархия по отношение на храната и облеклото за армията. Според него не е нормално втора година да не можеш да храниш българската армия, защото се провалят обществените поръчки. Не е нормално да се купуват обувки и дрехи за българската армия, които самите войници не харесват, не искат да носят и са скъпи. „Има много неща, които трябва да се решат, затова казвам, че трябва да се работи мъдро и в интерес на отбраната. В това отношение всяко нещо, което аз говоря, всяко нещо, което аз се опитвам да го прокарвам като политика, го съгласувам с министър-председателя. И не го казвам от куртоазия, понеже той е министър-председател, а аз съм заместник министър-председател. Лесно се работи с Борисов когато простичко и ясно обясниш нещата такива, каквито са. И ако можеш да си изложиш идеята и мисълта правилно, той те разбира и влиза в положение. Така че много от нещата, които започваме да правим, са неща, които не само са съгласувани на МС, те не са само част от програмата, а са част от едно екипно мислене!”, категоричен бе Каракачанов. Той подчерта и добрата комуникация, която е изградил с Томислав Дончев. \r\n„Като говорим за Бойко Борисов, предстои да излезе една книга „Бойко, който винаги се завръща“, мисля, че така беше заглавието. Ако трябва за Вас да се напише една книга, какво би трябвало да бъде заглавието?”, попита водещата Илиана Беновска. Красимир Каракачанов отговори, че не е мислил, но може би заглавията трябва да ги оставим на авторите. Той продължи, че няма как да се завръща някъде, където не е бил. „Аз имам дълга обществена кариера, от 97-ма година, вече 20 години, но всъщност за пръв път влизам в реалната изпълнителна власт. И то с доста отговорен ресор – сигурност и отбрана. Което винаги ме е привличало като тема, опитвал съм се да работя в тази тема, да бъда компетентен. Но едно е да си член на Комисията по отбрана и чисто теоретично да познаваш нещата, друго е да влезеш в дълбините на едно сложно министерство, като МО, в което имаш и цивилно ръководство, и военно ръководство, натрупвани проблеми, нека да кажа и интриги създавани много години. Ще подчертая – и много икономически интереси. Сложно е Министерството на отбраната и затова мисля, че правилният подход е, аз това съм го споделил и с премиера, правилният подход е на първо място да поставяш интереса на МО и въоръжените сили, след което се съобразяваш с всичко останало!”, обясни министърът на отбраната.\r\n„А с президента Радев, който е и летец, разбирате ли се? Преди малко споменахте за модернизацията и въоръжаването на армията. Ще летим ли, или по-скоро трябва да можем да ходим? Къде е акцентът? Разбирате ми метафората. Самолети ли трябва да се купуват, или трябва да се финансират кашиците, както се нарича на военен език?”, попита водещата Илиана Беновска. Красимир Каракачанов отговори с една метафора: „Няма как да летим, ако не сме се научили да ходим!”. Той продължи, че винаги е подкрепял идеята да се модернизират нашите въоръжени сили. Според него това, че 25 години въоръжението на армията не се поддържа като хората и се разпродава по политически или по други причини, но не се купува ново, води до днешния ден, в който изведнъж трябва да решаваме много проблеми и то скъпи. „Защото всички казват - 1,5 милиарда за изтребителната авиация е много! Аз ще Ви кажа, те не са 1,5 милиарда, те са може би 4 милиарда. Защото 1,5 милиарда е за 8 изтребителя, без значение дали ще бъдат „Грипен“, дали ще бъдат „Ф-16“, дали ще бъдат „Юрофайтър“. Това е въпрос на преговорите, които ще започнат да се водят. Само че това е половината от ескадрилата. Една ескадрила струва 3 милиона само на основа базово въоръжение. Оттук минаваме към флота. 820 милиона лева за придобиването на два нови, модулни патрулни кораба. Още 90 милиона лева за модернизация на съществуващите фрегати. Станаха 910 милиона. Пехотата, нова бронирана машина – 1,1 милиарда. Колко станаха дотук, над 6 милиарда. И това няма да е пълната цифра, защото и за фрегатите, и за корабите, и за пехотата в тази цена не влиза част от въоръжението. А като сложите и 20% ДДС. Ето какво се случва наведнъж, когато проблемите 25 години са забатачвани, когато сам си си унищожавал авиацията, не си я поддържал, само говориш за нова. Или когато 25 години не си се погрижил за нова бронирана машина и сега се изправяш пред проблема да решаваш изведнъж този проблем. Когато 25 години си рязал корабите си нямаш нищо ново, което да си направил, проблемите стават големи, сумата е огромна.!”, обясни министърът на отбраната.\r\nВодещата отново настоя да получи отговор къде ще падне акцентът. Събеседникът й отговори: „Ще летим! Няма как да имаме армия, която да има само пехота, или само флота, или само авиация. Затова този спор, бих го нарекъл вреден спор, кое е по-важно, дали авиацията, дали флота, дали сухопътни войски, е глупав спор. Не може да има армия само с един вид въоръжени сили!”.\r\n„Но как ще установите баланс в позициите си с президента, който настоява, че авиацията е най-важната?”, продължи водещата. Каракачанов отговори, че авиацията е важна, но не по-важна от останалите родове войска. На забележката на водещата, че все пак президентът е главнокомандващ, министърът на отбраната отговори, че така е по време на война. В мирно време министърът на отбраната и министър-председателят са отговорни за състоянието на армията. Каракачанов обясни: „Аз нямам нищо против, нито българският парламент има нещо против, нито правителството, нито премиерът Борисов има нещо против да модернизираме. Напротив, спекулациите, които се правят, че се бавим, защото не искаме да модернизираме армията, са точно спекулации. Аз се опитах да изброя на едро горе-долу колко пари колко би струвало това. Това, което съм направил преди повече от един месец беше да внеса предложение в МС за разсрочване на тези плащания. Когато ние ще плащаме такива суми е по-добре да го направим не за 5 години, както беше гласувано в предишния парламент през 2016 г., а да направим тези плащания в продължение на 10, 12 или 15 години. Тоест българският данъкоплатец и бюджетът на Република България да не бъдат товарени извънредно в тези 5 години, а да бъде разсрочено това плащане, за да бъде по-леко и да има пари и за други нужди, които има в държавата!”.\r\n„Откъде ще ги вземем тогава при тези условия изтребителите?”, попита водещата Илиана Беновска. Красимир Каракачанов отговори, че ще решим след като проведем преговорите. Той изрази мнение, че преди да стигнем до извода кой трябва да бъде новият самолет, трябва да помислим за някои други неща. Например какво правим със сега съществуващата ни авиация? Министърът на отбраната обясни, че имаме 19 изтребителя МИГ-29. От тези 19 изтребителя 4 са използвани за резервни части. Остават 15. Тези 15 изтребителя трябва да видим с какви пари можем да ги възстановим, колко ще ни струва. Ясно е, че те може да служат още 10-11 години. И МИГ-29 не е лош изтребител. Ние имаме и бомбардировъчна авиация – Су-25, трябва да помислим какво правим с нея? „Говори се само за нова, нова, нова техника. Какво правим с това, което имаме, което може да бъде ползвано и е част от нашата отбранителна система? Защото това нещо в продължение на десетилетия е било зарязвано. Има самолети, които стоят в хангарите, а ние говорим за нови. Хайде да видим като говорим за нови патрулни кораби да видим какво правим с тези две фрегати. Имаме две фрегати, на които им трябват не много пари, по стандарта, някъде около 90 милиона, за модернизация, за да можем да ги ползваме пълноценно. Имаме бронирани машини. Сега няма да влизам в подробности колко танка, колко бронирани машини имаме. Но преди да говорим за закупуване или изграждане на нови нека да видим какво от това, което го има, можем да модернизираме и да използваме, за да не харчим толкова много пари!”, обясни Красимир Каракачанов.\r\n„Добре, но в програмата, която приехте за управление във вашия мандат взехте решение, че бюджетът за отбрана ще стигне 2%, които Плевнелиев беше договорил по време на своя мандат, едва до 2024 г.?”, попита водещата Илиана Беновска. Каракачанов отговори, че според него ние преди 2024 г. ще стигнем до тези 2% от БВП и това е неизбежно. „Но аз ще Ви издам една тайна. Ако сега премиерът и финансовият министър ме извикат и ми кажат – от утре процентът е 2, тоест получаваш още един милиард, ние не сме готови да ги усвоим. Това е! Тоест не е въпросът да кажеш – ето ги парите, дайте да ги похарчите. Въпросът е как да похарчиш тези пари максимално добре. Да разглеждаш тези пари не като възможност някой да направи някоя далаверка тук-таме, а да ги разглеждаш като възможност действително с тези пари да повишиш бойните способности на армията. А това няма как да стане веднага, това е положението!”, категоричен бе той. \r\n„А как виждате ролята си, като, както казахте, главнокомандващ в мирно време, заедно с премиера Борисов, на българската армия през призмата на договора, който подписахме с Македония на 1-ви август и очевидното желание и работа на Борисов да мобилизира, ако не даже да обедини региона – Сърбия, Гърция, Румъния?”, попита водещата Илиана Беновска. Красимир Каракачанов отговори, че това, което се случи на 1-ви август в Скопие, е един исторически акт. Според него, ако нещата се развиват в правилна посока, Борисов ще остане в историята на България не само с магистралите, за които всички говорят, но ще остане и като българският министър-председател по чието време, в чийто мандат са решени отношенията между две държави, които всъщност няма какво да делят, но 25 години не са намерили нормалния път една към друга. „Тук, когато говорим за заслугата на министър-председателя, тя е факт. Защото без политическата воля и санкция на министър-председателя да се вземе подобно решение и да се върви към сключването на подобен договор без България да отстъпва от своите интереси, нямаше как това да се случи!”, категоричен бе вицепремиерът. Той изказа своята и към работата на МВнР и министъра на външните работи г-жа Захариева, която се е справила блестящо! Каракачанов изтъкна, че по темата за Македония от  25 години настоява, че ние трябва да намерим подход, че ние няма какво да делим, че това в края на краищата е един народ в две държави, подобно на Гърция и Кипър или подобно на Австрия или Германия, подобно на Белгия и Франция. Ние няма какво да делим и трябва да намерим подход, но който подход да не бъде за сметка на българския интерес, на българското достойнство и на българската история. Този подход беше намерен! Тук дължимото има и македонският министър-председател, който много добре е разбрал, че тази политика, която водеха неговите предшественици, на конфронтация със съседите, с България, с Албания, с Гърция е политика, която създава проблеми. \r\n„Но видяхте, че срещата между министър-председателя Борисов и председателя на ВМРО-ДПМНЕ, който беше предишния министър-председател дълги години, беше меко казано безрезултатна. Защото ВМРО-ДПМНЕ казаха, че няма да подкрепят ратификацията на договора между България и Македония. Това докъде ще доведе?”, продължи водещата Илиана Беновска. Каракачанов отговори, че Борисов е бил длъжен да направи този ход, защото когато говорим за Македония, не трябва да делим партиите на „наши“ и „ваши“. Борисов е направил всичко възможно да убеди Груевски в правилността на това решение. Каракачанов добави: „Истината е друга обаче. Този разговор за подписването на договора е воден с Груевски много дълго време. На един или два пъти нещата бяха пред подписване. Така че Груевски сега да се прави на луд, че не знае за какво става дума и че този договор е много опасен за Македония, това просто не е вярно!”.\r\n„Нека да погледнем и от друга, по-аналитична гледна точка. Вашият евродепутат Ангел Джамбазки например заяви и моля да ми го разтълкувате, че може би Русия иска да саботира договора между България и Македония в интерес на вербовката на Сърбия?”, попита водещата Илиана Беновска. Каракачанов обясни, че Русия има своите интереси на Балканите и това не е от вчера или днес, а от 200 години. Русия винаги се е опитвала да бъде водещият политически фактор на Балканите и много често е успявала. Факт е обаче, че преди месец Черна гора стана член на НАТО. А Черна гора в последните 200 години е била най-верният съюзник на Русия и СССР. Губейки Черна гора, Русия търси да възстанови влиянието си на Балканския регион някъде другаде. Това „другаде“ е Македония, защото Македония е една страна, в която има етнически конфликти, политическа криза, икономическа криза, лесно е да оперираш на този театър. \r\nМинистърът на отбраната подчерта и факта, че Русия в тази история на балканските отношения, по темата „Македония“ никога не е подкрепяла българската кауза. „И го казвам аз, като човек, който винаги съм изразявал намеренията си, и сега го казвам като вицепремиер, България трябва да има балансирани и добри отношения с Русия. Ние трябва да държим сметка за тези отношения и да ги формираме на базата на взаимния си интерес. Но това са историческите факти. По темата „Македония“ нито веднъж в историята на балканските взаимоотношения Русия не е заемала нашата страна. Винаги е защитавала или Сърбия, или Гърция. Видяхте реакцията на някои руски медии, видяхте и реакцията на някои сръбски медии. В Белград има политици, които априори смятат, че Македония трябва да бъде тяхна провинция, защото Македония беше част и от Кралство Югославия, след това от Титова Югославия. Те нямат интерес от това отношенията между България и Македония да бъдат решени”, обясни Каракачанов. Той добави, че македонската нация и македонският език са били „измислени” от Коминтерна през 1932 г. в Москва. \r\n„Вярно ли е, че сте обвързан по роднинска линия с Цветан Василев?”, попита водещата Илиана Беновска. Красимир Каракачанов категорично заяви, че това не е вярно. „Познаваме се сигурно от над 20 години, но никаква роднинска връзка няма. Нито по женска, нито по бабина, нито по не знам каква си връзка!”, подчерта министърът на отбраната. \r\n„А финансова връзка има ли? Колко пари сте взимали в пликче от Цветан Василев?”, продължи водещата. Събеседникът й отговори, че за разлика от много други политически формати винаги е декларирал приходите и разходите. ВМРО е една от партиите в България, която по наследство има собствени имоти, така че не им се е налагало да се финансират от този или от онзи.\r\n„Какво мислите за антикорупционния закон? Събуждат се отново предишните партньори на Борисов и ГЕРБ – Реформаторите. И може би ще се активизират на темата антикорупция с цел да докажете вие сега управляващите дали сте смели да го направите, или се прикривате чрез диалози!”, попита водещата Илиана Беновска. Каракачанов отговори, че според него, ако някой си мисли, че само със закони можеш да пребориш корупцията, значи е голям наивник. „Закони, с които си мислим, че можем да хвърляме прах в очите на европейците и да им казваме – ето, ние имаме нов закон и ще се справим този път! Е, няма да станат нещата! В момента има 3 или 4 институции в България, които са призвани да се борят с корупцията”, категоричен бе вицепремиерът. \r\n„Аз ще Ви дам прост пример. Ако Ви кажа, че в моето министерство аз не знам къде са възможностите за корупция и трябва да чакам някой със закон да въведе ред в Министерството на отбраната, има два варианта.  Или съм лъжец, или съм некадърник!”, заяви Каракачанов. На въпроса на водещата къде са тези възможности, той обясни, че те са там, където има обществени поръчки. Там, където има закупуване на оборудване, например където се купува въоръжение. Там, където се продават имоти на Министерството на обраната.  „Вижте как елегантно предупреждавате ръководителите на тези сектори да внимават!”, отбеляза водещата. Събеседникът й отговори, че отдавна са предупредени. \r\n„Трябва ли президентът Радев да назначава ръководителят на този нов антикорупционен орган, който е залегнал в бъдещия закон, както поиска Корнелия Нинова?”, продължи с въпросите си водещата Илиана Беновска. Каракачанов отговори, че според нещо ръководителят на подобен орган трябва да се назначава с квалифицирано мнозинство от парламента, не с 50+1, а с 2/3, за да има някакъв консенсус. „Нямам нищо против, ако институциите се разберат и си повярват, че искат да работят по този въпрос, нямам нищо против да го назначава и президентът или да го назначава министър-председателят, стига да има резултат!”, категоричен бе министърът на отбраната. \r\n„Какво мислите за прословутата съдебна реформа? Сам няколко пъти заговорихте за законността в различни аспекти. Промените в НПК бяха на нож приети от съдийската колегия. Сега се очакват и промените в ЗСВ, в който имаше първо предложение да не бъдат финансирани съдиите от американски и други извън Европа донори, сега обаче това ще влезе. Смятате ли, че това са правилни решения?”, попита водещата Илиана Беновска. Красимир Каракачанов отговори, че за него е важно съдебната система да стане по-бързо работеща и съдилищата в България да издават справедливи решения. И съдебната система да бъде достъпна. \r\nПо отношение на финансирането вицепремиерът заяви, че за него не е нормално чужди фондации да финансират магистратски организации. „Както не е нормално чужди държави да финансират политически партии или да финансират религиозните общности в България. Без значение дали говорим за мюсюлмани, православни, католици и т.н. Аз не смятам, че това са нормални процеси!”, категоричен бе Каракачанов. \r\n„Ще се противопоставите ли на тази отстъпка, която направи Борисов пред Американското посолство?”, продължи водещата Илиана Беновска. Красимир Каракачанов отговори, че неговата политическа сила ще гласува в парламента да остане текста, който забранява чуждо финансиране. Той добави: „Не може в съдебната система, политическата система, религиозните общности да има външно финансиране. Това са институции или механизми, чрез които ти можеш да влияеш върху политиката на една държава и това не трябва да се допуска!”.\r\n„В Македония употребихте един израз по повод Груевски, че „колкото капи, толкова и капитани“. Как стои въпросът в „Обединените патриоти“? Какви са взаимоотношенията Ви с други вицепремиер по демографската политика и Ваш съратник в „Обединените патриоти“ Валери Симеонов? В „Обединени патриоти” колко капи има и колко капитани?”, попита водещата Илиана Беновска. Красимир Каракачанов отговори, че има три капи и трима капитани! „Тоест има три партии в „Обединените патриоти” и има трима лидери на трите политически формации. В момента и тримата лидери работят под една капа, под една шапка, както се казва, и тя се нарича „Обединени патриоти”. Към момента няма проблеми. Напротив!”, категоричен бе той. Военният министър обясни, че за съжаление не остава много време да се виждат редовно, както е било преди. Но поне един път седмично се събират, обсъждат проблемите. \r\n„Тоест четвъртата капа – на министър-председателя Борисов, която е над вашите три капи, се разбирате с нея, така ли?”, продължи водещата Илиана Беновска. Събеседникът й отговори, че коалицията „Обединени патриоти” и ПП ГЕРБ са равнопоставени политически партньори. „Премиерът Борисов, казвам го не за нещо друго, а защото това е историческия факт към момента, нито веднъж, нито на мен, нито на Симеонов се е набъркал в работата. Напротив, аз отивам и казвам – смятам да направя това, това и това, длъжен съм да го съгласувам и го съгласуваме”, обясни той. \r\n„Защо Красимир Каракачанов е в изпълнителната власт?”, попита в края на разговора водещата Илиана Беновска. Събеседникът й отговори, че е във властта, защото трябва да се изпълнят много задачи, които и ВМРО, като политическа партия, и „Обединени патриоти” имат като кауза. „Темата с битовата циганска престъпност, темата с доходите на българските пенсионери, боеспособна армия, работеща полиция, достойна национална външна и вътрешна политика, националната кауза, затова сме тук!”, завърши Красимир Каракачанов разговора си с Илиана Беновска в предаването „Беновска пита” по „Канал 3“ и „Радио К2 на 6 август 2017г.", "date": "2017.08.06", "title": "Красимир Каракачанов: Премиерът Борисов нито на мен, нито на Симеонов се е набъркал в работата"}
{"url": "http://www.focus-news.net/news/2017/08/06/2423182/the-independent-voenna-baza-vav-venetsuela-e-bila-atakuvana.html", "text": "Властите във Венецуела съобщиха, че са потушили военен преврат край град Валенсия, пише вестник The Independent. Това се случи, след като беше публикуван видео клип, на който  малка група мъже в униформи обявиха започването на въстание срещу президента на страната Николас Мадуро. \r\nОт управляващата социалистическа партия заявиха, че е имало „терористична атака“ във военната база. \r\nСвидетел съобщи, че от военната база са се чули изстрели, но властите подчертаха, че силите за сигурност са действали бързо и ситуацията вече е под контрол. Мария Динкова", "date": "2017.08.06", "title": "The Independent: Военна база във Венецуела е била атакувана"}
{"url": "http://www.focus-news.net/news/2017/08/06/2423183/vitsepremierat-valeri-simeonov-vsichko-koeto-e-poeto-kato-angazhiment-v-asenovgrad-e-svarsheno.html", "text": "Всичко, което е поето като ангажимент в Асеновград е свършено. Това обяви пред журналисти в Шекер махала в Пловдив вицепремиерът Валери Симеонов, предаде репортер на Радио „Фокус“-Пловдив. Симеонов уточни, че ангажиментите са изпълнени, както от страна от общината, така и от страна на полицията и на държавата. „За мен е странно защо все още продължават тези имитации на протести, така че отивам там, за да ги попитам какво още искат“, допълни Валери Симеонов. Той още веднъж повтори, че всичко, което е било обещано като ангажимент е свършено до този момент „Тези хора не разбират ли, че всички тези протести костват по десетина хиляди на държавата и на тези момчета с униформи“, попита вицепремиерът. Той изтъкна, че, когато си тръгва към София, вижда микробусите на жандармерията с по 15-20 души, които се разкарват от до Асеновград, за да въдворяват реда . „Защото някои хора търсят може би не разрешаване на проблемите на Асеновград, а политическа изява“, добави Симеонов. В Пловдив той се срещна с районния кмет Ральо Ралев, за да се убеди, че имат общо позиция, както и да реагират на сериозните сигнали, свързани с нарушаването на реда в циганските махали в район „Северен“. Двамата огледаха и помещението, което може отново да стане полицейски участък, както е било преди години. Идеята е той да започне да действа отново, като трима полицейски служители и полицейски автомобил ще дежурят на място. По думите на Валери Симеонов Главният секретар на МВР също е поел ангажимента за незабавна реакция при вдигане на шум в тези махали и преграждане на улици, за да се спре самоуправството на публична-държавна собственост. \r\nЦветана ТОНЧЕВА", "date": "2017.08.06", "title": "Вицепремиерът Валери Симеонов: Всичко, което е поето като ангажимент в Асеновград е свършено"}
{"url": "http://www.focus-news.net/news/2017/08/06/2423184/predstoyashti-sabitiya-v-stranata-za-7-avgust-agentsiya-fokus.html", "text": "***\r\nОт 11.00 часа в Гербовата зала на „Дондуков“ 2 президентът Румен Радев ще удостои посланика на Федерална република Германия в България Детлеф Лингеман с орден „Стара планина“ първа степен.\r\n***\r\nОт 13.00 час в Българска телеграфна агенция ще се проведе пресконференция по повод организирането на XIII Световна среща на българските медии.\r\n***\r\nОт 13.30 часа 11 състав на Специализирания наказателен съд ще заседава по делото срещи Стоян Т., Георги Г., Костадин Т., Диавара Л., обвинени в незаконно превеждане през граница.\r\n***\r\nОт 15.00 часа 7 състав на Специализирания наказателен съд ще заседава по делото срещи Ивайло И., Производство за определяне на общо наказание по чл. 23-27 НК (кумулации – чл. 306, ал. 1, т. 1 НПК).\r\n***\r\nОт 9.00 часа  негово преосвещенство Константийският епископ Яков ще оглави архиерейска света Литургия  в храм \"Св. Вмца Неделя\".\r\n***\r\nОт 10.00 часа в Юнашкия салон ще бъде открита благотворителна изложба на авиомодели „История на световната бойна авиация за 100 години”.\r\n***\r\nТурнир по плажен волейбол ще се проведе на Градския плаж в Каварна. \r\n***                                     \r\nОт 11.00 часа на ул. „Ян Хус“ кметът на Район “Северен” инж. Ральо Ралев ще открие нов пункт за раздаване на храна към Детска кухня “Слънчеви усмивки“.\r\n***                                     \r\nОт 13.30 часа в зала 1 на Пловдивския окръжен съд ще се гледа делото срещу Диян Г., обвинен за причиняване на смърт по непредпазливост  при управляване на автобус в Сопот. \r\n*** \r\nОт 18.00 часа в храм „Св. Възнесение Господне“ Негово Високопреосвещенство Пловдивския митрополит Николай ще отслужи Молебен канон на Пресвета Богородица – част от богослуженията през Богородичния пост. \r\n***\r\nОт 16.00 часа в Заседателна зала на Община Русе ще се състои награждаване на военнослужещи от ВМС и съвместна пресконференция с командира на ВМС, кмета на общината и областния управител на Русе. От 18.30 ще се състои концерт на Представителния духов оркестър на ВМС пред Доходното здание, а след това празнично шествие от Доходното здание до Паметника на моряка. От 19.30  ч. ще се проведе оенен ритуал по полагане на венци и цветя на Паметника на моряка. От 20.00 ч. е предвидено празнично шествие от Паметника на моряка до площад „Свобода”, а от 20.30 часа ще се състои военен ритуал за отбелязване на 138-та годишнина от създаването на ВМС, спектакъл „Вълни” на Представителния духов оркестър и празнична заря на пл. „Свобода”.\r\n***\r\nОт 9.30 часа общинските съветници от ПП ГЕРБ Сливен Христо Котов и Силвия Маринова ще проведат приемни за граждани. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.", "date": "2017.08.06", "title": "Предстоящи събития в страната за 7 август (Агенция „Фокус”)"}
{"url": "http://www.focus-news.net/news/2017/08/06/2423185/gd-granichna-politsiya-5-kilometrova-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница трафикът е интензивен. На ГКПП \"Капитан Андреево\" има 5 км колона от товарни автомобили на изход, на ГКПП Лесово - 1,5 км. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 18:00 часа.\r\nНа българо-гръцката граница на ГКПП \"Кулата\" трафикът е интензивен на вход за автобуси и леки автомобили. На ГКПП \"Маказа\" има 2 км колона от леки автомобили на вход. От ГД \"Гранична полиция\" препоръчват движението да се осъществява през алтернативни маршрути - на ГКПП \"Златоград\", ГКПП \"Ивайловград\" и ГКПП \"Капитан Петко войвода\".\r\nНа българо-румънската граница на ГКПП \"Дунав мост - Русе\" трафикът е интензивен на вход, на ГКПП \"Дунав мост Видин\" има 3 км колона от товарни автомобили на изход.\r\nНа българо-сръбската и на българо-македонската граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.\r\nНа румънска територия, от 12.00 до 20.00 часа движението за товарни автомобили над 7,5 т ще бъде ограничено поради високите дневни температури.", "date": "2017.08.06", "title": "ГД \"Гранична полиция\": 5-километрова колона от товарни автомобили се е образувала на  ГКПП \"Капитан Андреево\", на изход от страната"}
{"url": "http://www.focus-news.net/news/2017/08/06/2423186/afp-al-dzhazira-osadi-reshenieto-na-izrael-da-zatvori-ofisa-na-televizionniya-kanal-v-erusalim.html", "text": "„Ал Джазира“ осъди решението на Израел да затвори офиса на катарския телевизионен канал в Ерусалим, предава AFP. \r\n„Ал Джазира“ осъжда тези действия, предприети от държавата, която се определя като единствата демократична страна в Близкия Изток“, коментира служител на „Ал Джазира“, пожелал да запази анонимността си. \r\nТой допълни, че телевизионният канал ще предприеме правни и съдебни процедури по въпроса.  Мария Динкова", "date": "2017.08.06", "title": "AFP: „Ал Джазира“ осъди решението на Израел да затвори офиса на телевизионния канал в Ерусалим"}
{"url": "http://www.focus-news.net/news/2017/08/06/2423187/zhivko-dishkov-bchk-pazardzhik-neobhodimo-e-v-uchilishtata-da-ima-chasove-po-pluvane.html", "text": "Има интерес към курсовете за водни спасители в област Пазарджик. Това каза за Радио „Фокус“ – Пазарджик Живко Дишков, директор на Областния съвет на БЧК – Пазарджик. Той обясни, че всяка година тези курсове се завършват от около 40 млади хора. „Приключихме с първия курс за водни спасители, който организирахме. Там бяха записани 20 души, от които 18 издържаха изпита. Сега за втория курс записаните са 15“, уточни Дишков. \r\nТой каза също, че изпитът за водни спасители е много сериозен. „Те трябва да са добри плувци. За това лобираме в самия учебен процес да има такова обучение. Необходимо е да има часове по плуване в училищата, за да може децата да се научат и да се намали рискът от удавяне, защото не могат да плуват“, коментира Дишков. Той допълни, че спасителите, които работят на басейни, владеят определени умения, а спасителите по Черноморието са усвоили и допълнителни неща, които са необходими при водно спасяване в открити площи.\r\nВаня НИКОЛОВА", "date": "2017.08.06", "title": "Живко Дишков, БЧК-Пазарджик: Необходимо е в училищата да има часове по плуване"}
{"url": "http://www.focus-news.net/news/2017/08/06/2423188/bbc-dvama-kitayski-turisti-sa-bili-arestuvani-v-germaniya-zashtoto-sa-izpolzvali-natsistkiya-pozdrav.html", "text": "Двама китайски туристи са били арестувани в Берлин, защото в събота са използвали нацисткия поздрав пред германския парламент, предава BBC. \r\nЗапочнати са наказателни производства срещу двамата чужденци за това, че са използвали символи на забранена организация. \r\nДвамата китайски граждани са били освободени под гаранция от 1000 евро. \r\nГермания има строги закони по отношение на речта на омразата и символите, свързани с Хитлер и нацистите. \r\nОт полицията уточниха, че двамата мъже могат да бъдат глобени или да получат присъда до три години затвор.  Мария Динкова", "date": "2017.08.06", "title": "BBC: Двама китайски туристи са били арестувани в Германия, защото са използвали нацисткия поздрав"}
{"url": "http://www.focus-news.net/news/2017/08/06/2423189/varna-na-7-avgust-se-otkriva-blagotvoritelna-izlozhba-na-aviomodeli-istoriya-na-svetovnata-boyna-aviatsiya-za-100-godini.html", "text": "На 7 август от 10.00 часа в Юнашкия салон ще бъде открита благотворителна изложба на авиомодели „История на световната бойна авиация за 100 години”. Колекцията съдържа повече от 170 експоната, изработени от хартия. Това съобщиха от пресцентъра на Военноморските сили.\r\nОрганизатори на изложбата са Асоциация на българите в чужбина, Община Варна и командването на Военноморските сили.", "date": "2017.08.06", "title": "Варна: На 7 август се открива благотворителна изложба на авиомодели „История на световната бойна авиация за 100 години”"}
{"url": "http://www.focus-news.net/news/2017/08/06/2423190/beliyat-dom-donald-tramp-otsenyava-podkrepata-na-kitay-i-rusiya-pri-glasuvaneto-na-sanktsiite-sreshtu-severna-koreya.html", "text": "В събота вечерта Белият дом отбеляза, че американският президент Доналд Тръмп оценява помощта на Русия и Китай при приемането на санкциите срещу Северна Корея, предава The Hill.  \r\n„Президентът Доналд Тръмп похвали Съвета за сигурност на ООН за това, че е приел нова резолюция за засилване на санкциите срещу Северна Корея в отговор на скорошните изпитания с балистични ракети“, отбелязаха от Белия дом. \r\n„Президентът оценява сътрудничеството на Китай и Русия при приемането на тази резолюция“, допълниха от американската администрация.  Мария Динкова", "date": "2017.08.06", "title": "Белият дом: Доналд Тръмп оценява подкрепата на Китай и Русия при гласуването на санкциите срещу Северна Корея"}
{"url": "http://www.focus-news.net/news/2017/08/06/2423191/anton-spasov-agronom-ovoshtnite-gradini-e-pazardzhishkiya-region-mnogo-trudno-se-opazvat-ot-nashestvie-na-vrediteli-prez-vegetativniya-period.html", "text": "Овощните градини на територията на Пазарджишкия регион са предимно от ябълки и вишни, като този вид насаждения трудно се опазват от нашествие на вредители, каза за Радио „Фокус” – Пазарджик Антон Спасов, местен агроном. През вегетацията се провеждат около 20 пръскания с препарати, като основни неприятели при ябълката това са ябълковия плодов червей, листните въшки, ябълковия молец, плодова оса, като те минират листата и нагризват плодовете. „Напояването на градините става на основата на капково напояване. Изградени са капкови инсталации, най-често по проекти от европейските програми“, уточни Спасов. По думите му продукцията най-често се реализира на вътрешния пазар, както и в консервните комбинати и по борсите и тържищата. Към момента има много европейски програми за отглеждане на плодови градини, по които могат да кандидатстват стопаните.\r\nАлбена ЖИЛЕКОВА", "date": "2017.08.06", "title": "Антон Спасов, агроном: Овощните градини е Пазарджишкия регион много трудно се опазват от нашествие на вредители през вегетативния период"}
{"url": "http://www.focus-news.net/news/2017/08/06/2423192/sport-rouz-chelimo-specheli-maratona-na-svetovnoto-parvenstvo-po-leka-atletika-v-london.html", "text": "Роуз Челимо от Бахрейн спечели маратона при жените на световното първенство по лека атлетика в Лондон. Тя измина разстоянието от 42, 195 км за 2 часа, 27 минути и 11 секунди. \r\nВтора финишира Една Киплагат от Кения. Трето място зае американката Ейми Крег, като това е първия медал на САЩ от 1983г.", "date": "2017.08.06", "title": "Спорт: Роуз Челимо спечели маратона на световното първенство по лека атлетика  в Лондон"}
{"url": "http://www.focus-news.net/news/2017/08/06/2423193/vitsepremierat-valeri-simeonov-samo-4-litsa-sa-registrirani-v-tsiganskata-mahala-v-asenovgrad-ot-nachaloto-na-protestite-dosega.html", "text": "Само четири лица са регистрирани в циганската махала в Асеновград от началото на протестите досега. Това заяви пред журналисти в Асеновград вицепремиерът Валери Симеонов в отговор на въпрос дали върви пререгистрирането на незаконно пребиваващи в махалата, предаде репортер на Радио „Фокус“ – Пловдив. Симеонов поясни, че новорегистрираните са жени.  По думите му общо 181 са новорегистрираните в Асеновград с четирите случая в циганската махала. Валери Симеонов изтъкна, че е дошъл абсолютно подготвен, за да се срещне с протестиращите и да ги попита какво от поетите ангажименти не е изпълнено и какви още са притесненията им. По повод опасенията на протестиращите, че незаконно пребиваващи получават дори помощи, Симеонов уточни, че според справката, която сам е направил от 10 хил. живеещи в циганската махала „Лозница“, одобрени за помощи са само 463. Той поясни, че всяко лице получава помощи срещу нотариален акт. „Дошъл съм да кажа на хората да нямат такива притеснения“, каза Симеонов. Валери Симеонов каза още, че е дошъл да се срещне с хората, тъй като на миналия протест е имало плакати, насочени към него: „Вие обещахте“. „Всичко, което съм обещал, е изпълнено“, каза Симеонов и добави, че в циганската махала е осигурено 24-часово полицейско присъствие, което продължава и в момента. Симеонов коментира, че върви описване и премахване на незаконни постройки и уточни, че  до момента са премахнати 16 и са  подготвени документите за още 17. По думите му процесът изисква много време. Вицепремиерът коментира, че върви и проверка на живеещите по постоянен адрес, като до преди 10 дена са били установени 800 човека, които пребивават без адресна регистрация. Симеонов обърна внимание, че е осигурена и охрана за тренировките на децата от отбора по кану-каяк и със заповед е прекратено къпането в язовир „40-те извора“. „Подготвя се изграждането на полицейски участък в циганската махала, като до 20 дни той трябва да заработи“, каза още Валери Симеонов и допълни, че процесите на описване и установяване на незаконно пребиваващите продължават. По думите му те се правят от експертни комисии. \r\nПротестиращите в Асеновград започнаха да се събират. Вицепремиерът изчаква, за да говори с тях. \r\nЦветана ТОНЧЕВА", "date": "2017.08.06", "title": "Вицепремиерът Валери Симеонов: Само 4 лица са регистрирани в циганската махала в Асеновград от началото на протестите досега"}
{"url": "http://www.focus-news.net/news/2017/08/06/2423194/nimh-utre-shte-e-predimno-slanchevo-na-otdelni-mesta-kratkotrayno-shte-prevali-ima-usloviya-i-za-gradushki.html", "text": "През нощта ще е ясно и почти тихо. Утре ще е предимно слънчево. След обяд ще се развива купеста облачност и на отделни места, главно в Северна България, краткотрайно ще превали и прегърми. Има условия за градушки. Вятърът ще е слаб до умерен от североизток, в северозападните райони ще се ориентира от северозапад. Температурите слабо ще се понижат, но ще остане горещо и максималните ще са между 34° и 39°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното налягане е близко до средното за месец август и слабо ще се повиши.\r\nНад Черноморието ще е предимно слънчево. След обяд ще се развива купеста облачност и на отделни места по Северното Черноморие ще превали и прегърми. Ще духа до умерен вятър от север-североизток. Максималните температури ще са 33-35°. Температурата на морската вода е 26-28°. Вълнението на морето ще е 1-2 бала. Над планините ще е предимно слънчево. След обяд ще се развива купеста облачност и на отделни места ще превали и прегърми. Ще духа слаб до умерен вятър от север-североизток. Максималната температура на височина 1200 метра ще е около 27°, на 2000 метра - около 20°.\r\nИ през следващите дни времето ще се задържи предимно слънчево и горещо, температурите на места в низините ще достигат 38°-40°. Вятърът ще е слаб от изток-североизток. Във вторник главно над северните и планинските райони ще се развива купеста облачност, на отделни места ще превали и прегърми.", "date": "2017.08.06", "title": "НИМХ: Утре ще е предимно слънчево, на отделни места краткотрайно ще превали, има условия и за градушки"}
{"url": "http://www.focus-news.net/news/2017/08/06/2423195/ruse-vazstanoveno-e-dvizhenieto-po-pat-i-2-ruse-razgrad-v-rayona-na-pisanets.html", "text": "Възстановено е движението по път I-2 Русе-Разград, в района на Писанец. Това съобщиха от пресцентъра на Агенция \"Пътна инфраструктура\" (АПИ). \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.06", "title": "Русе: Възстановено е движението по път I-2 Русе-Разград, в района на Писанец"}
{"url": "http://www.focus-news.net/news/2017/08/06/2423196/nevyana-vladinova-specheli-zlaten-medal-na-obrach-v-minsk.html", "text": "Невяна Владинова спечели златен медал на обръч във финала на Световната купа в Минск. За нея това е втора голяма победа на обръч през сезона след първото място на Световната купа в София, пише „beautyinsport.com“.\r\nВтора остана Александра Солдатова (Русия), а трета е представителката на домакините Катерина Галкина.\r\nВъв финала на топка не участва Катрин Тасева, но ще я видим заедно с Владинова в следващите три финала.", "date": "2017.08.06", "title": "Невяна Владинова спечели златен медал на обръч в Минск"}
{"url": "http://www.focus-news.net/news/2017/08/06/2423197/the-telegraph-mayk-pens-otreche-informatsiyata-che-shte-uchastva-v-prezidentskite-izbori-prez-2020g.html", "text": "Вицепрезидентът на САЩ Майк Пейс отрече, че ще участва в президентските избори пред 2020 г., пише вестник The Telegraph.  Той определи появилата се в медиите информация като „абсурдна“ и „обидна“, подчертавайки, че той е фокусиран върху това да гарантира преизбирането на Доналд Тръмп за държавен глава. \r\nТази седмица The New York Times съобщи, че високопоставени републиканци са започнали да посещават щата Айова, който е един от ключовите за гарантирането на партийната номинация за президент. \r\n„Твърденията в тази статия са напълно фалшиви и представляват последния опит на медиите да разединят администрацията“, коментира Пенс.  Мария Динкова", "date": "2017.08.06", "title": "The Telegraph: Майк Пенс отрече информацията, че ще участва в президентските избори през 2020г."}
{"url": "http://www.focus-news.net/news/2017/08/06/2423198/ekathimerini-frenskiyat-prezident-shte-poseti-gartsiya-prez-septemvri.html", "text": "Френският президент Еманеюл Макрон ще посети Атина на 7 и 8 септември, пише вестник Ekathimerini. Визитата е част  от трите големи събития, планирани от правителството с цел увеличаване на икономическия ръст чрез чуждестранни инвестиции. \r\nВъв връзка с това на 14 септември ще започне първият Съвет за сътрудничество между Гърция и Италия на остров Корфу. Очаква се гръцкият министър-председател Алексис Ципрас да се срещне със своя италиански колега Паоло Джентилони. \r\nОсвен това на 9 и 10 ноември Атина ще бъде домакин на втората среща на върха между Европейския съюз и арабските държави.  Мария Динкова", "date": "2017.08.06", "title": "Ekathimerini: Френският президент ще посети Гърция през септември"}
{"url": "http://www.focus-news.net/news/2017/08/06/2423199/gd-granichna-politsiya-intenziven-e-trafikat-na-balgaro-turskata-granitsa.html", "text": "Интензивен е трафикът на българо-турската граница, съобщиха от пресцентъра на ГД \"Гранична полиция\". Информацията за трафикан българските гранични контролно-пропускателни пунктове е към 20:00 часа.\r\nНа българо-сръбската граница на ГКПП \"Калотина\" трафикът е интензивен на вход за леки автомобили.\r\nНа българо-македонската граница трафикът е нормален на всички ГКПП.\r\nНа българо-гръцката граница трафикът е нормален на всички ГКПП.\r\nОт ГД \"Гранична полиция\" препоръчват движението да се осъществява през алтернативни маршрути на ГКПП \"Златоград\", ГКПП \"Ивайловград\" и ГКПП \"Капитан Петко войвода\".\r\nНа българо-турската граница трафикът е интензивен. На ГКПП \"Капитан Андреево\" има 5 км колона от товарни автомобили на изход, на ГКПП \"Лесово\" - 1,5 км.\r\nНа българо-румънската граница на ГКПП Дунав мост - Русе трафикът е интензивен на вход на ГКПП \"Дунав мост Видин\" има 2 км колона от товарни автомобили на изход.\r\nФериботът Оряхово - Бекет работи само в светлата част от деня поради ниско ниво на река Дунав.\r\nНа румънска територия, от 12.00 ч. до 20.00 ч. на 06.08.2017 г.,  движението за товарни автомобили над 7,5 т ще бъде ограничено, поради високите дневни температури.", "date": "2017.08.06", "title": "ГД \"Гранична полиция\": Интензивен е трафикът на българо-турската граница"}
{"url": "http://www.focus-news.net/news/2017/08/06/2423200/lokalno-makedoniya-intenzivno-dvizhenie-po-granichnite-punktove-na-makedoniya.html", "text": "Движението по граничните пунктове на Македония е интензивно, предава „Локално“. От Авто-мото съюза на Македония съобщават, че от македонска страна  се чака между 20 и 30 минути. \r\nПътищата в страната са сухи, като в извънградските райони трафикът е натоварен.   Мария Динкова", "date": "2017.08.06", "title": "„Локално“ (Македония): Интензивно движение по граничните пунктове на Македония"}
{"url": "http://www.focus-news.net/news/2017/08/06/2423201/plovdiv-protestirashtite-v-asenovgrad-nastoyavat-za-zakonodatelni-promeni.html", "text": "Протестиращите в Асеновград са се събрали около вицепремиера Валери Симеонов и дебатират с него свършеното до момента от Общината и държавата, предаде репортер на Радио „Фокус“ – Пловдив. Хората твърдят, че направеното не е ефективно и не се усеща в града. Според тях всичко, което се говори, е „замазване на очите“, а циганите продължават да живеят по същия начин. Някои от протестиращите настояват за законодателни промени. Според тях предприетите мерки са частични и неефективни и по думите им циганите продължават да живеят безнаказано в града. \r\nОколо 30 души са се събрали на сборния пункт. Очаква се всеки момент да потегли протестно шествие по главните улици на Асеновград.\r\nЦветана ТОНЧЕВА", "date": "2017.08.06", "title": "Пловдив: Протестиращите в Асеновград настояват за законодателни промени"}
{"url": "http://www.focus-news.net/news/2017/08/06/2423202/pazardzhik-istoricheskiyat-muzey-v-panagyurishte-se-obarna-s-priziv-kam-zhitelite-na-obshtinata-po-povod-predstoyashtoto-chestvane-na-100-godini-ot-parvata-svetovna-voyna.html", "text": "Историческият музей в Панагюрище са обърна с призив към жителите на общината по повод навършването на  100 години от Първата световна война, предаде репортер на Радио „Фокус“ – Пазарджик. В призива се казва, че делът на Панагюрско в тази война е значим и открояващ се. „Въпреки че резултатите от нея са пагубни за страната ни, ние потомците сме длъжни да отдадем заслужена почит на воините и участниците във войната. Историческата памет на Панагюрския край изисква да положим усилия за събиране на целия спектър от материали за участниците във войната“, се казва също в обръщението. От музея очакват това да се случи до 20 септември 2017 година, преди началото на кампанията по отбелязване на годишнината. „С тях ще се образува безценен фонд от информация, документираща важен период от историята ни. В резултат на общественозначимото начинание в Исторически музей-Панагюрище през месец октомври ще бъде открита изложба. Музейните специалисти в Панагюрище се обръщат към жителите на града и селата в общината с родови корени от героичното Средногорие, да внесат своя принос във фонда. Нека съхраняваните от тях културно-исторически ценности да станат обществено достояние – най-дълбокият синовен поклон пред тези, които защитаваха националната кауза! Щастлив е онзи, който отдава лично притежание на „ползу роду болгарско му”! Исторически музей-Панагюрище е мястото за съхранение на веществено-документални материали от всички селища в общината. Със съвместни усилия на всички потомци на участвалите в Първата световна война да осветлим героизма на заслужилите. Падналите на бойното поле или завърналите се от фронта живи с воински отличия на гърди са общата ни гордост и слава!“, е записано в призива. От Историческия музей в Панагюрище очакват писма, телефонни обаждания и имейли на адреса на културната институция.\r\nВаня НИКОЛОВА", "date": "2017.08.06", "title": "Пазарджик: Историческият музей в Панагюрище се обърна с призив към жителите на общината по повод предстоящото честване на 100 години от Първата световна война"}
{"url": "http://www.focus-news.net/news/2017/08/06/2423203/afp-petitsiyata-sreshtu-parvata-dama-na-frantsiya-sabra-160-hil-podpisa.html", "text": "Повече от 160 хил. души са подписали онлайн петиция срещу това съпругата на френския президент Еманюел Макрон да получи официалната позиция на Първа дама на страната, предава AFP. \r\nПетицията беше публикувана преди две седмици срещу отделянето на публични средства за позицията на Първа дама, която Макрон обеща да създаде за своята съпруга Брижит. \r\n„Брижит Макрон в момента има екип от двама или трима помощници, както и двама секретари и двама охранители. Това е достатъчно“, се отбелязва в петицията.  Мария Динкова", "date": "2017.08.06", "title": "AFP: Петицията срещу Първата дама на Франция събра 160 хил. подписа"}
{"url": "http://www.focus-news.net/news/2017/08/06/2423204/kaloyan-pargov-prezidentat-radev-aktivno-da-obyasni-kakvo-e-govoril-s-borisov-i-s-ninova-za-antikoruptsionniya-organ.html", "text": "Президентът Радев активно да обясни какво е говорил с Борисов и с Нинова за антикорупционния орган. Това каза Калоян Паргов, председател на БСП – София, в разговор с Илиана Беновска в седмичното обзорно политическо предаване „Беновска пита” по „Канал 3“ и „Радио К2“, съобщиха от екипа на предаването.\r\nС приветстването на Калоян Паргов Беновска направи уточнението, че поради техническа грешка гостът ѝ е обявен като председател на БСП. Паргов шеговито вметна, че може би е тактическа. Водещата помоли да бъде пуснато видео с отговор на Корнелия Нинова на въпроси на Беновска и други медии след конгреса на БСП на Бузлуджа.\r\nБеновска попита защо Нинова е иронизирала питането за конгрес през февруари месец и дали такъв бива иницииран по искане на Националния съвет. Паргов потвърди и обясни, че се свиква минимум 1 път в календарната година, но няма значение през кой месец ще бъде и не е казано, че ще е февруари. Той обясни, че може да бъде организиран всеки месец, ако има върху какво да се работи, а решението ще се вземе на заседание на изпълнителното бюро (ИБ) при сформиране на дневния ред, внася се предложение на Националния съвет(НС) и след това се подготвя заседанието на конгреса. Беновска попита дали е възможно да бъде предложено на НС организиране на конгрес без да има решение на ИБ. Паргов отговори, че всеки може да пита каквото иска на НС, но ИБ взима решение и предлага на НС, който може да отхвърли, приеме или видоизмени. Водещата попита дали ИБ е годно да поиска провеждане на годишно заседание на конгреса. Председателят на БСП-София каза, че всяко ИБ е годно, стига да се спазва уставът и да има кворум на НС. Беновска отново попита дали може да се реши на НС да се организира конгрес без да има санкция от ИБ. Паргов потвърди и обясни, че всеки член може да предложи, но предложението трябва да бъде прието. \r\nБеновска се извини за въпроса ако е притеснителен и обясни, че в БСП винаги се наблюдава движение, а на Бузлуджа Нинова е направила заявка за бъдещето на БСП. Паргов коментира, че е имало много членове и симпатизанти на събитието – около 60 000, което показва, че партията е в подем. Според него емоцията е била приповдигната, а словото на председателя Нинова по-дълго от обичайното, но е било своеобразна ретроспекция на изминалата година, която е била доста динамична. Относно определението „по-дълго” Паргов обясни, че и предишни ръководители на партията са имали навика да говорят повече, но отказа да отговори на Беновска дали би говорил по-кратко, ако самият той е председател на партията и шеговито каза, че въпреки температурите не си е загубил акъла и неговият Маршалски жезъл е БСП-София .\r\n„Корнелия Нинова съобщи, че е разговаряла с президента Радев за това той да назначи, евентуално, ръководния орган на Антикорупционното звено, което ще бъде следствие на Антикорупционния закон, който е много гореща тема през лятото.” каза Беновска. Паргов коментира, че е редно Радев да обясни с кого е говорил и какво се е разбирал. Гостът обясни, че новият орган обединява различни съществуващи институции със своя състав от комисари, които работят в една посока – „механичното обединяване и формирането на управително тяло от 5 човека е недостатъчно съобразно общия обем от работа, който трябва да свършат – най-важното за обществото е да се разсеят спекулациите, че този орган може да бъде политическа бухалка, както вървят обсъждания последните две години под ръководството на госпожа Кунева”, каза още Паргов. Според госта участието на президента е резонно и трябва да бъде обсъдено, но Радев трябва да сложи край на спора, защото е направил заявка за активно присъствие на президентската институция в политиката. Беновска каза, че това е от голямо значение за всички граждани и не е редно да се говори, че някой е излъгал, както казва Нинова, а след това променя тезата си, че „може би е излъгал (Борисов)”. Паргов отговори, че предстои председателство на България, излязла е управленската програма на правителството, минали са 100 дни от новия кабинет и е интересна външнополитическата ситуация. Относно управленската програма гостът каза, че експерти работят по въпроса и относно приватизацията позицията на БСП е за укрепване на държавните предприятия и реиндустриализация с участието на държавата и публично-частно партньорство. Паргов даде за пример, че ако до 2021 година дялът на държавните предприятия се увеличи от 10 на 15 процента – това би означавало, че България ще достигне равнището на държави-партньори в ЕС като Австрия и Холандия, където дялът е 30 – 35 % при формиране на БВП. Важно е и нивото на безработица, качеството на работната ръка, защото бизнесът търси работници извън страната поради недостиг на квалифицирана работна ръка, увеличаване на преките външни и вътрешни инвестиции. „Г-н Вълканов купил рудник в Македония – много ще се радвам, ако голяма част от парите си г-н Вълканов инвестира в България, ако ние му създадем условия. 2009 година България е имала 25 милиарда инвестиции, миналата завършихме с малко над 1 милиард”, коментира Паргов. Той обясни, че се наблюдават парични потоци излизащи извън страната ни, което е индикатор, че нещо не е наред в държавата – парите обичат спокойствие и сигурност, само малките данъци не са предпоставка парите да бъдат тук, каза още председателят на БСП-София. Паргов каза, че това са индикаторите, по които ще се оценява всяка управленска програма и със сигурност следващата седмица ще представят алтернативните виждания на БСП за постигането на целите – „върхът е един, дали ще го катериш отляво или отдясно – важно е благоденствието на хората”. Гостът коментира, че бивши съпартийци говорят, че няма лява или дясна политика, но той не е съгласен, защото е важна гледната точка, от която гледаме на двете политики – корупция, която съществува в леви и в десни правителства, под диктовката на „тази водеща политическа сила вдясно” и различни подходи към проблемите – леви и десни решения за справяне. Относно изказване на Емил Караниколов, че ще прави политика чрез укрепване на държавни предприятия – Паргов обясни, че това е държавническа политика. Беновска препоръча на Паргов да се срещне с Караниколов, защото съединението прави силата, а гостът потвърди и каза, че обединението е в основата на европейската идея – без войни, политически и икономически обединена Европа.\r\nОтносно готовността на България да поеме председателството, Паргов припомни мандата на Полша и Дания през 2011 година. Той обясни, че в Полша е имало едногодишна трескава подготовка и е изключително трудно, защото държавата трябва да е наясно какво иска от председателството. В България се говори за – консенсус, конкурентоспособност, кохезия. „Чух, че Томислав Дончев е изказал такава еретична мисъл – боже, мой, че ние няма да търсим да решаваме наши проблеми… точно с това председателство ние трябва да заложим възможности, които да оползотворим” каза Паргов и цитира поговорката „не ми давай риба, дай ми въдица и ме научи да ловя” и подчерта, че България трябва да заложи процеси и политики, от които да се печелят пари –  обща селскостопанска политика, енергетика, транспорт. Гостът обясни, че България не може да реализира интереса си в тези насоки, защото например с общата селскостопанска политика е трябвало да се даде възможност на хората да работят в различни населени места, а не да идват в София и Пловдив и другите големи градове. Паргов осъди това, че са влагани средства в строежи на спортни зали, стадиони и бетонни постройки, вместо в земеделие. Беновска каза, че стадионите не са строени с пари от общото селскостопанство, но Паргов уточни, че го казва условно, защото е имало средства за инфраструктура на общините, които попадат в селските райони. Той подчерта, че България има важно геополитическо значение - транзитна държава и е на второ или трето място по сухопътен транспорт с ТИР-ове и се готви нова европейска директива, но няма да се отрази добре на страната и затова председателството е важно, защото трябва да има активна политика за залагане на процеси в полза на България, а интересът на страната е икономически, тъй като общият европейски пазар е политически. Според Паргов трябва да се сметнат относителните предимства, които дори правителството на Станишев не е сметнало, и с какво държавата специализира на общоевропейския пазар. Беновска попита какво можем да специализираме, имайки предвид отстъпките, направени при предприсъединителния процес – почти нулиране на селското стопанство и липса на субсидии. Паргов отговори, че точно заради това трябва да се мисли и смята. Водещата подчерта отново нуждата от национална доктрина, която ще елиминира възможността за взимане на подобни решения. Председателят на БСП-София заяви, че трябва да познаваме икономиката, ресурсите, собствените си възможности, да се търси перспектива за развитие на общоевропейския пазар.\r\nОтносно договора с Македония, Паргов заяви, че документът и Борисов като подписал  го ще останат в историята и факта, че това се готви от 15 години и различни правителства. Гостът поздрави финализирането на тази дългогодишна работа, но оттук нататък разговорът трябва да бъде за тълкуване на миналото и гарантиране на бъдещето, защото интересите на България сега не са налагали подписването на този договор, но той вече е факт. Гостът определи договора като пътна карта за Македония към членството и в НАТО и в ЕС, но е и коз при разговорите с Гърция по отношение споровете с името на държавата, а възможностите на България тепърва ще се изясняват, защото всички говорят за Балканите, а те имат една обща европейска перспектива, включително и по отношение на Турция – повече сигурност, инвестиции и Балканите няма да бъдат „буре с барут”, каза още Паргов.\r\nТака завърши разговорът на Калоян Паргов с Илиана Беновска в седмичното политическо предаване „Беновска пита” по „Канал 3” и „Радио К2” на 6-ти август 2017 година.", "date": "2017.08.06", "title": "Калоян Паргов: Президентът Радев активно да обясни какво е говорил с Борисов и с Нинова за антикорупционния орган"}
{"url": "http://www.focus-news.net/news/2017/08/06/2423205/plovdiv-protestirashtite-v-asenovgrad-blokiraha-glavniya-pat-za-smolyan.html", "text": "Потегли протестното шествие в Асеновград, предаде репортер на Радио „Фокус“ Пловдив.   В него участват около 30 души. Шествието се предвожда с полицейска кола. В момента хората се движат по главния път за Смолян, като реално движението по пътя е спряно. Протестиращите възнамеряват да стигнат до площада в Асеновград. Преди да тръгне шествието директорът на ОДМВР – Пловдив старши комисар Атанас Илков заяви пред протестиращите, че от вчера е обявен нов конкурс за назначаване на служители в управлението на полицията в Асеновград за още 9 места.  По думите му те ще бъдат разпределени в квартал „Лозница“.  Той поясни, че до момента там има назначени вече 3-ма служители, които са на курс. Ст. Комисар Илков уточни, че сградата за полицейско управление е подсигурено. \r\nЦветана ТОНЧЕВА", "date": "2017.08.06", "title": "Пловдив: Протестиращите в Асеновград блокираха главния път за Смолян"}
{"url": "http://www.focus-news.net/news/2017/08/06/2423206/sport-dzhefri-kirui-finishira-parvi-na-maratona-pri-mazhete.html", "text": "Кениецът Джефри Кируи финишира първи на маратона при мъжете на  световното първенство по лека атлетика в Лондон. Той измина разстоянието от 42,195 км за 2 часа, 8 минути и 27 секунди. \r\nЕтиопецът Тамират Тола спечели сребърния медал, а бронзът отиде при Алфонсо Симбу от Танзания.", "date": "2017.08.06", "title": "Спорт: Джефри Кируи финишира първи на маратона при мъжете"}
{"url": "http://www.focus-news.net/news/2017/08/06/2423207/vratsa-vrachanskiyat-mitropolit-grigoriy-oglavi-arhiereyska-sveta-liturgiya-v-katedralniya-hram-sv-apostoli.html", "text": "На големия християнски празник Преображение Господне, Негово високопреосвещенство Врачанският митрополит Григорий оглави архиерейска света Литургия в Катедралния храм „Св. Апостоли” в град Враца, предаде репортер на Агенция \"Фокус\". Той бе в съслужение със свещеници от епархията. Въпреки летните горещини, множество православни християни дойдоха на архиерейската служба. \r\nНикола ПЕТКОВ", "date": "2017.08.06", "title": "Враца: Врачанският митрополит Григорий оглави архиерейска света Литургия в Катедралния храм „Св. Апостоли”"}
{"url": "http://www.focus-news.net/news/2017/08/06/2423208/nimh-oranzhev-kod-za-opasno-visoki-temperaturi-e-v-sila-za-tsyalata-strana-za-7-avgust.html", "text": "Оранжев код за опасно високи температури е в сила за цялата страна утре, 7 август. Това сочи справка на сайта на Националния институт по метеорология и  хидрология (НИМХ) към Българската академия на науките (БАН). От НИМХ предупреждават, че горещото време продължава. Прогнозират се опасни и особено опасни метеорологични явления. Съществува голяма вероятност за материални щети. Възможни са човешки жертви. Високите температури могат да доведат до здравни проблеми за чувствителни и болни хора, възрастни и деца. Препоръчва се да се следят прогнозите и да се действа според съветите на властите.", "date": "2017.08.06", "title": "НИМХ: Оранжев код за опасно високи температури е в сила за цялата страна за 7 август"}
{"url": "http://www.focus-news.net/news/2017/08/06/2423209/sofiya-okolo-50-dushi-ot-vladaya-i-kv-knyazhevo-sa-blokirali-za-kratko-dvizhenieto-po-e-79-v-znak-na-protest.html", "text": "Около 50 души от Владая и кв. „Княжево“  са блокирали за кратко движението по Е-79 в знак на протест. Това съобщи за Агенция „Фокус“ Васил Николов, председател на Инициативния комитет за подобряване на обществения транспорт във Владая и „Княжево“. Той уточни, че протестиращите са преминавали през пешеходната пътека заедно с около 10 коне. Николов поясни, че движението е пропускано, за да не останат блокирани пътуващите, тъй като те не са виновни. Председателят на Инициативния комитет обърна внимание, че протестиращите са внесли своите предложения за по-добър градски транспорт, за премахване на легнали полицаи и за поставяне на светофарна уредба и улично осветление в района още септември месец. По думите му е трябвало да им се отговори до един месец, но през последните 9 месеца нищо не е се случило. Николов заяви, че по този повод протестиращите искат оставката на председателя на Постоянната комисия по транспорт на СОС Екатерина Йорданова. Според него пришиването на политически пристрастия към протеста  е грубо от тяхна страна. Председателят на Инициативния комитет обяви, че часовете преди протеста представители на Столичната администрация са се  ангажирали с действия през следващата седмица. Николов коментира, че все още нямат нищо черно на бяло и поради това остават в протестна готовност. Той поясни, че може да преустановят действията си, ако от Столична община се ангажира пред гражданите с определени срокове. Председателят на Инициативния комитет припомни, че първият протест се е провел през октомври 2016 г., а преди една седмица вторият.\r\nДеница КИТАНОВА", "date": "2017.08.06", "title": "София: Около 50 души от Владая и кв. „Княжево“  са блокирали за кратко движението по Е-79 в знак на протест"}
{"url": "http://www.focus-news.net/news/2017/08/06/2423210/plovdiv-protestirashtite-v-asenovgrad-blokiraha-i-obhodniya-marshrut-do-smolyan.html", "text": "Протестиращите в Асеновград блокираха и обходния маршрут до Смолян, предаде репортер на Радио \"Фокус\" - Пловдив. Протестиращите са насядали на пътното платно. Колони от автомобили са се образували и в двете посоки на движение и изчакват търпеливо движението да бъде пуснато. Гражданите са се наметнали с български флагове, а лозунгите, които скандират са: „Българи, юнаци“, „Сърце, душа за България“. Към момента в протеста участват около 30 души. \r\nЦветана ТОНЧЕВА", "date": "2017.08.06", "title": "Пловдив: Протестиращите в Асеновград блокираха и обходния маршрут до Смолян"}
{"url": "http://www.focus-news.net/news/2017/08/06/2423211/reuters-yaponiya-zayavi-che-e-vreme-za-efektiven-natisk-varhu-severna-koreya-a-ne-za-dialog.html", "text": "В неделя японският министър на външните работи приветства по-тежките санкции срещу Северна Корея и отбеляза, че е време за „ефективен натиск“, а не за диалог, предава Reuters. \r\n„Сега не е време за диалог, а е време да се увеличи ефективният натиск срещу Пхенян, така че те да предприемат конкретни действия за денуклеаризация“, отбелязаха японските власти. \r\nПо-рано външният министър на Китай подчерта, че е необходим диалог, както и санкции, за да се разреши въпросът със Северна Корея.  Мария Динкова", "date": "2017.08.06", "title": "Reuters: Япония заяви, че е време за ефективен натиск върху Северна Корея, а не за диалог"}
{"url": "http://www.focus-news.net/news/2017/08/06/2423212/premierat-boyko-borisov-svikva-vav-vtornik-sreshta-za-reshavane-na-problemite-okolo-zashtitena-zona-kompleks-kaliakra-obzor.html", "text": "Премиерът Бойко Борисов свиква във вторник среща за решаване на проблемите около защитена зона \"Комплекс Калиакра\". Това стана ясно на среща на министър-председателя и министъра на околната среда и водите Нено Димов с кметовете на Каварна, Балчик и Шабла, представители на инициативния комитет „Да спасим Добруджа“ и засегнатите браншови организации по повод възникналото напрежение за защитена зона „Комплекс Калиакра“, която се проведе във Варна. Целта на срещата бе да бъде обсъдена ситуацията, възникнала след осъдителното решение срещу България на Съда на Европейския съюз и да се постигне възможно най-правилно решение за всички страни и за държавата.  В преговори между различните страни в казуса около „Комплекс Калиакра“ може да се намери решение, което да защити интересите и на данъкоплатците, и на собственици на имоти, попадащи в забранителното решение по „Натура 2000“ на Съда на Европейския съюз, посочи министър-председателят Бойко Борисов. Той заяви, че страната ни е осъдена и в момента не става въпрос да се приема нещо, а да се намери решение, което да не увреди ничии интереси. Премиерът предложи във вторник в 11.00 часа в Министерския съвет да се проведе ново обсъждане, но този път и с участието на екоорганизациите. Министър-председателят заяви, че ще продължи да се търси съдействие от Европейската комисия и допълни, че със сигурност ще се наложи засегнатите собственици на земи, попадащи в защитената зона, да бъдат компенсирани чрез механизми на държавата и Европейския съюз. Министърът на околната среда и водите Нено Димов запозна присъстващите с историята на казуса, който датира от 2002 година. Заповедта, която въведе забрани за определени дейности на територията на природно местообитание 62СО Понто-сарматски степи от защитена зона „Комплекс Калиакра“, част от европейската мрежа Натура 2000, е издадена след преговори на министър Димов с Европейската комисия във връзка с осъдително решение на Съда на Европейския съюз срещу България по казуса \"Калиакра\". По думите му целта на преговорите с Европейската комисия е била да се ограничат максимално щетите от недалновидни управленски решения, взети от правителството на Тройната коалиция и министър Джевдет Чакъров. Постигнатото споразумение с ЕК е, за да не се налагат финансови санкции и милиони загуби за България, включително чрез премахване на съществуващи обекти. Министър Димов подчерта, че диалогът със заинтересованите страни, който ще започне във вторник, ще продължи до намирането на решения, които да защитят гражданите и тяхната частната собственост, и уточни, че обявяването на „Комплекс Калиакра“ за защитена местност все още не е влязло в сила.  \r\nКметът на Каварна Нина Ставрева благодари на министър-председателя за организираната среща и за бързата реакция от негова страна. Присъстващите представители на гражданската инициатива „Да спасим Добруджа“ обясниха на премиера Бойко Борисов, че са притеснени, защото изкарват прехраната си чрез земите, които попадат в зоната на защитената местност. Те са били информирани за промените в последния момент и са защитили интересите си на собственици. Присъстващите изразиха увереност, че след започване на разговорите във вторник, ще бъдат взети конкретни решения. \r\nПо-късно премиерът Бойко Борисов проведе работна среща в община Варна, организирана от кмета Иван Портних. В срещата участваха представители на кабинета и президентът на КНСБ Пламен Димитров. Премиерът обяви, че правителството ще подпомогне Варна за разрешаване на инфраструктурни проблеми, които към момента не позволяват на града да се развива. Той подчерта, че Варна заслужава перспектива. Градът има и други дейности, освен туризма, посочи Борисов. Той припомни думи на кмета, че от 30 години не е правено нищо, за да се облекчи трафикът във Варна, и съобщи, че правителството предлага две мерки в това отношение – разширяване с две допълнителни ленти и с две локални платна на централния транзитен булевард, който свързва входа на града и аерогарата, както и нова пътна отсечка, която да облекчи движението от и към пристанището. Финансирането ще бъде от бюджета и от ЕИБ, а дали изпълнението ще се организира от АПИ или от общината, зависи от общинския съвет във Варна, посочи Борисов. Приоритетни за правителството са също ремонтът на Математическата гимназия и изграждането на трета пречиствателна станция за отпадъчни води. Борисов подчерта, че съществуват още много проекти, които се нуждаят от финансиране, а в същото време се пилеят пари за ликвидиране на щети от недалновидни решения на предишни правителства. Той даде примери със зоните по „Натура 2000“, плащанията за АЕЦ „Белене“ и американските централи, както и приватизационната сделка за „Полимери“ – Девня, която определи като грабеж. Според него новият антикорупционен орган трябва да започне с разследванията си оттук и да стигне до НДК.", "date": "2017.08.06", "title": "Премиерът Бойко Борисов свиква във вторник среща за решаване на проблемите около защитена зона \"Комплекс Калиакра\" (ОБЗОР)"}
{"url": "http://www.focus-news.net/news/2017/08/06/2423228/plovdiv-mazh-e-zaginal-pri-katastrofa-na-bul-balgariya.html", "text": "57-годишен мъж е загинал при катастрофа на бул. „България“. Това съобщиха за Агенция „Фокус“ от ОДМВР – Пловдив. Към 19.00 часа автомобил е излязъл от ул. „Кольо Фичето“ по бул. „България“,  колата е преминала през мантинелата в насрещната лента за движение и се е блъснала в стена. На място е загинал 57-годишният водач. Установяват се причините за инцидента. Движението е било затруднено до приключване на огледите. \r\nДеница КИТАНОВА", "date": "2017.08.06", "title": "Пловдив: Мъж е загинал при катастрофа на бул. „България“"}
{"url": "http://www.focus-news.net/news/2017/08/06/2423229/protestirashtite-v-asenovgrad-blokiraha-iztsyalo-patya-za-smolyan-i-asenova-krepost-za-okolo-20-minuti-obzor.html", "text": "Протестиращите в Асеновград блокираха изцяло пътя за Смолян и Асенова крепост за около 20 минути. Група протестиращи от около 30 души се събраха за протестно шествие срещу насилието и незаконно пребиваващите в Асеновград цигани. Шествието потегли малко след 20.00 часа, предвождано от полицейска патрулка. Протестиращите първоначално блокираха главния път за Смолян, а след това и обходния маршрут. Заради блокадата стотици автомобили и в двете посоки бяха принудени да изчакат. Водачите бяха изнервени, защото бързаха да се приберат, а протестиращите се обърнаха към тях с викове: „Елате при нас“. Лозунгите, които скандираха бяха: „Българи, юнаци“, „Сърце, душа за България“. След блокадата на пътя гражданите се отправиха към площада, където бе крайната точка на протестното шествие. \r\nПреди протестното шествие на място дойде и вицепремиерът Валери Симеонов, който дебатира с протестиращите свършеното до момента от Общината и държавата. Гражданите твърдяха, че направеното не е ефективно и не се усеща в града. Според тях всичко, което се говори, е „замазване на очите“, а циганите продължават да живеят по същия начин. Някои от протестиращите настояха за законодателни промени. Вицепремиерът Валери Симеонов заяви пред журналисти, че е дошъл да се срещне с хората, тъй като на миналия протест е имало плакати, насочени към него: „Вие обещахте“.  Той заяви, че всичко, което е обещал, е изпълнено и добави, че в циганската махала е осигурено 24-часово полицейско присъствие, което продължава и в момента. Симеонов коментира, че върви описване и премахване на незаконни постройки и уточни, че до момента са премахнати 16 и са подготвени документите за още 17. Вицепремиерът допълни, че процесите на описване и установяване на незаконно пребиваващите продължават. Той коментира, че само четири лица са регистрирани в циганската махала в Асеновград от началото на протестите досега. Той поясни, че общо 181 са новорегистрираните в Асеновград с четирите случая в циганската махала. По повод опасенията на протестиращите, че незаконно пребиваващи получават дори помощи, Симеонов уточни, че според справката, която сам е направил от 10 хил. живеещи в циганската махала „Лозница“, одобрени за помощи са само 463. Той поясни, че всяко лице получава помощи срещу нотариален акт. Симеонов обърна внимание, че е осигурена и охрана за тренировките на децата от отбора по кану-каяк. Той добави също, че със заповед е прекратено къпането в язовир „40-те извора“ и че се подготвя изграждането на полицейски участък в циганската махала, като до 20 дни той трябва да заработи. От своя страна директорът на ОДМВР – Пловдив старши комисар Атанас Илков също разговаря с протестиращите и ги информира, че от вчера е обявен нов конкурс за назначаване на служители в управлението на полицията в Асеновград за още 9 места. По думите му те ще бъдат разпределени в квартал „Лозница“. Той поясни, че до момента там има назначени вече 3-ма служители, които са на курс. Ст. Комисар Илков уточни, че сградата за полицейско управление е подсигурено.", "date": "2017.08.06", "title": "Протестиращите в Асеновград блокираха изцяло пътя за Смолян и Асенова крепост за около 20 минути (ОБЗОР)"}
{"url": "http://www.focus-news.net/news/2017/08/06/2423230/pazardzhik-zapochva-tretata-lagerna-smyana-na-panagyurski-kolonii-pod-naslov-lyatna-sportno-tantsova-akademiya-v-planinata.html", "text": "След броени дни започва третата лагерна смяна в общинската база „Ученически лагер“ в село Панагюрски колонни. Това каза за Радио „Фокус“ – Пазарджик Мария Бензарова, началник на смяната. Тя обясни, че са записани 60 деца. „Третата лагерна смяна е под наслов „Лятна спортно-танцова академия в планината“ и ще е през периода от 8 до 18 август. В нея са включени деца, които активно се занимават с танци и спорт. В програмата са включени тренировки. Ще имаме футболен и танцов турнир, а също и състезания по волейбол, баскетбол. Ще има състезателен елемент, защото в края на лагерната смяна ще има награди за най-добрите, а и лагерен огън“, коментира Бензарова. Тя каза също, че децата приемат много добре идеята да прекарат 10 дни в планината на лагер. „Тук няма агресия, а екипен дух и творческа работа. Тук има положителни емоции, защото децата общуват свободно помежду си“, уточни Бензарова. Тя каза също, че желаещите да се включат в лагера деца са доста и местата не са стигнали за всички.\r\nВаня НИКОЛОВА", "date": "2017.08.06", "title": "Пазарджик: Започва третата лагерна смяна на Панагюрски колонии под наслов „Лятна спортно-танцова академия в планината“"}
{"url": "http://www.focus-news.net/news/2017/08/06/2423231/blagoevgrad-suhi-trevi-i-hrasti-sa-goreli-kray-selo-riltsi.html", "text": "Сухи треви и храсти са горели край село Рилци. Това каза за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). Той поясни, че пожарът е погасен. По думите му в гасителните действия са участвали 4 автомобила на ПБЗН. Комисар Тошко Бързилов допълни, че вследствие на пожара няма пострадали хора, не са нанесени щети на жилищни сгради и не са засегнати дърветата в гората.  \r\nДеница КИТАНОВА", "date": "2017.08.06", "title": "Благоевград: Сухи треви и храсти са горели край село Рилци"}
{"url": "http://www.focus-news.net/news/2017/08/06/2423232/the-telegraph-spetsialniyat-pratenik-na-koalitsiyata-sreshtu-islyamska-darzhavazayavi-che-teroristite-nyama-da-mogat-poveche-da-izvarshvat-napadeniya-v-evropa.html", "text": "Бойците на „Ислямска държава“ няма да могат повече да бягат от Сирия и да извършват нападения в Европа, заяви специалният пратеник на водената от САЩ коалиция Брет Макгърк, цитиран от The Telegraph.\r\n„Терористичните бойни отряди“, които целят да създадат хаос в и разруха в Европа, няма да могат да напуснат столицата на „Ислямска държава“ Ракка, заяви Брет Макгърк.\r\n„Не толкова отдавна, това, което те биха направили, е да планират терористична атака в Ракка. Те биха обучили отряд, терористичен боен отряд, и биха го инфилтрирали, за да извърши нападения като тези в Париж или Брюксел. Това правеха, и за такива неща развиваха капацитета си. Не могат повече“, каза американският дипломат.\r\nТези изявление дойдоха след като кюрдски бойци плениха член на „Ислямска държава“, който разкри детайли относно отрядите, чиято цел е да извършат нападения на европейска територия.\r\nЕкстремистът заяви, че всеки „европеец“, който е влизал в Сирия, е получил възможността да се присъедини към бригадата „Ал Харса“, която предлага седем месеца тренировъчна програма, включително и по създаването на бомби.\r\n„Много е трудно. Ако 20 почнат да тренират, само петима завършват.След това, те се връщат в Европа, и нападат“, е заявил екстремистът. Симеон Миланов", "date": "2017.08.06", "title": "The Telegraph: Специалният пратеник на коалицията срещу „Ислямска държава“заяви, че терористите няма да могат повече да извършват нападения в Европа"}
{"url": "http://www.focus-news.net/news/2017/08/06/2423233/veliko-tarnovo-ansambal-balgare-napravi-neveroyaten-spektakal-na-stsenata-na-folkloren-izvor-v-selo-tsarevets.html", "text": "Третата концертна вечер на фолклорния фестивал в село Царевец премина изключително впечатляващо за публиката и гостите на „Фолклорен извор“. Ансамбъл „Българе“ подариха на зрителите в лятното кино невероятни моменти на споделена радост и преклонение пред българските традиции и обичаи. Това съобщиха от пресцентъра на Община Свищов. С невероятна лекота и прецизност танцьорите пресъздадоха моменти от българския фолклор, в съпровод с музикалните изпълнения на певицата Албена Вескова. Кметът Генчо Генчев благодари на гост-изпълнителите за усещането, което оставиха в многобройна публика и за любовта, с която съхраняват и предават усещането за гордост във всеки българин. Той поднесе плакет, грамота и цветя на участниците в знак на благодарност за невероятния спектакъл, който поднесоха на сцената на „Фолклорен извор“.\r\nВ конкурсния ден атрактивно беше участието на най-малкия участник -тригодишният Михаил Ангелов от с. Петокладенци, обл. Плевен, който пресъздаде традиционен обичаи – наричане „Ще идем да честитим Коледа“. По-късно през деня Френският фолклорен състав „Месечинка“ изпълниха на български език три народни песни, облечени в традиционни български носии. Това също силно впечатли публиката, която бурно ги аплодира.\r\nНа финала на Националния фестивал  „Фолклорен извор“ ще бъдат обявени победителите и лауреатът за настоящата година, а за празничното настроение ще се погрижи Конушенският народен оркестър.", "date": "2017.08.06", "title": "Велико Търново: Ансамбъл  „Българе“ направи невероятен спектакъл на сцената на \"Фолклорен извор\" в село Царевец"}
{"url": "http://www.focus-news.net/news/2017/08/06/2423234/the-guardian-boytsi-na-islyamska-darzhava-i-talibani-ubiha-50-afganistanski-selyani.html", "text": "Бунтовници нападнаха село в северната афганистанска провинция Сар-е-Пул, убивайки 50 души, включително жени и деца, предава The Guardian.\r\nЕкстремистите са нападнали пост на силите за сигурност в областта Мирза Олан, която се намира в окръг Сайад. Те са подпалили 30 къщи, заяви говорителят на провинциалния губернатор, Забигулах Амани.\r\nТой добави, че сраженията продължават, а около 50 деца, жени и възрастни мъже повечето, от които членове на една от шиитските общности в страната, са убити.\r\n„Убити са по брутален и нехуманен начин“, каза той. Седем души на афганистанските сили за сигурност също са загинали. \r\nАфганистанските войници са успели да неутрализират седем от екстремистите.\r\nВластите заявиха, че нападателите са смесена група от талибани и бойци на „Ислямска държава“.  Симеон Миланов", "date": "2017.08.06", "title": "The Guardian: Бойци на \"Ислямска държава\" и талибани убиха 50 афганистански селяни"}
{"url": "http://www.focus-news.net/news/2017/08/06/2423235/tass-napadenieto-sreshtu-venetsuelska-voenna-baza-e-izvarsheno-ot-bivsh-voenen-i-tsivilni-vav-voenni-oblekla.html", "text": "Нападението срещу военна база във венецуелския град Валенсия, е извършено от цивилни във военни униформи, предава ТАСС .\r\nВ изявление на Въоръжените сили на Венецуела се казва, че нападателите не са войници, а цивилни.\r\n„Този акт бе извършен от група цивилни, облечени във военни униформи, както и дезертирал старши лейтенант“, се казва в изявлението.\r\n„Групата е успяла да открадне няколко оръжия“, казаха от венецуелската армия.\r\nТе отбелязват още, че това е било „терористична операция, включваща разпространяването на видео клипове, направени от военнослужещ, който е бил уволнен преди три години от Въоръжените сили за предателство на родината и метеж“. \r\nВенецуелските власти твърдят, че задържаните са признали, че сътрудничат с крайнодесни сили, „свързани с чуждестранни правителства“. Симеон Миланов", "date": "2017.08.06", "title": "ТАСС: Нападението срещу венецуелска военна база е извършено от бивш военен и цивилни във военни облекла"}
{"url": "http://www.focus-news.net/news/2017/08/06/2423236/ekathimerini-pozharat-na-kitera-prodalzhava-da-se-razrastva.html", "text": "Гръцките власти заявиха, че горският пожар на остров Китера, продължава да се разраства, предава Ekathimerini.\r\nЗасега няма засегнати домове, но кметът на Китера Ефстратиос Хархалакис заяви, че пожарът е унищожил 1,500 хектара горска и земеделска земя. Четири села и манастир са евакуирани.\r\nОт противопожарната служба не потвърдиха щетите, но казаха, че силните ветрове, хълмистият терен и лесно запалимата растителност, правят трудно спирането и контролирането на пожара.\r\nНад 200 пожарникари се борят с огнената стихия. Всички налични хеликоптери и самолети за гасене на пожари, участват. Симеон Миланов", "date": "2017.08.06", "title": "Ekathimerini: Пожарът на Китера продължава да се разраства"}
{"url": "http://www.focus-news.net/news/2017/08/06/2423237/reuters-sauditska-arabiya-smyata-che-bashar-asad-ne-tryabva-da-e-chast-ot-prehodniya-period-v-siriya.html", "text": "Саудитска Арабия, която е основният поддръжник на сирийските бунтовници заяви, че все още подкрепя международното споразумение за бъдещето на Сирия според, което президентът Башар Асад няма място в преходния период, предава Reuters .\r\nМинистерството на външните работи на Саудитска Арабия отхвърли твърденията, че Риад обмисля политически преход с първа фаза, в която Асад остава на власт.\r\n„Позицията на кралството за сирийската криза, е твърда и базирана на комюникето от Женева, както и резолюция 2254 на Съвета за сигурност на ООН, която предвижда формирането на преходен орган, който ще управлява страната“, казват от саудитското външно министерство. Симеон Миланов", "date": "2017.08.06", "title": "Reuters: Саудитска Арабия смята, че Башар Асад не трябва да е част от преходния период в Сирия"}
{"url": "http://www.focus-news.net/news/2017/08/06/2423238/reuters-pri-napadenie-v-nigeriyska-tsarkva-sa-zaginali-11-dushi-a-18-sa-raneni.html", "text": "Нападатели убиха 11 души и раниха още 18 в нигерийска църква, предава Reuters.\r\nПричината за престъплението, е вражда между членове на местната общност.\r\nПолицията смята, че извършителите, са търсели мъж, който не се е намирал в църквата, когато се е случило нападението.\r\n„Нападателите са дошли, мислейки, че целта им, е в църквата, но по случайност, той не е бил там“, заявиха властите. Симеон Миланов", "date": "2017.08.06", "title": "Reuters: При нападение в нигерийска църква са загинали 11 души, а 18 са ранени"}
{"url": "http://www.focus-news.net/news/2017/08/06/2423239/tasnim-iran-predupredi-che-ima-opasnost-ot-razprostranenie-na-terorizma-i-ekstremizma-v-kavkaz.html", "text": "Иранският президент Хасан Роухани каза, че екстремистки елементи могат да разширят присъствието си в Кавказ и Централна Азия, след като бъдат прогонени от Ирак и Сирия, предава иранската информационна агенция Tasnim .\r\n„След пълната им загуба в Ирак и Сирия, вероятно е, терористите да се опитат да проникнат в региона. Всички ние трябва да сме наясно с тази заплаха, както в Кавказ, така и в Централна Азия“, заяви иранският президент на среща с арменския си колега Серж Саргасян.\r\nНужно е всички страни от региона да координират усилията си в борбата срещу тероризма, добави той.\r\nХасан Роухани подчерта също така, че конфликтът в Нагорни-Карабах може да има само „политическо решение“.  Симеон Миланов", "date": "2017.08.06", "title": "Tasnim: Иран предупреди, че има опасност от разпространение на тероризма и екстремизма в Кавказ"}
{"url": "http://www.focus-news.net/news/2017/08/06/2423240/the-jerusalem-post-palestinski-ministar-zayavi-che-finansovata-pomosht-za-semeystvata-na-palestintsi-zadarzhani-za-terorizam-i-napadeniya-doprinasya-za-mira.html", "text": "Месечната финансова помощ за семействата на палестинци, които са задържани за нападения срещу израелци, допринасят за стабилността на палестинското общество, твърди палестинският министър Иса Караке, цитиран от The Jerusalem Post .\r\n„Помощите никога не са насърчавали тероризма, обратното е“, заяви Иса Караке, който е глава на Комисията за задържани и бивши задържани, което е еквивалентно на министър в Палестинската автономия.„\r\n„Тази социална и хуманитарна помощ създава стабилност в палестинското общество. Отрязването й, ще доведе до екстремизъм“, каза той.\r\nИзявлението му в защита на помощта за семействата на затворници и „мъченици“, идва три дена, след като Комисията за външни работи към американския Сенат гласува да отреже 300 милиона долара годишна финансова подкрепа за Палестинската автономия. От Сената настояват плащанията на семейства на терористи, да бъдат прекратени, ако Палестинската автономия иска да продължи да получава 300-те милиона годишна помощ. Симеон Миланов", "date": "2017.08.06", "title": "The Jerusalem Post: Палестински министър заяви, че финансовата помощ за семействата на палестинци, задържани за тероризъм и нападения, допринася за мира"}
{"url": "http://www.focus-news.net/news/2017/08/06/2423241/afp-dvama-ubiti-i-10-pleneni-pri-napadenieto-sreshtu-venetsuelska-voenna-baza.html", "text": "Двама от хората, които нападнаха венецуелска военна база, са убити, а 10 други пленени, предава AFP.\r\nПрезидентът Николас Мадуро обяви по държавната телевизия, че въоръженото нападение, е извършено от „терористи“.\r\nС това изказване се променя броят на пострадалите, който преди това бе определен на един човек от генерал Хесус Суарез Чурио. Симеон Миланов", "date": "2017.08.06", "title": "AFP: Двама убити и 10 пленени при нападението срещу венецуелска военна база"}
{"url": "http://www.focus-news.net/news/2017/08/06/2423242/gazetaru-polsha-smyata-che-sasht-tryabva-da-nalozhat-sanktsii-za-severn-potok-2.html", "text": "Полша приветства новите санкции на САЩ срещу Русия и се застъпва против реализирането на проекта „Северен поток-2“, заяви полският външен министър, цитиран от руското издание Газета.ru .\r\nПо негови думи, във Варшава не са съгласни с редица европейски политици, които твърдят, че „Северен поток-2“, е преди всичко бизнес проект.\r\n„Не, това не е бизнес проект. Ако американските политици включат в санкциите този проект, ще приветстваме тези санкции. Тъй като това ще предотврати инициатива, която заплашва енергийната стабилност и безопасност на нашата част от Европа“, заяви полският външен министър Витолд Вашчиковски. Симеон Миланов", "date": "2017.08.06", "title": "Газета.ru: Полша смята, че САЩ трябва да наложат санкции за \"Северн поток-2\""}
