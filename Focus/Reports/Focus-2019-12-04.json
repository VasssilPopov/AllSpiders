{"url": "http://www.focus-news.net/news/2019/12/04/2726196/za-sezon-2019-2020-obshtina-bansko-shte-osiguri-ski-karti-za-uchenitsi-ot-obshtinata-ot-1-do-12-klas.html", "text": "За сезон 2019 - 2020 Община Банско ще осигури ски-карти за ученици от общината от 1 до 12 клас. Това съобщиха за  Радио „Фокус“ - Пирин  от Общината. Картите важат за събота и неделя, както и по време на ученическите ваканции, до закриване на ски сезона. Заявления за получаването им се приемат във фронт-офиса в сградата на Община Банско до 20 декември 2019 година.  \r\n \r\nЛивия НИНОВА", "date": "2019.12.04", "title": "За сезон 2019 - 2020 Община Банско ще осигури ски-карти за ученици от общината от 1 до 12 клас"}
{"url": "http://www.focus-news.net/news/2019/12/04/2726289/vazstanoveno-e-dvizhenieto-po-pat-ii-86-asenovgrad-smolyan.html", "text": "Възстановено е движението по път II-86 Асеновград - Смолян в посока Смолян между първи и втори тунел.Това съобщиха от  Агенция \"Пътна инфраструктура\" .", "date": "2019.12.04", "title": "Възстановено е движението по път II-86 Асеновград - Смолян"}
{"url": "http://www.focus-news.net/news/2019/12/04/2726195/ministar-vladislav-goranov-4-5-mlrd-lv-shte-bade-razminavaneto-v-prihodite-i-razhodite-ako-vsichki-predlozheniya-na-bsp-badat-kalkulirani-v-byudzhetnata-ramka.html", "text": "4, 5 млрд. лв. ще бъде разминаването в приходите и разходите, ако всички предложения на БСП бъдат калкулирани в бюджетната рамка.  \r\nТова каза министърът на финансите Владислав Горанов по време на дебата по рамката на държавния бюджет за 2020 г., предаде репортер на  Агенция \"Фокус\" . Според него в Министерство на финансите работят по-добри експерти, отколкото в различни партийни централи.  \r\n\"Не че предложенията, които сте направили нямат своята логика и резон, но най-доброто изражение на политиката на правителството е да търси балансните приоритети\", допълни още Горанов.  \r\n \r\n\"Нашите очаквания към днешна дата са в държавния бюджет да постъпят 25, 6 млрд. лв. или с 53, 8 млн. по-малко, или неизпълнение с 0,2 %. Искам да ви уверя, че текущата статистика за изпълнението на бюджета дава възможност за определена гъвкавост по отношение на разходната част на бюджета. Тя иманентно е присъща не само от делегацията на чл. 105 и 106 от Конституицията, а и че в края на краищата изпълнителната власт е длъжна да има възможност да реагира в определени ситуации\", заяви още Горанов.  \r\n \r\nТой увери ,че в нито един миг правителството не е нарушило Закона за държавния бюджте. \"Правителството не е изхарчило нито една десета от стотинката от преизпълнение на приходите. Големият дебат е за качеството на планиране, ако се свежда до 1, 4% извинявам се на народните представители. Все пак 1-2 % може да се допусне в планирането\", допълни още министърът.  \r\n \r\nМинистърът заяви, че за следващата година бюджетът е планиран по същия консервативен начин. \r\nДеница КИТАНОВА", "date": "2019.12.04", "title": "Министър Владислав Горанов: 4, 5 млрд. лв. ще бъде разминаването в приходите и разходите, ако всички предложения на БСП бъдат калкулирани в бюджетната рамка"}
{"url": "http://www.focus-news.net/news/2019/12/04/2726194/obshtina-veliko-tarnovo-organizira-praznichen-kontsert-pod-nadslov-byala-koleda-na-18-dekemvri.html", "text": "Празничният концерт под надслов „Бяла Коледа“ е един от акцентите в културния календар на Община Велико Търново през декември. Музикалната проява е посветена и на предстоящите светли празници, съобщиха от пресцентъра на  Община Велико Търново . Събитието ще е се проведе от 19.00 часа на 18 декември в залата на Музикално-драматичния театър „Константин Кисимов“, а входът е свободен. \r\n \r\nОбщината кани всички граждани и гости на Велико Търново да се насладят на изпълненията на „Биг бенд Велико Търново“. Концертът ще е със специалното участие на популярната поп и джаз певица Стефка Оникян. Сред солистите е и Павлета Семова, позната с групата си „BrasilAcoustic” и с участията си в джаз фестивалите в България и Европа.  \r\n \r\nПоканите за концерта „Бяла Коледа“ могат да бъдат получени от касата на Музикално-драматичния театър „Константин Кисимов“ от 5 декември.", "date": "2019.12.04", "title": "Община Велико Търново организира празничен концерт под надслов „Бяла Коледа“ на 18 декември"}
{"url": "http://www.focus-news.net/news/2019/12/04/2726198/blagotvoritelen-kontsert-pod-nadslov-angelski-sartsa-2-shte-se-provede-v-gabrovo.html", "text": "Благотворителен концерт под надслов „Ангелски сърца 2“ ще се проведе в Габрово. Организатори на проявата са доброволците към Младежки съвет по наркотични вещества, заедно със свои връстници, съобщиха от пресцентъра на  Общината . \r\n \r\nОт 18.00 часа в зала „Възраждане“, съвместно с Община Габрово и Превантивно-информационен център към Общински съвет по наркотични вещества, ще се реализира благотворителният концерт „Ангелски сърца 2” в подкрепа на инициативата „Коледни внучета“. За първа година кампанията ще бъде насочена към възрастни хора, живеещи в крайните квартали на града. В дните преди Коледа със своята коледна шатра младежите ще обиколят няколко квартала и ще поздравят жителите им за празника. Ще им подарят коледни сувенири и картички и ще ги почерпят с коледни курабийки, които са изработили сами. За всеки посетител на шатрата ще има и парче от традиционната празнична баница с късмети. \r\n \r\nПовече информация за събитието може да бъде получена  .", "date": "2019.12.04", "title": "Благотворителен концерт под надслов „Ангелски сърца 2“ ще се проведе в Габрово"}
{"url": "http://www.focus-news.net/news/2019/12/04/2726197/varhovniyat-kasatsionen-sad-ostavi-v-sila-reshenieto-na-apelativen-sad-burgas-po-deloto-za-ubiystvoto-na-25-godishna-zhena-ot-grad-aytos.html", "text": "Върховният касационен съд остави в сила решението на Апелативен съд – Бургас по делото за убийството на 25-годишната Ивета Т. от гр. Айтос. Това съобщиха от пресцентъра на  Апелативен съд – Бургас . През месец юли 2019 г. апелативните съдии потвърдиха наказанието на Теню Енчев –„лишаване от свобода“ в размер на 25 години, при първоначален строг режим на изтърпяване. \r\n   \r\nНа 16 юни 2018 год. около 19.30-20.00 часа в град Айтос, област Бургаска, в дом на ул. „Хаджи Димитър“ № 12, ет.1, Теньо Енчев умишлено умъртвил по особено мъчителен за нея начин и с особена жестокост майката на детето си, с която живеел на семейни начала, като деянието е извършено при условията на опасен рецидив.  \r\n \r\nЕнчев е осъден да заплати на сина си А.Т., роден през 2015г., обезщетение за претърпени неимуществени вреди в размер на 200 000 лева и на майката на убитата Ивета обезщетение за претърпени неимуществени вреди в размер на 150 000 лева, както и обезщетение за причинени имуществени вреди в размер на 3000 лева. \r\nРешението на ВКС е окончателно.", "date": "2019.12.04", "title": "Върховният касационен съд остави в сила решението на Апелативен съд – Бургас по делото за убийството на 25-годишна жена от град Айтос"}
{"url": "http://www.focus-news.net/news/2019/12/04/2726199/ombudsmanat-dots-d-r-diana-kovacheva-se-sreshtna-s-oblastniyat-upravitel-na-kardzhali-i-kmeta-na-grada-rakovodi-i-rabotno-zasedanie-na-ombudsmanite-ot-stranata.html", "text": "Омбудсманът Диана Ковачева днес имаше приемна в Кърджали, като преди това се срещна с областният управител и с кмета на града. Тя имаше среща днес и със всички местни обществени посредници от цялата страна, предаде кореспондент на   Радио „Фокус“  . „Общо 13 на брой са обществените посредници в България, така че се срещнах и с тях, а сега току-що приключи приемната ми за граждани, които успяха да се свържат с нас и дойдоха днес. 11 граждани подадоха жалби, голяма част от жалбите тук са свързани с изчисляване на пенсиите и пенсионните им права като земеделски производители. Ние ще направим проверка по случая, по всички конкретни казуси, но ще напишем и препоръка, в зависимост от отговорите, за да се унифицира практиката“, каза омбудсманът на България. Диана Ковачева добави още, че до нея е достигнала информация за проблем в определяне размера на пенсиите, в случаите, когато не достига стаж на даден човек една или две години. Като хората си плащат, а след това в различните областни дирекции по различен начин тълкуват и не навсякъде се признава този стаж. „Ние ще направим проверки по жалби и ако установим, че действително има такова различно третиране, също така ще бъдат изпратени препоръки, за да може по един и същи начин да бъдат третирани гражданите. На трето място - има проблеми с частни съдебни изпълнители. Днес имахме жалби и също тук правим проверка в институцията. През годината, до средата на този месец, сме получили около 40 жалби от Кърджали и всъщност в част от тях са в процес на обработка. Вероятно до края на годината ще станат около 50 жалби. „Това беше една много интересна среща с председателите на местните омбудсмани. Тя беше преди срещата с кмета на Кърджали, но всъщност в рамките на тази среща те ме запознаха с декларация, която са приели и обсъдихме проблемите, които те срещат във връзка с жалбите на граждани. Обсъдихме възможности да работим за по-тясно сътрудничество. Господин Иван Капралов, председател на мрежата на обществените посредници в България ще ви запозная със самата декларация. Това, което ще кажа аз е, че действително има нужда от усъвършенстване на статута на местните посредници, тъй като към момента има само 13 омбудсмани в цялата страна, Били са 24 преди и тенденцията е да намаляват. Всъщност един от основните проблеми пред тях а и очевидно нежеланието на местната власт да създава омбудсмани, които естествено ще наблюдават тяхната работа“. Тя посочи още, че една от конкретните пречки, свързана с високото мнозинство, което се изисква за избор на местен омбудсман, това е две трети от техните гласове. „Аз обещах да съдействам за провеждането на среща с Националното сдружение на общините в България в началото на следващата година, където те да представят своите проблеми и да бъдат изслушани, така че евентуално да бъдат предприети мерки“. Последните години бяха предприети опити включително да бъдат внесени законопроекти за законодателни промени, но той за съжаление не беше подкрепен. „Различните общини имат различна гледна точка към проблема и за Сдружението е много трудно да заеме единно становище, но поне се надяваме да бъде положително. А иначе втората част от разговора беше много интересна. С колегите в страната обсъдихме възможностите за по-ефективно сътрудничество и даже планирахме следващата приемна и посещение на националния омбудсман да бъде в Бургас. \r\nДарина ДЕЕНИЧИНА", "date": "2019.12.04", "title": "Омбудсманът  доц. д-р Диана Ковачева се срещна с областният управител на Кърджали и кмета на града, ръководи и работно заседание на омбудсманите от страната"}
{"url": "http://www.focus-news.net/news/2019/12/04/2726200/galya-boyadzhieva-damtn-blagoevgrad-do-dekemvri-shte-prodalzhi-kampaniyata-bezopasna-koleda-2019-godina.html", "text": "В момента тече нашата кампанийна проверка „Безопасна Коледа – 2019 година“. Това каза за  Радио „Фокус“ - Пирин  Галя Бояджиева, началник на Регионален отдел – Благоевград към Държавна агенция по метрологичен и технически надзор (ДАМТН).  \r\n \r\nПо думите на експерта кампанията ще продължи до 20 декември. „Тя се провежда на територията на цялата страна като обект на проверки са както големите търговски обекти, така и по-малките. Проверяват се не само големите областни градове, но и по-малките. Имаме инспектори на територията на цялата страна. Там, където нямаме се командироват инспектори от Главна дирекция „Надзор на пазара“. Така, че навсякъде следим за стоките, които се предлагат на пазара“, каза още тя.  \r\n \r\nБояджиева добави, че тъй като пиротехническите изделия, светещите гирлянди и коледните украси не са все сезонни стоки и тяхното предлагане в момента е най-голямо, то затова проверката извършват точно сега. „Мога да кажа, че са съставени около 200 акта за установяване на административно нарушение при проверки, извършени по време на кампанията „Безопасна Коледа 2018 година“, като най-често срещаното нарушения на Закона за техническите изисквания към продуктите е липсата на обявен вносител – производител, след това е липсата на инструкция за употреба на български език и вече най-малко е броят на продуктите без нанесена маркировка за съответствие СЕ“, посочи тя.   \r\n \r\nЛивия НИНОВА", "date": "2019.12.04", "title": "Галя Бояджиева, ДАМТН - Благоевград: До декември ще продължи кампанията „Безопасна Коледа – 2019 година“"}
{"url": "http://www.focus-news.net/news/2019/12/04/2726201/chast-ot-patishtata-v-oblast-burgas-sa-mokri.html", "text": "Част от пътищата в област Бургас са мокри. Това съобщиха за  Радио \"Фокус\" - Бургас  от Областното пътно управление. Водачите на автомобили е необходимо да шофират с повишено внимание и съобразена с условията скорост. \r\n \r\nВ областния град трафикът е натоварен. Интензивно е движението около МБАЛ - Бургас, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и при кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.12.04", "title": "Част от пътищата в област Бургас са мокри"}
{"url": "http://www.focus-news.net/news/2019/12/04/2726203/predimno-mokri-i-na-mesta-zaledeni-sa-patnite-nastilki-vav-velikotarnovska-oblast.html", "text": "Ремонт се извършва по пътя между селата Новград и Вардим в област Велико Търново. Движението се осъществява в едната лента в участъка от км 34+000 до км 42+200. Трафикът се регулира със светофар и пътни знаци. Дейностите ще продължат до 20 декември, съобщиха за  Радио „Фокус“ – Велико Търново  от Областното пътно управление. Времето във Великотърновския регион е облачно, но без валежи. Пътните настилки са предимно мокри, на места - и заледени, и органите на реда съветват водачите на превозни средства да са внимателни. Няма нововъведени ограничения през изминалото денонощие. \r\n \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до 3 януари 2020 г. Обходният маршрут е през Дебелец – Велико Търново – Лясковски кантон – Миндя – Елена и обратно. \r\n \r\nРемонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му също е до началото на следващата година. \r\n \r\nОграничено е движението на автомобили над 3.5 тона по пътя Лозен – Полски Тръмбеш в района на село Каранци заради амортизиран мост и намален габарит на пътното платно. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\n \r\nВ Прохода на Републиката, който е отворен за движение, остава в сила предупреждението за опасност от падащи камъни. Там пътят също е предимно мокър и на места - хлъзгав. \r\n \r\nВ едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 20 декември. \r\n \r\nЛуиза ТРАНЧЕВА", "date": "2019.12.04", "title": "Предимно мокри и на места - заледени, са пътните настилки във Великотърновска област"}
{"url": "http://www.focus-news.net/news/2019/12/04/2726190/apelativen-sad-veliko-tarnovo-potvardi-nakazanie-ot-5-godini-zatvor-za-nepalnoleten-obvinen-v-ubiystvo.html", "text": "Апелативен съд - Велико Търново потвърди наказание от 5 години лишаване от свобода за непълнолетен, обвинен в убийство. Това съобщиха от пресцентъра на  съда .     \r\n \r\nС присъдата на първоинстанционния съд от 5 юни тази година, подсъдимият В. Г. В., роден през 2002 г., е признат за виновен в това, че на 21 август миналата година, в река Дунав, в участъка и в землището на град Свищов, действайки като непълнолетен, но с възможност да разбира свойството и значението на извършеното и да ръководи постъпките си, умишлено умъртвил А. А. Ф. от Свищов, роден през 2001 г. На основание чл. 115, вр. чл. 63 ал. 2,. т. 2 от НК първоинстанционният съд го осъдил на 5 години лишаване от свобода. Със същата присъда, подсъдимият е осъден да заплати сумите от по 100 000 лева на всеки от двамата родители на пострадалия, като обезщетение за претърпените от тях неимуществени вреди в резултат на престъплението.  \r\n \r\nНа основание въззивна жалба от защитника на подсъдимия, в Апелативен съд – Велико Търново е било образувано ВНОХД 257/2019 г., разгледано в съдебно заседание на 16 септември тази година и обявено за решаване.  \r\n \r\nСлед извършена въззивна проверка, съставът на апелативният съд намира, че присъдата в частта, с която подсъдимият е признат за виновен за извършеното престъпление по чл.115 във вр. с чл. 63, ал. 2, т. 2 от НК се явява обоснована. Достигнатите изводи на първоинстанционния съд са в логическа и последователна връзка със събрания доказателствен материал, като е налице и правилно приложение на материалния закон, като в това отношение възраженията, изложените в жалбата на защитата следва да бъдат оставени без уважение.  \r\n \r\nЗа неоснователно съдът намира и наведеното оплакване за явна несправедливост за наложеното наказание. Същото е правилно определено от първоинстанционния съд, при баланс на смекчаващите и отегчаващите вината обстоятелства и не са налице основания за намаляване на неговия размер. Подсъдимият следва да бъде изолиран от обществото, което ще доведе до реализиране както на личната превенция, така и за постигане целите на генералната превенция -наказанието да подейства предупредително и възпиращо към членовете на обществото.  \r\n \r\nКато неправилна въззивният съд приема единствено частта от присъдата, с която е определен строг режим за изтърпяване на наказанието. Съгласно  чл. 191 ал.2 ЗИНЗС, на лишените от свобода непълнолетни първоначално се определя общ режим, извън някои предвидени в закона изключения, каквито по настоящото дело не са налице.   \r\nПоради това Апелативен съд – Велико Търново изменя присъдата на ВТОС в частта, с която на подсъдимия е определено изтърпяване на наложеното наказание лишаване от свобода в поправителен дом при първоначален строг режим в общ режим и я потвърждава в останалите и части.   \r\n \r\nРешението подлежи на обжалване или протест пред Върховния касационн съд.", "date": "2019.12.04", "title": "Апелативен съд - Велико Търново потвърди наказание от 5 години затвор за непълнолетен, обвинен в убийство"}
{"url": "http://www.focus-news.net/news/2019/12/04/2726204/premierata-na-lirichnata-komediya-prelestite-na-iznevyarata-shte-bade-predstavena-na-10-dekemvri-v-burgas.html", "text": "Лиричната комедия в пет епизода \"Прелестите на изневярата\" ще има своята бургаска премиера от 19.00 часа на 10 декември на сцената на Държавната опера. Билети се продават на каса \"Часовника\". Това съобщиха от пресцентъра на  Община Бургас . \r\n \r\nПубликата може да очаква много смях и малко или съвсем никакво морализаторство. Режисьорът залага една голяма почуда в героите, дръзнали да търсят прелестите на \"забранения плод\" - сладък бонбон ли е изневярата или спукан балон? Може би проба, експеримент? Самият автор на пиесата Валентин Красногоров е дал своята насока: лирична комедия в пет епизода. Режисьорът разполага с класни актьори, които могат да изиграят всичко. В първия епизод Миленка Сотирова и Кольо Стойков слагат \"заешките уши\" на изневярата със страха от разкриването на любовниците в чуждата квартира и поставят фарсово начало на целия спектакъл. Какво се случва нататък, вижте сами. \r\n \r\n\"Прелестите на изневярата\" ще привлече зрителите не само с екстравагантното заглавие, но и с достойнствата на спектакъла и неговите създатели. \r\n \r\nУчастват: Миленка Сотирова и Кольо Стайков  в \"Прелестите на изневярата\"; Кольо Стайков и Елена Азалова в \"Ние никога не се караме\"; Илина Илиева и Иван Калошев  в \"Такива ми ти работи\"; Иван Калошев и Миленка Сотирова в \"Семейни сцени\"; Елена Азалова и Илина Илиева в \"Женска орисия\". Постановка и адаптация: Христофор Недков. Сценография и костюми: Мария Диманова. Музикална среда и пластика: Анна Мария Недкова.", "date": "2019.12.04", "title": "Премиерата на лиричната комедия \"Прелестите на изневярата\" ще бъде представена на 10 декември в Бургас"}
{"url": "http://www.focus-news.net/news/2019/12/04/2725868/predstoyashti-sabitiya-v-stranata-za-4-dekemvri-agentsiya-fokus.html", "text": "От 09:00 часа Народното събрание ще проведе извънредно заседание.  \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 9:30 часа по инициатива на Посолството на Словашката република в България и на Българския Червен кръст, в сградата на посолството ще се проведе кръводарителска акция. \r\n \r\n*** \r\n \r\nОт 09:30 часа в зала „Сердика“ на хотел „Арена ди Сердика“, заместник-министърът на труда и социалната политика Султанка Петрова ще открие информационен семинар за популяризиране на Националния Кодекс за корпоративно управление и за повишаване на информираността относно ползите от реализирането на добри практики в областта на корпоративната социална отговорност. \r\n \r\n*** \r\n \r\nОт 10:30 часа в сградата на Центъра за изследване на демокрацията, ще се проведе пресконференция на тема: „Оценката на заплахите от организирана престъпност в България“. \r\n \r\n*** \r\n \r\nОт 11.00 часа на пл. „Независимост“ работещите в Българска агенция по безопасност на храните ще проведат протестен митинг под надслов „Достойни заплати и достойни условия на труд в БАБХ“. \r\n \r\n*** \r\n \r\nОт 12:00 часа в х-л „Сенс”, управителният съвет на Българския зъболекарски съюз (БЗС) ще проведе Годишен форум във връзка с „Националната програма за профилактика на оралните заболявания при деца от 0-18 годишна възраст в Република България”. \r\n \r\n*** \r\n \r\nОт 12.00 часа на площад „Бански“ пред Софийската баня ще бъде открито изложението „Обичам българската риба“. \r\n \r\nВ 13.00 часа министърът на земеделието, храните и горите Десислава Танева и изпълнителния директор на ИАРА доц. д-р Галин Николов ще посетят изложението. \r\n \r\n*** \r\n \r\nОт 13.00 часа на бул. „Възкресение“ 29 в район „Красна поляна“ кметът на София Йорданка Фандъкова ще провери монтирането на първия от новите филтри на комини. \r\n \r\n*** \r\n \r\nОт 13.30 часа в заседателната зала в сградата на Висшия съдебен съвет, ще се проведе заседание на ВСС.  \r\n \r\n*** \r\n \r\nОт 18.00 часа в залата на 1-вия етаж на Градския съвет на БСП, литературен салон „Леге 10“ организира вечер, посветена на 110 години от рождението  на Никола Вапцаров. В събитието ще вземат участие Мая Вапцарова, Иван Гранитски, Лъчезар Еленков, Матей Шопкин и други. \r\n \r\n*** \r\n \r\nОт 18:00 часа в галерия „Средец“ при Министерство на културата, ще се проведе Втори национален конкурс за графика „Класически техники“. \r\n \r\n*** \r\n \r\nОт 19:00 в зала „Славейков“ на Френския институт, ще се състои представлението „Дългият път към звездите“. \r\n \r\n*** \r\n \r\nОт 19:30 часа в зала “България” ще се състои вторият концерт от цикъла „Людмил Ангелов свири Шопен“. \r\n \r\n*** \r\n   \r\nОт 17.30 часа в градския парк на град Ахелой ще бъдат запалени светлините на коледната елха.  \r\n \r\n*** \r\n   \r\nОт 09:00 часа в Аулата на Бургаския свободен университет кметът на Бургас Димитър Николов ще отличи всички ученици, носители на призови награди от национални и международни олимпиади, състезания и конкурси. \r\n \r\n*** \r\n \r\nОт 16.00 часа в библиотечната зала на ул. \"Булаир\" 10 ще се състои празничен концерт по повод Никулден. Организатори са Регионална библиотека \"Пейо Яворов\" и Национално училище за сценично и музикално изкуство (НУМСИ) \"Проф. Панчо Владигеров\". Входът е свободен. \r\n \r\n*** \r\n   \r\nОт 19.00 часа в зала „Георги Баев“ на Културен център „Морско казино“ ще бъдат представени 25 минути от филма \"Петя на моята Петя\".  \r\n \r\n*** \r\n \r\nОт 9.00 часа в голяма зала на Община Велико Търново започва редовна сесия на Великотърновски общински съвет.  \r\n \r\n*** \r\n \r\nОт 14.00 часа в Регионален пресклуб БТА, ще се проведе начална пресконференция по проект: „Изграждане на комплекс за социални грижи за възрастни хора и лица с умствена изостаналост\". \r\n \r\n*** \r\n \r\nОт 16.00 часа в Музей „Възраждане и Учредително събрание“ ще бъде представено дарение на бюст, изработен от комитет „Сава Муткуров“ и ще бъде открита изложба за живота и делото на ген. Сава Муткуров. \r\n \r\n*** \r\n \r\nОт 17.30 часа в Изложбени зали „Рафаел Михайлов“ ще бъде открита изложба на икони на възпитаници на неделното училище във Велико Търново по повод 180 години на Славянобългарското църковно училище при храм „Св. Никола”.  \r\n \r\n*** \r\n \r\nОт 18.00 часа в Художествена галерия „Борис Денев“ ще бъде открита „Дипломация и изкуство“ - представителна експозиция на Министерството на външните работи по повод 140 години Българска дипломатическа служба.  \r\n \r\n*** \r\n \r\nОт 19.00 часа на стадион „Ивайло“ започват безплатни тренировки на стадиона.  \r\n \r\n*** \r\n \r\nОт 14:00 часа в ОДМВР ще се проведе редовен брифинг. \r\n \r\n*** \r\n \r\nОт 11.00 часа в център „МЕДИКА ВИТА“ срещу МБАЛ – Добрич народните представители от ГЕРБ вицеадмирал Пламен Манушев и Даниела Димитрова организират безплатни тестове на слуха за граждани. \r\n \r\n*** \r\n \r\nОт 10.30 часа в кабинета на кмета на Община Дупница ще се състои пресконференция във връзка с местните данъци и такси. \r\n \r\n*** \r\n \r\nОт 13.00 часа в офиса на местния обществен посредник Расим Муса на ул. „Отец Паисий“, Бизнес инкубатор, омбудсманът Диана Ковачева и екип от експерти към институцията организират изнесена приемна в града. \r\n \r\n*** \r\n \r\nОт 11:00 часа в Клуба на ОДМВР-Кърджали ще се проведе брифинг във връзка с охраната на обществения ред, мерките за сигурност, безопасността на движението и временната организация на движение, свързани с предстоящата футболна среща между отборите \"Арда 1924\" и ЦСКА. \r\n \r\n*** \r\n \r\nОт 19.00 часа в Общински драматичен театър ще се представи „Царицата на чардаша“. Гостува Държавна опера – Русе.   \r\n \r\n*** \r\n \r\nОт 17.30 часа в Арт център Плевен ще бъде открита изложбата ,,Убежище\" на Иван Велчев-Йово. \r\n \r\n*** \r\n \r\nОт 18.00 часа в зала ,,Катя Попова\" ще се играе постановката ,,Оркестър Титаник\" от Христо Бойчев, спектакъл на театрална  формация ,,Експрес\". \r\n \r\n*** \r\n \r\nВ 09.00 часа в зала 1 на Окръжния съд ще се проведе заседание по делото срещу бившия заместник-кмет на Куклен и Надежда Минчева, обвинени съответно в приемане и даване на подкуп с цел уреждане на обществена поръчка. \r\n \r\n*** \r\n \r\nВ 10.00 часа кметът на града Здравко Димитров и кметът на район „Тракия“ Костадин Димитров ще открият обновената сграда на детска градина \"Д-р Едгар Бороу\" по програма \"Красива България\" на Общината.  \r\n \r\n*** \r\n \r\nВ 10.00 часа в Областната  управа ще се проведе среща, на която ще се обсъди състоянието на речните легла и отводнителните канали в границите на Община Пловдив. За медиите е предвидена пресконференция в 11.30 часа. \r\n \r\n*** \r\n \r\nВ 11.00 часа в ДК \"Борис Христов\" ще се проведе пресконференция с участието на Георги Титюков и Нешка Робева по повод организирането на  благотворителен спектакъл от „Клуб по художествена гимнастика Левски“, съвместно с „Нешанъл Арт“. Мероприятието има за цел да подпомогне спортните клубове, танцови колективи и изявени деца таланти от градовете, в които ще гостува. \r\n \r\n*** \r\n \r\nВ 13.30 часа кметът Здравко Димитров и заместник-кметът Стефан Стоянов ще посетят фабриката на Шнайдер Електрик в Радиново, където ще бъде връчен сертификат Smart Factory на вътрешно ниво в рамките на групата Шнайдер Електрик. Този статут дава признание на завода като демонстрационна фабрика-модел за 14 страни в Източна Европа.  \r\n \r\n*** \r\n \r\nОт 15.00 часа в Дом на културата „Борис Христов“, малка конферентна зала на ет.1, ул. \"Гладстон\"-15, ще се проведе кръгла маса на тема: „Млад предприемач“. \r\n \r\n*** \r\n \r\nВ 17.30 часа в парк „2019” ще бъдат запалени светлините на Коледното дърво в район „Тракия“.  \r\n \r\n*** \r\n \r\nВ 18.00 часа от североизточната страна на колелото на Международния панаир официално ще бъдат запалени светлините на коледната елха в район „Северен“. \r\n \r\n*** \r\n   \r\nОт 12.00 часа във вътрешната сцена на Народно читалище „Просвета 1888” в Поморие ще бъде представена „Театрална приказка”.  \r\n \r\n*** \r\n   \r\nОт 16.30 часа във вътрешната сцена на Народно читалище „Просвета 1888” в Поморие ще бъде представена театрална детска формация с постановката „Който не работи, не трябва да яде”. \r\n \r\n*** \r\n   \r\nОт 17.30 часа на външната сцена на Народно читалище „Просвета 1888” в Поморие ще се проведе коледен поздрав за децата на Община Поморие от ЦПЛР – ОДК Поморие, ДГ „Детелина”, ДГ „Веселушко”, ДГ „Слънчо” и Общински духов оркестър. Запалване  светлините на коледната елха и заря. \r\n \r\n*** \r\n   \r\nОт 18.00 часа на външната сцена на Народно читалище „Просвета 1888” в Поморие ще се проведе празничен  концерт на поп изпълнителката Христина Христова - ТИТА. \r\n \r\n*** \r\n   \r\nОт 10.00 часа в зала 712 на Областна администрация - Разград ще се проведе редовно заседание на Областна комисия „Военни паметници”.  \r\n \r\n*** \r\n \r\nОт 14.00 часа в Зала 1 на Областната управа ще бъде представен анализ и ще бъдат обсъдени възможностите за по-широко включване на гражданското общество в дейността на Областна администрация. \r\n \r\n*** \r\n \r\nОт 18.00 часа в Екомузей с аквариум, ще бъде открита изложбата „Пясъчни замъци и бетонни курорти - миниатюрна ваканция в миналото на България“. \r\n \r\n*** \r\n \r\nОт 18.00 часа в изложбена зала на ул. „Лубор Байер” ще се открие изложба с рисунки на участниците в четвъртото издание на Националния конкурс за рисунка „Моят празник“. \r\n \r\n*** \r\n   \r\nОт 14.30 часа в централната експозиция на музея ученици от НУ „Ил. Р. Блъсков“ ще участват в детското ателие и ще изработват и декорират стъклени свещници.  \r\n \r\n***  \r\n   \r\nОт 11.00 часа в сградата на  „В и К - Шумен“ ще се проведе извънредно Общо събрание на съдружниците на „ВиК Шумен“ ООД - Шумен.", "date": "2019.12.04", "title": "Предстоящи събития в страната за 4 декември (Агенция „Фокус“)"}
{"url": "http://www.focus-news.net/news/2019/12/04/2726192/the-hill-tramp-i-erdogan-obsadiha-zadalzheniyata-na-turtsiya-v-aliansa-sled-kato-provedoha-neochakvana-sreshta-v-london.html", "text": "Президентът на САЩ Доналд Тръмп проведе неочаквана среща с турския си колега Реджеп Тайип Ердоган в кулоарите на срещата от високо равнище на НАТО в Лондон, пише вашингтонското издание  The Hill . \r\n \r\nТурското правителство публикува снимки от срещата, а представител на Белия дом потвърди, че Тръмп и Ердоган са се срещнали по-рано.  \r\nТой не описа срещата като двустранен разговор, нито като неформален такъв, нито потвърди информацията, че тя е продължила около половин час.  \r\nБелият дом потвърди обаче, че двамата са обсъдили „важността на това Турция да изпълнява своите задължения в Алианса, и допълнително да подсили търговията чрез двустранни комерсиални дейности на стойност 100 млрд. долара“. Освен това те са обсъдили регионалните проблеми, свързани със безопасността и енергийната сигурност.  \r\n \r\nТръмп и други лидери от страните-членки на НАТО се срещат за два дни в Лондон, за да обсъдят цял набор от проблеми, свързани с Алианса. Срещата лице в лице между Ердоган и Тръмп не беше част от официалния график.  \r\n \r\nФренският президент Еманюел Макрон загатна по-рано, че страните-членки имат намерение да притиснат Турция във връзка с решението й да закупи руските системи за противовъздушна отбрана С-400, въпреки опозицията от страна на НАТО. Той каза още, че Турция трябва да изясни своята позиция по отношение на терористичната групировка „Ислямска държава“, и обвини Анкара, че „понякога“ работи с близки до нея, „прокси“ организации.  \r\nТова се случи на среща между Макрон и Тръмп на 3 декември. По време на тази среща, американският лидер описа своите взаимоотношения с Ердоган като добри и се въздържа от критики към него, за разлика от своя френски колега. \r\n \r\n„Мога само да кажа, че сме в добри отношения с Турция и президента Ероган“, каза Тръмп, попитан за позицията на Анкара за НАТО.  \r\n„Имаме много добри взаимоотношения“, добави отново той.  \r\n \r\nТръмп освен това каза, че неговата администрация „гледа“ и обмисля санкции срещу Турция заради покупката на С-400, но не даде по-ясен коментар по темата.  \r\nСрещата между Тръмп и Ердоган идва след като двамата разговаряха на 13 ноември в Белия дом. По време на разговорът им тогава, който дойде след повишаването на напрежението между Вашингтон и Анкара, отношенията между двете страни изглеждаха приятелски, но по нищо не личеше, че са постигнали нещо с тази среща.  \r\n \r\n  Теодор Пенев", "date": "2019.12.04", "title": "The Hill: Тръмп и Ердоган обсъдиха задълженията на Турция в Алианса, след като проведоха неочаквана среща в Лондон"}
{"url": "http://www.focus-news.net/news/2019/12/04/2725871/17-godishno-momiche-pochina-sled-razhdane-v-bolnitsata-v-panagyurishte-obzor.html", "text": "17-годишно момиче почина след раждане в болницата в Панагюрище. Девойката е постъпила в лечебното заведение на 27 ноември. Родила е момченце чрез секцио. Според родителите на родилката след раждането 17-годишната девойка се е чувствала добре. Около 21.00 часа на 28 ноември те са получили обаждане от болницата, че момичето е настанено в Интензивното отделение и е зле. На 29 ноември сутринта от болницата са съобщили, че родилката е починала.  \r\n \r\nОт болницата в Панагюрище заявиха, че пациентката е постъпила при тях на 27 ноември за спешно цезарово сечение. Въпреки всички положени грижи и усилия от медицинските специалисти на 28 ноември вечерта пациентката е починала. Близките са били уведомени рано сутринта на 29 ноември, след което е назначена съдебно-медицинска експертиза.  \r\n \r\nПо случая е образувано досъдебно производство. Извършен е оглед от следовател, иззети са и медицинските документи, свързани с лечението на починалото момиче. Назначена е комплексна експертиза от 3 вещи лица, която да определи причините за настъпването на смъртта. Тя не е изготвена и за по-нататъшния ход на разследването трябва да се изчака резултата от нея.  \r\n \r\nСпоред говорителя на Окръжна прокуратура - Пазарджик Пламен Пантов докато не стане готова експертизата тялото на 17-годишната родилка няма да бъде освободено. По думите му това ще отнеме до две седмици.", "date": "2019.12.04", "title": "17-годишно момиче почина след раждане в болницата в Панагюрище (ОБЗОР)"}
{"url": "http://www.focus-news.net/news/2019/12/04/2725873/rokadi-v-kabineta-obzor.html", "text": "Парламентът гласува рокади в кабинета. Депутатите приеха оставката на Бисер Петков като министър на труда и социалната политика и на негово място избраха Деница Сачева за министър. „За“ персоналните промени в Министерски съвет гласуваха 114 народни представители, „Против“ 106 и „въздържали се“ 3-ма. Дебатът по проекта на решение продължи 2 часа.  \r\n \r\nМалко преди да бъде избрана  Деница Сачева  заяви, че джендър анкетата е въведена преди пет години от министър на БСП и отменена от министър на ГЕРБ. Тя посочи, че е против насилието над жени и деца и за традиционното семейство.  \r\nСачева трябваше да коментира своята гледна точка, тъй като бе повдигнат въпросът за Истанбулската конвенция и джендър идеологията.  \r\n„Ние от \"Атака\" ще гласуваме против Деница Сачева за министър“, каза  народният представител от „Атака“ Десислав Чуколов . Той посочи, че кандидатът за поста министър на труда и социалната политика Деница Сачева трябва да отговори на въпроси за Истанбулската конвенция. „Позицията на „Атака“ е ясна ние настояваме Законът за социалните услуги да бъде отменен. „Искаме да чуем и позицията на г-жа Сачева. Също така за Истанбулската конвенция“, допълни още депутатът. \r\n \r\nОт БСП заявиха, че с нейния избор джендър идеологията се връща на политическото поле. В рамките на дебата  лидерът на БСП Корнелия Нинова  призова всеки един от присъстващите министри да излезе и да каже защо не може да работи с Бисер Петков. \"Колеги, вие дали прочетохте решението за смяната на министри. Някъде да сте видели мотиви. Тук няма нито една дума - мотиви. Единствените думи на премиера за смяната са, че никой министър в кабинета не иска да работи с Бисер Петков. Уважаеми г-н Дончев, по-страшно нещо от високия тон в политиката е мълчанието в политиката. Вашата група мълчи вече час и половина\", каза Нинова.  \r\n \r\nОт ГЕРБ обвиниха Корнелия Нинова, че прави манипулации по изключително чувствителна тема. \"Имаме нужда от министър, който да работи с екип, имайки възможността първо да чува достатъчно добре, да може да взема решение и да бъде в постоянен диалог и комуникация с всички онези засегнати страни\", каза  депутатът от ГЕРБ Николай Сираков . Според него Деница Сачева би могла да се справи с това предизвикателство в новата ситуация. \"Аз го приемам като надграждаме с други умения, не по-добри, не по-лоши, а други в ситуацията, в която се намираме сега\", допълни още депутатът от ГЕРБ.  \r\n \r\n Лидерът на НФСБ Валери Симеонов  увери, че министърът ще изпълнява управленската програма и увери, че няма да има залитания. „Имам чувството, че присъствам не на избор на министър, а на папа. Защо пак тази истерия? Защо е този негативизъм? Защо е това отрицание? В края на краищата министърът е представител на една от управляващите партии и той е длъжен да изпълнява програмата за управления. Не му вменявайте чак такива възможности да извършва мащабни вселенски злодейства като Дарт Вейдър\", каза още Симеонов. Симеонов.  \r\n \r\nОт  ДПС  заявиха, че няма да подкрепят рокадите в кабинета, защото според тях смяната на министър на принципа „стани да седна“ няма да реши проблемите.  \r\n \r\nДеница КИТАНОВА", "date": "2019.12.04", "title": "Рокади в кабинета (ОБЗОР)"}
{"url": "http://www.focus-news.net/news/2019/12/04/2726202/los-angeles-times-sled-napregnatite-razgovori-s-makron-tramp-se-sreshta-i-s-ostanalite-lideri-na-nato.html", "text": "Президентът на САЩ Доналд Тръмп се среща и останалите лидери от НАТО, докато Демократичната партия в Камарата на представителите на американския парламент продължава разследването за неговия импийчмънт, опитващо се разбере дали той е злоупотребил с власт, като е накарал външен държавен лидер да проведе следствие на негов политически противник, пише вестник  Los Angeles Times . \r\n \r\nТръмп се срещна с турския президент Реджеп Тайип Ердоган, докато европейските лидери, водени от френския държавен глава Еманюел Макрон, се опитват да накарат Алианса да се обедини срещу Анкара, след октомврийската инвазия в Северна Сирия и покупката на руските системи за противовъздушна отбрана С-400.  \r\nПрезидентът на САЩ до този момент отказва да пресира Ердоган – нещо, което се видя в разговорът по-рано между него и Макрон. Белият дом, който потвърди за срещата с турския президент чрез снимка от нея, публикувана в социалните мрежи, каза че двамата са обсъдили „важността Турция да изпълнява задълженията си в Алианса“, както и други въпроси, свързани с икономиката и сигурността. \r\n \r\nТръмп планира да се срещне и с германския канцлер Ангела Меркел, италианския премиер Джузепе Конти и датския министър-председател Мете Фредриксен в кулоарите на срещата от високо равнище на лидерите на НАТО в Лондон.  \r\n \r\nТези среща идва по време на сериозно странично събитие, а именно продължаващото разследване по импийчмънта на Тръмп. Заседанията в Камарата на представителите този път ще са посветени на конституционната основа, на която той може да бъде отстранен чрез импийчмънт.  \r\n„Импийчмънтът не отива на никъде“, настоя президентът, след като седна за разговор с генералния секретар на НАТО Йенс Столтенберг. \r\n„Това е загуба на време. Те си губят времето. И това е срам. Срам за нашата страна“, добави той.  \r\nДемократите твърдят, че Тръмп е действал в нарушение на закона, когато е накарал президентът на Украйна Владимир Зеленски да започне разследване срещу бившия вицепрезидент Джо Байдън и неговия син, във връзка с дейностите им в източноевропейската страна. Синът на Байдън – Хънтър – беше част от борда на украинска енергийна компания.  \r\nПрезидентът изнесе дълга пресконференция по случая пред репортери в сграда, принадлежаща на посолството на САЩ в Обединеното кралство, където се срещна и с други лидери от страните в НАТО.  \r\n \r\nПо-късно той проведе разговор с британския принц Чарлз и неговата съпруга, Камила, и присъства на приема на кралица Елизабет II в Бъкингамския дворец, преди да се отправи към резиденцията на премиера на Великбритания Борис Джонсън за друго официално събитие.  \r\n \r\nСъбранието на лидерите на страните-членки на НАТО идва след честите критики на Тръмп за тях, във връзка с финансовата тежест и нейното разпределение в Алианса. Тези критики бяха чести и се чуват откакто той стана президент преди три години.  \r\nСлед срещата на НАТО от 2018 г., той призова членовете на Алианса да посветят поне 4% от своя Брутен вътрешен продукт (БВП) за отбранителни разходи и особено се обърна към Меркел, която той обвинява в това, че плаща на Русия „милиарди долари за газ и енергия“, докато в същото време не изпълнява изискванията на НАТО. Той имаше предвид това, че Германия тогава харчеше по-малко от изискваните официално от Алианса 2% за отбрана от всяка страна-членка.  \r\n \r\nНо по време на тази среща на НАТО, Тръмп – който е изправен пред избори у дома и във връзка с това се опитва да покаже своите победи на международната сцена – предлага по-оптимистичен поглед към бъдещето на Алианса. И за това той загатна, че трябва да бъде похвален за този прогрес.  \r\nСлужителите на Белия дом по-рано казаха, че преди Тръмп да поеме президентството на САЩ, само четири страни наистина са харчили изискваните 2% от своя БВП за отбрана през 2014. Сега те вече са девет, а общо 18 от всички 29 страни-членки ще стигнат тази граница до 2024 г. Тръмп се очаква да проведе работна среща с лидерите на страните, които в момента вече отделят поне 2% от своя БВП за отбрана.  \r\n \r\nПървия ден от срещите беше доминиран от проблемите и пропукванията във взаимоотношенията между Тръмп и Макрон. Преди да се срещнат в кулоарите на срещата, Тръмп осъди Макрон са неговите „много, много гадни“ коментари за „мозъчната смърт“ на НАТО, както пък я нарече френския лидер.  \r\nМакрон не се отрече от думите си когато те разговаряха по-късно и дори поднови критиките си за Тръмп, като го осъди и за това че е оттеглил силите на САЩ от Сирия. Това решение Тръмп взе без да се консултира с Франция или другите страни от НАТО и то даде възможност на Турция да започне военната си кампания срещу кюрдските сили – съюзници на Алианса в региона.  \r\n \r\nПреди срещата, Ердоган заяви, че ще опонира на плана на НАТО за отбраната на Прибалтика и Полша, ако Алиансът не се съгласи да подкрепи Анкара в борбата й срещу кюрдските сили, които тя счита за терористи.  \r\n„Съжалявам да кажа, че нямаме същата дефиниция за тероризъм на тази маса“, каза по-рано Макрон в част от критиката си и към Турция.  \r\nТръмп обаче показа по-благоприятно отношение към турския президент Реджеп Тайип Ердоган и нарече Анкара „много полезна“ по време на октомврийската акция за ликвидирането на лидера на „Ислямска държава“ Абу Бакр ал-Багдади, близо до нейната граница със Сирия.  \r\n„Ние летяхме над региони, изцяло контролирани от Турция“, каза Тръмп. \r\n„Не им казахме какво правим или къде отиваме. Турция не можеше да е по-добра, не можеше да е по-подкрепяща“, каза президента още.  \r\n \r\nВ друга част от техните коментари пред медиите, Тръмп и Макрон проведоха кратка размяна на реплики за връщането на бившите членове на „Ислямска държава“ по родните им страни, и по специално европейците сред тях, които бяха пленени в Сирия и Ирак в последнтие години. Тръмп неуспешно призовава многократно за тяхното връщане в Европа, или поне за тези членове на терористичната групировка, пленени от САЩ.  \r\n„Искаш ли малко бойци на Ислямска държава? Мога да ти ги дам. Можеш да вземеш който си поискаш“, каза президентът.  \r\n„Нека сме сериозни – отговори Макрон – Твоят проблем номер едно не са чуждите бойци“.  \r\nТръмп отговори, като каза, че това е най-големият „неотговор“, който е чувал, но „няма проблеми“.  \r\n \r\nСлед тези размени на реплики обаче, Тръмп повози Макрон и италианския премиер Конти в своята бронирана лимузина до Бъкингамския дворец за приема, домакинстван от премиера на Великобритания Борис Джонсън.  \r\n \r\n  Теодор Пенев", "date": "2019.12.04", "title": "Los Angeles Times: След напрегнатите разговори с Макрон, Тръмп се среща и с останалите лидери на НАТО"}
{"url": "http://www.focus-news.net/news/2019/12/04/2725872/washington-examiner-turtsiya-namekna-che-shte-izpolzva-otbranitelnite-klauzi-na-nato-v-spora-za-siriya.html", "text": "Турция може да се позовe нa клаузите за обща отбрана в устава на НАТО срещу кюрдските милиции, твърди съветник на президента на страната Реджеп Тайип Ердоган, заради спора, свързан с американското партньорство с тях, пише вестник   The Washington Examiner . \r\n \r\n„Ние не поставяме под въпрос приложимостта на член 5 – напротив – очакваме той да бъде изпълнен“, каза Гюлнур Айбет, главен съветник на Ердоган за външните работи по време на конференцията на НАТО, свързана с дейностите на Алианса, която се проведе малко преди общата среща на лидерите му.  \r\n„Едно НАТО, което е подготвено за целта си би осъзнало екзистенциалната заплаха за Турция и това всъщност би направило Алиансът по-силен“, добави той.  \r\nТези коментари подчертават курса на Ердоган към политика, която влошава отношенията между Анкара и Вашингтон, както и останалата част от НАТО.  \r\nПо-рано офанзивата на Турция в Северна Сирия предизвика гнева на САЩ и Европейсктие страни. Кюрдските милиции, срещу които Анкара воюва свършиха по-голямата част от работа в борбата срещу терористичната групировка „Ислямска държава“, но Турция ги смята за сепаратистки сили, които заплашват нейната собствена национална сигурност. \r\n \r\n„Ако членовете на НАТО не видят тази екзистенциална заплаха за Турция, смятам, че това ще подкопае Алианса“, каза Айбет. \r\n„Не може да правите компромиси и да не обръщате внимание на притесненията за националната сигурност на друг съюзник. Така че по отношение на притесненията за националната сигурност, ние наистина трябва да сме на едно мнение. Иначе не бихме могли да се разберем за нищо друго“, каза още съветникът на Ердоган.  \r\n \r\nСилите на Турция нападнаха кюрдите от „Отрядите за народна самоотбрана“ (ОНС) през октомври,  въпреки мнението на много членки на НАТО, че подобно действие ще подкопае борбата срещу „Ислямска държава“. Операцията стана причина за критика и към Тръмп, за това че изтегли американските военнослужещи от региона, като много хора са на мнение, че това е било знак за зелена светлина към Ердоган, за да извърши той офанзивата си. Това доведе и до война на думи между Тръмп и френския му колега Еманюел Макрон, пред срещата им в кулоарите на събитието на НАТО.  \r\n \r\nМакрон каза по-рано, че НАТО е в състояние на „мозъчна смърт“, заради липсата на координация между неговите членове, като индиректно имаше предвид и противоречията за Северна Сирия.  \r\nЕрдоган от своя страна прие коментарите лично. \r\n„Обръщам се към г-н Макрон от Турция и ще го кажа и пред НАТО – трябва да провериш дали ти не си в състояние на мозъчна смърт първо“, каза той.  \r\n \r\nТози спор е само един от поредицата, като Ердоган е обвиняван и в сближаване с Русия, след покупката от Москва на системи за противовъздушна отбрана С-400, въпреки предупрежденията, че те не са съвместими с техниката на Алианса. Това доведе от своя страна до изключването на Турция от проекта за изтребителя Ф-35. Айбет подчерта, че С-400 са от основно значение за националната сигурност на Турция.  \r\nОсвен това Турция по-рано блокира планът на НАТО за това как Алианса да защитава Полша и Прибалтика в случай на атака от страна на Русия. Анкара направи това, според американското издание, от яд, след като членовете на НАТО отказаха да признаят ОНС за терористична организация.", "date": "2019.12.04", "title": "Washington Examiner: Турция намекна, че ще използва отбранителните клаузи на НАТО в спора за Сирия"}
{"url": "http://www.focus-news.net/news/2019/12/04/2725867/pregled-na-nyakoi-ot-temite-v-svetovniya-pechat.html", "text": "Турция може да се позовe нa клаузите за обща отбрана в устава на НАТО срещу кюрдските милиции, твърди съветник на президента на страната Реджеп Тайип Ердоган, заради спора, свързан с американското партньорство с тях, пише вестник   The Washington Examiner . \r\n \r\n„Ние не поставяме под въпрос приложимостта на член 5 – напротив – очакваме той да бъде изпълнен“, каза Гюлнур Айбет, главен съветник на Ердоган за външните работи по време на конференцията на НАТО, свързана с дейностите на Алианса, която се проведе малко преди общата среща на лидерите му.  \r\n„Едно НАТО, което е подготвено за целта си би осъзнало екзистенциалната заплаха за Турция и това всъщност би направило Алиансът по-силен“, добави той.  \r\nТези коментари подчертават курса на Ердоган към политика, която влошава отношенията между Анкара и Вашингтон, както и останалата част от НАТО.  \r\nПо-рано офанзивата на Турция в Северна Сирия предизвика гнева на САЩ и Европейсктие страни. Кюрдските милиции, срещу които Анкара воюва свършиха по-голямата част от работа в борбата срещу терористичната групировка „Ислямска държава“, но Турция ги смята за сепаратистки сили, които заплашват нейната собствена национална сигурност. \r\n \r\n„Ако членовете на НАТО не видят тази екзистенциална заплаха за Турция, смятам, че това ще подкопае Алианса“, каза Айбет. \r\n„Не може да правите компромиси и да не обръщате внимание на притесненията за националната сигурност на друг съюзник. Така че по отношение на притесненията за националната сигурност, ние наистина трябва да сме на едно мнение. Иначе не бихме могли да се разберем за нищо друго“, каза още съветникът на Ердоган.  \r\n \r\nСилите на Турция нападнаха кюрдите от „Отрядите за народна самоотбрана“ (ОНС) през октомври,  въпреки мнението на много членки на НАТО, че подобно действие ще подкопае борбата срещу „Ислямска държава“. Операцията стана причина за критика и към Тръмп, за това че изтегли американските военнослужещи от региона, като много хора са на мнение, че това е било знак за зелена светлина към Ердоган, за да извърши той офанзивата си. Това доведе и до война на думи между Тръмп и френския му колега Еманюел Макрон, пред срещата им в кулоарите на събитието на НАТО.  \r\n \r\nМакрон каза по-рано, че НАТО е в състояние на „мозъчна смърт“, заради липсата на координация между неговите членове, като индиректно имаше предвид и противоречията за Северна Сирия.  \r\nЕрдоган от своя страна прие коментарите лично. \r\n„Обръщам се към г-н Макрон от Турция и ще го кажа и пред НАТО – трябва да провериш дали ти не си в състояние на мозъчна смърт първо“, каза той.  \r\n \r\nТози спор е само един от поредицата, като Ердоган е обвиняван и в сближаване с Русия, след покупката от Москва на системи за противовъздушна отбрана С-400, въпреки предупрежденията, че те не са съвместими с техниката на Алианса. Това доведе от своя страна до изключването на Турция от проекта за изтребителя Ф-35. Айбет подчерта, че С-400 са от основно значение за националната сигурност на Турция.  \r\nОсвен това Турция по-рано блокира планът на НАТО за това как Алианса да защитава Полша и Прибалтика в случай на атака от страна на Русия. Анкара направи това, според американското издание, от яд, след като членовете на НАТО отказаха да признаят ОНС за терористична организация. \r\n*** \r\n \r\n  Преговорите между управляващата Израел партия на премиера Бенямин Нетаняху „Ликуд“ и опозицията на Бени Ганц в лицето на „Синьо и бяло“ завършиха отново без резултат, пише израелският вестник  The Times of Israel . \r\nСрещата между председателите на двете партии се проведе в Тел Авив и приключи за по-малко от час.  \r\n \r\n„Ликуд“ обвиниха опозицията, че са отхвърлили „отстъпки, които стигнаха далеч“, в свое изявление минути след края на разговорите.  \r\n„Премиерът предложи креативно да бъде изменен закона за (премиерската) ротация. В лицето на отстъпки, които стигнаха далеч, Синьо и бяло продължават да отхвърлят форма на единно правителство, заради ветото на (заместник-председателя Яир) Лапид“, казаха от управляващата партия.  \r\n \r\nОт своя страна от опозицията заявиха, че Нетаняху не е предложил нищо ново и се опитва да доведе страната до нови избори.  \r\n„Председателят на Ликуд не ни донесе нова оферта, която да е съвместима с правната ситуация или която показва, че е загубил изборите, или като цяло ново предложение“, твърди опозицията в свое изявление.  \r\n„В срещата той отказа да се посвети на базовите принципи на правителството или да (обещае), че няма да се опита да си издейства имунитет“, се казва в съобщението. \r\n„На кратко – Нетаняху избра нови избори“. \r\n \r\nПартията добави, че ще продължи да се опитва да стигне до единно правителство с Ликуд „до последния момент“. Подобна коалиция ще бъде базирана на „партньорство и единство“, според нейните думи.  \r\n„Думи, които вероятно не са познати на Нетаняху“, твърдят от „Синьо и бяло“. \r\n \r\nСлед изборите в Израел през септември 2019 г., премиерът Нетаняху получи мандат от президентът Риувен Ривлин да формира правителство, но не успя да го стори, като с тази задача последователно се провали и Бени Ганц. Ривлин предложи двамата да влязат в коалиция, в която да се сменят на премиерския пост на ротационен принцип. Двете партии до този момент не са отхвърлили идеята за коалиционно правителство на ротационен принцип, но и не са успели да се споразумеят по въпроса. Лидерът на „Синьо и бяло“ Бени Ганц вероятно разчита „Ликуд“ да сменят лидерството си, тъй като неговата партия не желае да влезе в правителство, оглавено от премиер, срещу когото се водят съдебни дела. \r\n \r\nПо-рано стана ясно, че главната прокуратура на Израел ще повдигне обвинения на Нетаняху за измама, злоупотреба с доверие и приемане на подкуп. Премиерът отхвърля обвиненията и по-рано заяви, че те представляват опит за „държавен преврат“. \r\n*** \r\n \r\n  Президентът на САЩ Доналд Тръмп и френският държавен глава Еманюел Макрон проведоха напрегнат разговор в кулоарите на срещата на лидерите на страните от НАТО в Лондон, като американският лидер дори предложи да изпрати „членове на Ислямска държава“ в Париж, ако е нужно, пише вашингтонският вестник  The Hill . \r\n \r\n„Искаш ли малко членове на „Ислямска държава“? Мога да ти ги дам“, пошегува се Тръмп по време на срещата, която беше излъчена на живо от множество телевизии.  \r\n„Можеш да вземеш всеки, който поискаш“, добави той с усмивка.  \r\n \r\n„Нека сме сериозни“, отговори строго Макрон, като заяви, че повечето от членовете в групировката идват от Сирия, Ирак и Иран и отхвърли общото твърдение на Тръмп, че организацията е победена.  \r\nПо-рано американският президент неколкократно се оплакваше, че страните от Европейския съюз не желаят да приемат обратно свои граждани – членове на „Ислямска държава“, които САЩ са пленили.  \r\n \r\nФренският президент обаче настоя, че броят европейски граждани в групировката е „малка“ част от целия проблем в дестабилизацията на региона. Той освен това беше непреклонен, че организацията не е била победена, в противоречие с твърденията на Тръмп.  \r\n„Смятам, че приоритет номер едно, защото не е довършено, е че трябва да се отървем от Ислямска държава“, каза Макрон.  \r\n \r\nМалко преди срещата администрацията на Тръмп обяви, че е готова да наложи стопроцентово мито върху вината и други продукти от Франция. Този ход идва като отговор на оплакванията за френски мита върху американски технологични компании.  \r\n \r\nПлеядата от спорове между двамата лидери се изигра изцяло по време на 40-минутната среща, която дойде часове след като Тръмп нарече критичните коментари на Макрон за НАТО „обидни“. Студеният тон на президента беше далеч от топлите прегръдки, които двамата си размениха по време на срещите помежду им в последните две години.  \r\n \r\nТръмп подчерта също така „много добрите взаимоотношения“, които има с турския си колега Реджеп Тайип Ердоган, след като Макрон отбеляза неразбирателствата между Анкара и останалите страни от НАТО във връзка с тяхната дефиниция за тероризма. По конкретно става дума за недоволството на Турция във връзка с отказа на НАТО да признае кюрдските „Отряди за народна самоотбрана“ (ОНС), които участваха активно в кампанията срещу „Ислямска държава“ за терористична организация. Анкара смята ОНС за такава, заради връзките й с „Работническата партия на Кюрдистан“ (ПКК). Тя дълги години води кампания за независимост на населените с кюрди територии на Турция, като през това време често е прибягвала и до насилие.  \r\n \r\n„Мога само да кажа, че сме в много добри взаимоотношения с Турция и президентът Ердоган“, каза Тръмп, попитан за статута на Анкара в НАТО.  \r\nМакрон бързо се намеси и заяви, че Алиансът е „загубил сътрудничеството си с Турция“. \r\n \r\nФренският президент настоя за „изясняване“ от Анкара за това как може тя да е член на НАТО и в същото време да закупува руски системи за противовъздушна отбрана С-400.  \r\nТой освен това каза, че Турция иска да „взриви“ срещата на Алианса, ако другите негови членове не признаят вижданията й за терористичните групировки.  \r\n \r\nКогато Тръмп намекна, че неговият предшественик на президентския, демократът Барак Обама, е част от причината Турция да купува С-400, като не се е съгласил да й продаде еквивалентни американски системи „Пейтриът“, Макрон отвърна, като каза, че Анкара е направила „собствено решение“, след като Европа е предложила и друга опция, съвместима с НАТО.  \r\n \r\nПо-рано Макрон защити коментарите си за „мозъчната смърт“ на НАТО, като заяви, че трябва много неща още да се изяснят и Алиансът не е само пари и споделяне на финансовата тежест.  \r\n„Трябва да сме ясни за фундаменталните неща, които НАТО трябва да е“, каза той.", "date": "2019.12.04", "title": "Преглед на някои от темите в световния печат"}
{"url": "http://www.focus-news.net/news/2019/12/04/2725870/pregled-na-nyakoi-ot-temite-v-britanskiya-pechat.html", "text": "Лидерът на британската лейбъристка партия Джереми Корбин се зарече да се изправи срещу американския президент Доналд Тръмп във връзка с търговската сделка между Великобритания и САЩ след Брекзит, след която много хора се страхуват, че ще настъпи поскъпване на лекарствата в страната, пише евроскептичното лондонско издание  The Daily Express . \r\n \r\nКорбин се зарече да се опълчи на президента след като Тръмп открито заяви, че „няма да докосва“ британското здравеопазване, „дори ако ни го дадете на тепсия“.  \r\nВъпреки това Корбин заяви на пред свои поддръжници, че ще предупреди Тръмп, че обществените услуги „не се продават“ по време на приема при кралица Елизабет II в Бъкингамския дворец, на който те ще присъстват. Това се случва след като Тръмп пристигна за срещата от високо равнище на НАТО в Лондон.  \r\n \r\nЗабележките на президента Тръмп идват въпреки настояването му, че няма да се меси в изборите във Великобритания, докато е в страната.  \r\nТой каза, когато се приземи в Обединеното кралство, че няма какво да каже за изборите, но после се отметна и похвали премиерът Борис Джонсън за „страхотната работа“. \r\n \r\nКорбин беше обвинен, че използва визитата на Тръмп за политически цели, след като той заяви, че е написал писмо до президента, в което иска от него да не се меси в здравеопазването на страната. \r\nПо-късно той заяви, че ще разговаря с Тръмп пред кралицата, като ще заяви пред него, че „нашите обществени услуги не са за продан“. \r\n*** \r\n \r\n  Лейбъристката партия на Обединеното кралство беше помолена да даде „ясен отговор“ на въпроса дали тя е помогнала за разпространението на руска дезинформация по време на предизборната кампания в страната преди общите избори на 12 декември, пише британският вестник  The Telegraph . \r\n \r\nПо-рано нейният лидер Джереми Корбин публикува секретен доклад, който използва за да отправи атаки срещу управляващата Консервативна партия във връзка с въпросите за Националната здравна служба на Обединеното кралство, но забрави да каже как го е получил. \r\nСлед това независими анализатори заявиха, че тези документи съдържат „призрак на чуждо влияние“, тъй като са публикувани в интернет с помощта на методи, които носят белезите на предишната руска дезинформационна кампания. \r\n \r\nВлиятелни консервативни депутати поискаха Корбин да обясни откъде е взел тези документи и цялата тази история идва на фона на страховете, че Москва се опитва да повлияе на предизборната кампания в страната. Консултантската компания, занимаваща се със социалните мрежи “Graphika“, работеща заедно с „Атлантическия съвет“, изследователски център в САЩ, заключи, че начинът, по който са публикувани правителствените документи носи белезите на дезинформационна кампания, наречена „Вторична инфекция“, която беше открита през юни 2019 г. \r\n \r\nПо време на „Вторичната инфекция“ бяха фабрикувани и изкривени документи, използвани за разпространение на фалшиви новини в Интернет. Тя беше реализирана с помощта на мрежа от акаунти в социалните мрежи, която според представители на „Фейсбук“ е създадена в Русия. \r\n„Тези материали се появяват на един и същ набор от уебсайтове (като„ Вторична инфекция “), те използват един и същ тип акаунти и правят едни и същи грешки в езика. Това е или руска операция, или някой наистина иска тя да излежда като такава\", каза Бен Нимо, ръководител на отдела за разследване на „Graphika“. \r\n \r\nДокладът за „Graphika“, с който служителите на британското издание са успели да се запознаят, по-конкретно, гласи:  \r\n„Детайлите, съвпадащи с „Вторична инфекция “, не са достатъчни, за да дадат основателно указание за източника, но има твърде много от тях, за да кажем, че това е просто съвпадение. Това може да означава завръщането на автора на „Вторична инфекция“ или сложен опит от непознато лице да го имитира. “ \r\n \r\nПредставители на лейбъристите отказаха да съобщят как са получили документите, които първоначално са се появили в сайта за онлайн дискусии „Reddit“, и се ограничиха с това да заявят, че „публикуването на тези документи очевидно е в обществен интерес“. \r\n \r\n„Ако използват дезинформация, за да измислят плашещите си истории за (здравеопазването), които във всеки случай са неверни, тогава това говори много за самите тях“, каза Иън Дънкан Смит, бивш ръководител на Консервативната партия.  \r\n„Ако има някаква истина в този доклад, тогава възникват сериозни въпроси, на които Джереми Корбин и неговият екип трябва да отговорят“, добави той. \r\n \r\nОт своя страна представител на лейбъристката партия заяви, че правителството на Великобритания, а и на САЩ, все пак не отричат автентичността на документите. \r\n„Нито правителството на Обединеното кралство, нито администрацията на САЩ отричат тяхната автентичност. Предвид това, което разкриват, не е изненадващо, че се правят опити да се размътва водата и да се скрие всичко, което е станало известно“, твърдят лейбъристите. \r\n\"Г-н Корбин спомена тези документи в писмо до Доналд Тръмп, в което поиска от американския президент да изключи въпроса за Националната здравна служба от всякакви търговски преговори с Обединеното кралство\", казва още говорителят на лейбъристите.  \r\n \r\nЛиза-Мария Нодерт, научен сътрудник в проекта за компютърна пропаганда на Университета в Оксфорд, твърди, че ако Русия стои зад това „изтичане“, то нейната цел може да не е да помогне на конкретна партия.  \r\n„От руския сценарий знаем, че често тези неща не се правят за нещо или против нещо. Тяхната цел е да предизвикат объркване и да унищожат полето на политическото доверие“, каза тя. \r\n*** \r\n \r\n  Премиерът на Великобритания Борис Джонсън обвини лидера на опозиционната Лейбъристка партия Джереми Корбин, че „се съюзява с враговете“ на страната, в деня, в който започва срещата от високо равнище на НАТО в столицата на Обединеното кралство, пише вестник  London Evening Standard . \r\n \r\nПремиерът осъди своя политически противник, заради подхода на Корбин спрямо НАТО. Алиансът отбелязва 70-годишнината си в срещата от високо равнище в Лондон, която ще продължи два дни.  \r\nДжонсън заяви, че най-близките съюзници на Великобритания са „много нервни“ спрямо перспективата Корбин да бъде избран за министър-председател в изборите в страната, които ще се проведат на 12 декември и го обвини в наивност, във връзка с риска от тероризъм, пред който Обединеното кралство е изправено. \r\n \r\nТой дори предположи, че близки съюзници на Великобритания, като САЩ, Канада, Австралия и Нова Зеландия може да престанат да си сътрудничат с Лондон, ако Корбин стане премиер.  \r\n \r\n„Всеки път, когато му се отвори възможност, той се съюзява с нашите врагове“, заяви Джонсън в интервю пред британски вестник.  \r\n„Много от нашите съюзници, включително „Петте очи“, са нервни във връзка с бъдещото ни сътрудничество“, добави той, като имаше предвид гореспоменатите държави.  \r\n \r\nГоворител на лейбъристите отвърна на коментарите на премиера, като от своя страна обвини управляващата Консервативна партия в това, че се опитва да „пази хората евтино“. \r\n“Джереми Корбин винаги взема правилните решения, в интерес на мира и сигурността у нас и в чужбина и ще направи всичко необходимо и ефективно, за да осигури безопасността на британците“, каза говорителят.  \r\n \r\n„Истинската сигурност не идва просто от силни закони и разузнаване, тя идва и от ефективни публични услуги, които имат нужното финансиране. Не можеш просто да държиш хората в безопасност евтино“, добави той. \r\nКоментарите на Джонсън бяха публикувани малко след като Доналд Тръмп кацна в Лондон за двудневната среща на НАТО. \r\n \r\nПремиерът продължи да се фокусира върху своите предизборни призиви за по-сериозни наказания за терористите с обещанието, че ще работи по този въпрос ако спечели изборите, въпреки критиките на семействата на загиналите при нападението на Лондонския мост.  \r\nТо беше извършено по-рано от Усман Хан, осъден и освободен за тероризъм, който наръга двама души и рани трима, преди да бъде застрелян от полицията в Лондон.  \r\n \r\nДжонсън заяви пред свои привърженици в Колчестър, че ако се върне на власт след изборите ще „спре ранното освобождаване и автоматичното пускане на свобода на сериозни и опасни престъпници и терористи“. \r\nРодителите на загиналите в атаката в Лондон обаче осъдиха политизирането на темата.  \r\n \r\nЛейбъристите се опитаха да поставят във фокуса си и визитата на американския президент Доналд Тръмп и възможната търговска сделка със САЩ след Брекзит, по време на посещението на държавния глава.  \r\nКорбин публикува свое писмо до Тръмп, в което иска от него гаранции за това, че преговорите между Лондон и Вашингтон няма да доведат до увеличаването на цените на лекарствата в страната.  \r\nТой заяви пред журналисти в свой предизборен митинг, че под администрацията на лейбъристите, няма да има търговско споразумение със САЩ, което би довело до това. \r\n \r\n„Аз давам ясно да се разбере, че няма да оставя нашите публични услуги да бъдат завзети от никой в чужбина“, добави той.  \r\nТози коментар идва малко след като бяха повдигнати въпроси, свързани с руската кампания за дезинформация, която много хора свързаха с доклада на лейбъристите, осъждащ търговското споразумение, което Джонсън и Тръмп планират.  \r\n \r\nНа своя пресконференция по-рано, опозиционната партия заяви, че доклада доказва, че има план британското здравеопазване да бъде „продадено“ на САЩ.", "date": "2019.12.04", "title": "Преглед на някои от темите в британския печат"}
{"url": "http://www.focus-news.net/news/2019/12/04/2725875/byaha-predstaveni-kontseptsiite-za-upravlenie-na-antikoruptsionniya-organ-obzor.html", "text": "На свое заседание Комисията за борба с корупцията, конфликт на интереси и парламентарна етика изслушва двамата кандидати за председател на Антикорупционния орган. Единият – предложен от управляващата коалиция – Сотир Цацаров и другият от ПГ на „Воля – българските родолюбци“ – Симеон Найденов.  \r\n \r\n Сотир Цацаров  представи своята концепция, която предвижда създаване на нов механизъм за проверка на почтеност на служителите на КПКОНПИ и нови правомощия на инспектората на комисията. Кандидатът за председател на Антикорупционната комисия е заложил в своята концепция създаването на Консултативен съвет към комисията, който да изготвя становища за законопроекти, които крият корупционен риск. „Приоритетното направление на дейност би било противодействие на корупцията чрез разкриване на прояви на лица, заемащи висши и публични длъжности“, каза още Сотир Цацаров. Според него е важно е създаването на териториални поделения на Дирекция „Антикорупция“.  \r\n \r\nКандидатът за председател на Антикорупционния орган коментира, че в концепцията си е посочил необходимостта от въвеждането на постоянен медиен мониторинг. „Под постоянен медиен мониторинг разбирам мониторинг, който няма нищо общо с пиар дейността на комисията ѝ, а с правомощията ѝ по закон. Става дума за ежедневен мониторинг при напълно равно третиране на всички медии като източник на информация. По закон именно този медиен мониторинг и източниците от публикациите от средствата за масова комуникация се приравняват на сигнал. Този сигнал може да е източник на данни за корупция, за конфликт на интереси, може да идентифицира риск, който налага отправяне на предложения за антикорупционни мерки, може да дава данни за недостатъци в работата на самата комисия“, посочи още Цацаров. \r\n \r\nПо думите му всичко това ще наложи структурни промени. „Посочил съм създаването на обществен съвет към комисията, финализирането на работата по основната съвместна инструкция с всички институции, с които комисията работи, както и необходимостта от активен обмен на информация с органи на други държави“, обясни още кандидатът за председател на КПКОНПИ.  \r\n \r\nЦацаров коментира и подаването на сигнали. „На интернет страницата такъв образец за сигнал съществува. Сигналът е източник на сигнал за корупция или данни за конфликт на интереси. Предвиждам разработването на съвсем ясни правила за приемане, регистриране и проверка на сигнала и уведомяване на подателя на сигнала за съответните мерки. Предвиждам нов образец на сигнал“, изтъкна Цацаров. Той посочи, че предвижда предприемане на мерки за защита на подателя на сигнала. \r\n \r\n„Следващо направление е деклариране на имущество и интереси. В това направление е свършена огромна работа. Огромната работа е свързана с прехвърляне на масивите от Сметната палата към Комисията със създаването на електронна платформа и най-вече с възможностите за пълна проверка на декларациите“, посочи Цацаров. „На фона на това обаче в концепцията има две „но“. Едното е състоянието на указанията за попълване на декларацията. Всяка година близо между 5 хил. и 9 хил. лица подават декларация. Всяка година сме поставени пред положение, в което липсата на ясни, единни указания относно това как се попълват декларациите, кое се декларира, кое не води до изключително голямо количество обърквания. Те са един немалък източник на технически грешки. Ако бъда избран в следващата кампания за подаване на декларация – приемането на единни указания за попълването им ще бъде първостепенна задача. Второто „но“ в тази насока е електронната форма на декларация. Тук става дума не за съдържанието, а за използване на компютърен софтуерен модел“, допълни още Цацаров. Според него трябва да се промени електронната форма за декларацията.  \r\n \r\nОт своя страна  кандидатът Симеон Найденов  заяви, че ако бъде избран за председател на КПКОНПИ, ще ръководи безпристрастно, обективно, правилно и безкомпромисно борбата срещу корупцията. „За мен е от важно значение осигуряването на държавна политика в областта на превенцията на корупцията. Това е важно и изискуемо условие за правилната работа на тази комисия. Това предполага и по-голяма отчетност в дейността на комисията пред обществото“, каза още Найденов. \r\n \r\nДеница КИТАНОВА", "date": "2019.12.04", "title": "Бяха представени концепциите за управление на Антикорупционния орган (ОБЗОР)"}
{"url": "http://www.focus-news.net/news/2019/12/04/2725874/nezavisimaya-gazeta-liderite-na-stranite-ot-nato-shte-potvardyat-v-london-svoeto-edinstvo.html", "text": "НАТО поддържа единство, способност за промяна и се ползва с подкрепата на общественото мнение. Това заяви генералният секретар на НАТО Йенс Столтенберг, изказвайки се в Лондон на международната конференция на Алианса, част от срещата от високо равнище на страните-членки на организацията в британската столица, пише руското издание  “Независимая газета“ . \r\n \r\nСпоред генералния секретар „НАТО следователно е най-успешният съюз в историята, който може и продължава да се променя“. \r\n \r\nКонференцията, наречена „NATO Engages” (НАТО е ангажиран) в която участват известни политици и експерти, традиционно се провежда в кулоарите на срещите на върха. Тя се подготвя от Отдела за обществена дипломация на генералния щаб на НАТО и се счита за един от най-влиятелните и престижни международни форуми. Този път конференцията предхожда срещата на държавните ръководители на НАТО, която ще се проведе на 4 декември в хотел „Гроув“, разположен в графство Хартфордшир.  \r\n \r\nПреди да се яви на панелната дискусия на конференцията, Йенс Столтенберг се срещна с президента на САЩ Доналд Тръмп на работна среща. Според пресслужбата на централата на НАТО по време на разговора Столтенберг и Тръмп на първо място са „обсъждали постигнатия напредък в споделянето на финансовата тежест в Алианса с европейските съюзници и Канада“. \r\nОт 2016 г. партньорите на Вашингтон в НАТО са прибавили 130 млрд. долара (около 117 млрд. евро) към своите разходи за отбрана и планират да ги увеличат до 400 млрд.  долара (368 млрд. евро) до 2024 година.  \r\n \r\n„Това е безпрецедентно“, коментира ситуацията в разговора си с американския лидер Столтенберг. \r\n„Това прави НАТО по-силна и показва, че Съюзът се адаптира в отговор на промените в света“. \r\nГенералният секретар на НАТО подчерта, че „реалният напредък“ в по-справедливото разпределение на финансовата тежест между всички членове на Алианса е свързан с американското лидерство в харченето за отбрана. \r\n \r\nСпоред Йенс Столтенберг, който благодари на Доналд Тръмп за неговата „силна ангажираност към НАТО“, по време на срещата на държавните ръководители на Алианса на 4 декември, в допълнение към финансовите въпроси, темите за борбата с тероризма и контрола над оръжията ще се обсъдят и отношенията на Алианса с Русия и „растежа на Китай“. \r\n\"НАТО е най-успешният съюз в историята, защото успяхме да се променим, когато светът се измени“, обобщи думите си от срещата си с американския президент Столтенберг.  \r\n \r\nСлед политическата среща Столтенберг и Тръмп разговаряха с репортерите. Американският президент коментира изявление, направено по-рано от френския държавен глава Еманюел Макрон за \"мозъчната смърт на НАТО\", като го нарече думите му „обидни“. \r\n„Той (Макрон) каза нещо, което не бива да казва“, подчерта Доналд Тръмп. После американският президент обяви, че е \"голям фен на Брекзит\", призна любовта си към Германия и обеща да посети Берлин. \r\n \r\nОпровержения на скандалната оценка на Макрон за Алианса прозвучаха на 3 декември и от други участници във форума в Лондон.  \r\n„Не съм съгласен. Алиансът е жив и активен“, каза Йенс Столтенберг пред репортери, а след това и към участниците в конференцията. \r\n„Ние адаптираме НАТО към новите предизвикателства и постигаме безпрецедентен напредък в разходите за отбрана. Всеки ден доказваме, че съюзът е активен, енергичен и носи резултати“, добави той.  \r\n \r\nСпоред Йенс Столтенберг, проучванията сред общественото мнение сочат, че западняците „виждат стойността на НАТО“. \r\n„Обществената подкрепа за НАТО днес е по-силна, отколкото в продължение на много години, особено в САЩ“, твърди той.  \r\n„Преди имаше различия в НАТО, но съюзът показа невероятна сила, стабилност и способност да се справи с тези различия, без това да отслабва основната задача на съюза“, каза Йенс Столтенберг. \r\n \r\nПо темата се изказа и полският президент Анджей Дуда по време на конференцията на НАТО. \r\n„Знаем, че има напрежение в Европейския съюз и НАТО, но можете ли да ми покажете най-големите успехи на целия свят на място, различно от тези два съюза?\", каза той. \r\nСпоред Дуда „трансатлантическият регион е най-сигурното място в света благодарение на НАТО, затова и се интересуваме от единството, сближаването и общия подход към бъдещите заплахи“. \r\n \r\nРолята на НАТО за осигуряване на мира и сигурността в Европа беше подчертана и от председателя на германската комисия по външните работи на Бундестага Норберт Рьотген. Според него без Алиансът „изобщо не бихме имали 70 години мир\". \r\n \r\nСпоред поканените участници на международната конференция на НАТО, срещата на върха на 4 декември ще се проведе под знака на укрепване на единството, солидарността и адекватността на съюза към реалностите на променящия се свят. \r\n„Очевидно основната мисия и цел на срещата на лидерите в НАТО в Лондон е да потвърди единството на съюза, ангажиментите за увеличаване на разходите за отбрана и сигурност, готовността за съвместни действия“, заяви в интервю за руското издание Беата Гурка-Уинтер, водещ полски политически експерт. \r\n \r\nНа 3 декември държавните ръководители на НАТО също така ще присъстват на прием в Бъкингамския дворец с кралицата на Великобритания Елизабет II.", "date": "2019.12.04", "title": "„Независимая газета“: Лидерите на страните от НАТО ще потвърдят в Лондон своето единство"}
{"url": "http://www.focus-news.net/news/2019/12/04/2725877/afp-makron-prizova-za-strategicheski-dialog-mezhdu-nato-i-rusiya.html", "text": "Френският президент Еманюел Макрон призова за сериозен, но внимателен диалог с Русия по време на своя разговор с американския си колега Доналд Тръмп в кулоарите на срещата от високо равнище на НАТО в Лондон, предава  AFP . \r\n \r\n„Важно е да имаме стратегически диалог с Русия“, каза той, но предупреди, че Алиансът трябва да направи това „с широко отворени очи“.", "date": "2019.12.04", "title": "AFP: Макрон призова за „стратегически диалог“ между НАТО и Русия"}
{"url": "http://www.focus-news.net/news/2019/12/04/2725876/the-times-of-israel-pregovorite-mezhdu-upravlyavashtite-i-opozitsiyata-v-izrael-otnovo-ne-dovedoha-do-rezultat.html", "text": "Преговорите между управляващата Израел партия на премиера Бенямин Нетаняху „Ликуд“ и опозицията на Бени Ганц в лицето на „Синьо и бяло“ завършиха отново без резултат, пише израелският вестник  The Times of Israel . \r\nСрещата между председателите на двете партии се проведе в Тел Авив и приключи за по-малко от час.  \r\n \r\n„Ликуд“ обвиниха опозицията, че са отхвърлили „отстъпки, които стигнаха далеч“, в свое изявление минути след края на разговорите.  \r\n„Премиерът предложи креативно да бъде изменен закона за (премиерската) ротация. В лицето на отстъпки, които стигнаха далеч, Синьо и бяло продължават да отхвърлят форма на единно правителство, заради ветото на (заместник-председателя Яир) Лапид“, казаха от управляващата партия.  \r\n \r\nОт своя страна от опозицията заявиха, че Нетаняху не е предложил нищо ново и се опитва да доведе страната до нови избори.  \r\n„Председателят на Ликуд не ни донесе нова оферта, която да е съвместима с правната ситуация или която показва, че е загубил изборите, или като цяло ново предложение“, твърди опозицията в свое изявление.  \r\n„В срещата той отказа да се посвети на базовите принципи на правителството или да (обещае), че няма да се опита да си издейства имунитет“, се казва в съобщението. \r\n„На кратко – Нетаняху избра нови избори“. \r\n \r\nПартията добави, че ще продължи да се опитва да стигне до единно правителство с Ликуд „до последния момент“. Подобна коалиция ще бъде базирана на „партньорство и единство“, според нейните думи.  \r\n„Думи, които вероятно не са познати на Нетаняху“, твърдят от „Синьо и бяло“. \r\n \r\nСлед изборите в Израел през септември 2019 г., премиерът Нетаняху получи мандат от президентът Риувен Ривлин да формира правителство, но не успя да го стори, като с тази задача последователно се провали и Бени Ганц. Ривлин предложи двамата да влязат в коалиция, в която да се сменят на премиерския пост на ротационен принцип. Двете партии до този момент не са отхвърлили идеята за коалиционно правителство на ротационен принцип, но и не са успели да се споразумеят по въпроса. Лидерът на „Синьо и бяло“ Бени Ганц вероятно разчита „Ликуд“ да сменят лидерството си, тъй като неговата партия не желае да влезе в правителство, оглавено от премиер, срещу когото се водят съдебни дела. \r\n \r\nПо-рано стана ясно, че главната прокуратура на Израел ще повдигне обвинения на Нетаняху за измама, злоупотреба с доверие и приемане на подкуп. Премиерът отхвърля обвиненията и по-рано заяви, че те представляват опит за „държавен преврат“.", "date": "2019.12.04", "title": "The Times of Israel: Преговорите между управляващите и опозицията в Израел отново не доведоха до резултат"}
{"url": "http://www.focus-news.net/news/2019/12/04/2725880/pregled-na-nyakoi-ot-temite-v-ruskiya-pechat.html", "text": "Разширяването на НАТО към границите на Русия е една от потенциалните заплахи за безопасността на страната. Това заяви руският президент Владимир Путин по време на военно съвещание в град Сочи, пише московското издание  “Российская газета“ . \r\n \r\nТой обърна внимание на това, че на 3 и 4 декември в Лондон се състои среща от високо равнище на НАТО, посветена на 70 годишнината от формирането на Алианса. Путин напомни за историческия контекст, в който организацията е създадена – за противодействието на СССР. Но в условия, в които СССР и Варшавският договор вече не съществуват, НАТО продължава да се разширява, подчерта президентът. \r\n \r\nТой добави, че Алиансът е основан от 12 страни-членки, сега от него са част 29 държави, „а общите военни разходи на страните от НАТО представляват около 70% от общите харчове за отбрана на света“.  \r\n \r\n„Днес трябва да изхождаме от факта, че разширяването на НАТО, развитието на военната му инфраструктура в близост до руските граници, е една от потенциалните заплахи за сигурността на страната ни\", подчерта президентът. \r\n \r\nБлокирането на стереотипите на мислене през последните години не може да бъде добър инструмент за намиране и вземане на ефективни решения, смята президентът. Той  припомни, че Русия многократно е изразявала готовността си да сътрудничи с НАТО, например в борбата със заплахи като международния тероризъм, регионалните въоръжени конфликти, и опасността от неконтролирано разпространение на оръжия за масово унищожение. \r\n \r\n„След 2008 г. обаче нашето сътрудничество всъщност беше ограничено\", добави държавният глава. Според него „Алиансът е действал срещу Русия неправилно, ако не грубо“, без да отчита интересите на Москва. \r\n*** \r\n \r\n  НАТО поддържа единство, способност за промяна и се ползва с подкрепата на общественото мнение. Това заяви генералният секретар на НАТО Йенс Столтенберг, изказвайки се в Лондон на международната конференция на Алианса, част от срещата от високо равнище на страните-членки на организацията в британската столица, пише руското издание  “Независимая газета“ . \r\n \r\nСпоред генералния секретар „НАТО следователно е най-успешният съюз в историята, който може и продължава да се променя“. \r\n \r\nКонференцията, наречена „NATO Engages” (НАТО е ангажиран) в която участват известни политици и експерти, традиционно се провежда в кулоарите на срещите на върха. Тя се подготвя от Отдела за обществена дипломация на генералния щаб на НАТО и се счита за един от най-влиятелните и престижни международни форуми. Този път конференцията предхожда срещата на държавните ръководители на НАТО, която ще се проведе на 4 декември в хотел „Гроув“, разположен в графство Хартфордшир.  \r\n \r\nПреди да се яви на панелната дискусия на конференцията, Йенс Столтенберг се срещна с президента на САЩ Доналд Тръмп на работна среща. Според пресслужбата на централата на НАТО по време на разговора Столтенберг и Тръмп на първо място са „обсъждали постигнатия напредък в споделянето на финансовата тежест в Алианса с европейските съюзници и Канада“. \r\nОт 2016 г. партньорите на Вашингтон в НАТО са прибавили 130 млрд. долара (около 117 млрд. евро) към своите разходи за отбрана и планират да ги увеличат до 400 млрд.  долара (368 млрд. евро) до 2024 година.  \r\n \r\n„Това е безпрецедентно“, коментира ситуацията в разговора си с американския лидер Столтенберг. \r\n„Това прави НАТО по-силна и показва, че Съюзът се адаптира в отговор на промените в света“. \r\nГенералният секретар на НАТО подчерта, че „реалният напредък“ в по-справедливото разпределение на финансовата тежест между всички членове на Алианса е свързан с американското лидерство в харченето за отбрана. \r\n \r\nСпоред Йенс Столтенберг, който благодари на Доналд Тръмп за неговата „силна ангажираност към НАТО“, по време на срещата на държавните ръководители на Алианса на 4 декември, в допълнение към финансовите въпроси, темите за борбата с тероризма и контрола над оръжията ще се обсъдят и отношенията на Алианса с Русия и „растежа на Китай“. \r\n\"НАТО е най-успешният съюз в историята, защото успяхме да се променим, когато светът се измени“, обобщи думите си от срещата си с американския президент Столтенберг.  \r\n \r\nСлед политическата среща Столтенберг и Тръмп разговаряха с репортерите. Американският президент коментира изявление, направено по-рано от френския държавен глава Еманюел Макрон за \"мозъчната смърт на НАТО\", като го нарече думите му „обидни“. \r\n„Той (Макрон) каза нещо, което не бива да казва“, подчерта Доналд Тръмп. После американският президент обяви, че е \"голям фен на Брекзит\", призна любовта си към Германия и обеща да посети Берлин. \r\n \r\nОпровержения на скандалната оценка на Макрон за Алианса прозвучаха на 3 декември и от други участници във форума в Лондон.  \r\n„Не съм съгласен. Алиансът е жив и активен“, каза Йенс Столтенберг пред репортери, а след това и към участниците в конференцията. \r\n„Ние адаптираме НАТО към новите предизвикателства и постигаме безпрецедентен напредък в разходите за отбрана. Всеки ден доказваме, че съюзът е активен, енергичен и носи резултати“, добави той.  \r\n \r\nСпоред Йенс Столтенберг, проучванията сред общественото мнение сочат, че западняците „виждат стойността на НАТО“. \r\n„Обществената подкрепа за НАТО днес е по-силна, отколкото в продължение на много години, особено в САЩ“, твърди той.  \r\n„Преди имаше различия в НАТО, но съюзът показа невероятна сила, стабилност и способност да се справи с тези различия, без това да отслабва основната задача на съюза“, каза Йенс Столтенберг. \r\n \r\nПо темата се изказа и полският президент Анджей Дуда по време на конференцията на НАТО. \r\n„Знаем, че има напрежение в Европейския съюз и НАТО, но можете ли да ми покажете най-големите успехи на целия свят на място, различно от тези два съюза?\", каза той. \r\nСпоред Дуда „трансатлантическият регион е най-сигурното място в света благодарение на НАТО, затова и се интересуваме от единството, сближаването и общия подход към бъдещите заплахи“. \r\n \r\nРолята на НАТО за осигуряване на мира и сигурността в Европа беше подчертана и от председателя на германската комисия по външните работи на Бундестага Норберт Рьотген. Според него без Алиансът „изобщо не бихме имали 70 години мир\". \r\n \r\nСпоред поканените участници на международната конференция на НАТО, срещата на върха на 4 декември ще се проведе под знака на укрепване на единството, солидарността и адекватността на съюза към реалностите на променящия се свят. \r\n„Очевидно основната мисия и цел на срещата на лидерите в НАТО в Лондон е да потвърди единството на съюза, ангажиментите за увеличаване на разходите за отбрана и сигурност, готовността за съвместни действия“, заяви в интервю за руското издание Беата Гурка-Уинтер, водещ полски политически експерт. \r\n \r\nНа 3 декември държавните ръководители на НАТО също така ще присъстват на прием в Бъкингамския дворец с кралицата на Великобритания Елизабет II. \r\n*** \r\n \r\n  И Русия, и САЩ са заинтересовани от споразумение за ядрено разоръжаване, заяви американският президент Доналд Тръмп, пише московският вестник  “Коммерсантъ“  Според  Тръмп това е една от най-важните съвместни задачи за двете държави. \r\n„Що се отнася до ядрените оръжия, говорих с президента (на Русия Владимир) Путин, ние сме в контакт с него. Ние искаме и той наистина иска да сключим някакво ядрено споразумение, което на определен етап може да включва Китай и, надявам се, вашата страна (Франция) и някои други страни\", каза Тръмп. Той заяви това в края на преговорите с френския президент Еманюел Макрон по време на срещата от високо равнище на лидерите на страните от НАТО в Лондон. \r\n \r\nТой добави, че Вашингтон се е оттеглил от Договора за премахване на ракети със среден и малък обсег на действие (ДРСМО), поради факта, че не е спазен от другата страна, но Русия иска да сключи споразумение и това съвпада с желанията на САЩ. \r\n \r\n\"Това е най-доброто нещо, което можем да направим. Ще преговаряме с Русия за такова споразумение, което ще се съсредоточи върху ядрените ракети и върху ядрените оръжия. (…) Възнамеряваме да видим дали можем да изработим нещо, за да спрем разпространението на ядрени оръжия“, добави американският президент. \r\n \r\nДоговорът ДРСМО изтече на 2 август. САЩ и Русия отказаха да удължат споразумението и се обвиниха взаимно за неговото разпадане. На 21 август Пентагонът обяви успешното тестване на по-рано забранената ракета „Томахоук“. На следващия ден две руски подводници - Тула и Юрий Долгоруки - като част от военни учения, изстреляха балистични ракети на военни полигони в Архангелска област и Камчатка. На 18 октомври руският външен министър Сергей Лавров обяви, че Русия ще създаде ракета, забранена от ДРСМО.", "date": "2019.12.04", "title": "Преглед на някои от темите в руския печат"}
{"url": "http://www.focus-news.net/news/2019/12/04/2725881/pregled-na-mezhdunarodnite-novini-do-6-chasa-agentsiya-fokus.html", "text": "Турция може да се позовe нa клаузите за обща отбрана в устава на НАТО срещу кюрдските милиции, твърди съветник на президента на страната Реджеп Тайип Ердоган, заради спора, свързан с американското партньорство с тях, пише вестник   The Washington Examiner . \r\n \r\n„Ние не поставяме под въпрос приложимостта на член 5 – напротив – очакваме той да бъде изпълнен“, каза Гюлнур Айбет, главен съветник на Ердоган за външните работи по време на конференцията на НАТО, свързана с дейностите на Алианса, която се проведе малко преди общата среща на лидерите му.  \r\n„Едно НАТО, което е подготвено за целта си би осъзнало екзистенциалната заплаха за Турция и това всъщност би направило Алиансът по-силен“, добави той.  \r\nТези коментари подчертават курса на Ердоган към политика, която влошава отношенията между Анкара и Вашингтон, както и останалата част от НАТО.  \r\nПо-рано офанзивата на Турция в Северна Сирия предизвика гнева на САЩ и Европейсктие страни. Кюрдските милиции, срещу които Анкара воюва свършиха по-голямата част от работа в борбата срещу терористичната групировка „Ислямска държава“, но Турция ги смята за сепаратистки сили, които заплашват нейната собствена национална сигурност. \r\n \r\n„Ако членовете на НАТО не видят тази екзистенциална заплаха за Турция, смятам, че това ще подкопае Алианса“, каза Айбет. \r\n„Не може да правите компромиси и да не обръщате внимание на притесненията за националната сигурност на друг съюзник. Така че по отношение на притесненията за националната сигурност, ние наистина трябва да сме на едно мнение. Иначе не бихме могли да се разберем за нищо друго“, каза още съветникът на Ердоган.  \r\n \r\nСилите на Турция нападнаха кюрдите от „Отрядите за народна самоотбрана“ (ОНС) през октомври,  въпреки мнението на много членки на НАТО, че подобно действие ще подкопае борбата срещу „Ислямска държава“. Операцията стана причина за критика и към Тръмп, за това че изтегли американските военнослужещи от региона, като много хора са на мнение, че това е било знак за зелена светлина към Ердоган, за да извърши той офанзивата си. Това доведе и до война на думи между Тръмп и френския му колега Еманюел Макрон, пред срещата им в кулоарите на събитието на НАТО.  \r\n \r\nМакрон каза по-рано, че НАТО е в състояние на „мозъчна смърт“, заради липсата на координация между неговите членове, като индиректно имаше предвид и противоречията за Северна Сирия.  \r\nЕрдоган от своя страна прие коментарите лично. \r\n„Обръщам се към г-н Макрон от Турция и ще го кажа и пред НАТО – трябва да провериш дали ти не си в състояние на мозъчна смърт първо“, каза той.  \r\n \r\nТози спор е само един от поредицата, като Ердоган е обвиняван и в сближаване с Русия, след покупката от Москва на системи за противовъздушна отбрана С-400, въпреки предупрежденията, че те не са съвместими с техниката на Алианса. Това доведе от своя страна до изключването на Турция от проекта за изтребителя Ф-35. Айбет подчерта, че С-400 са от основно значение за националната сигурност на Турция.  \r\nОсвен това Турция по-рано блокира планът на НАТО за това как Алианса да защитава Полша и Прибалтика в случай на атака от страна на Русия. Анкара направи това, според американското издание, от яд, след като членовете на НАТО отказаха да признаят ОНС за терористична организация. \r\n*** \r\n \r\n  Братовчедът и заместник на ликвидирания през октомври 2019 г. Абу Бакр ал-Багдади - лидер на терористичната групировка „Ислямска държава“ – Шакер Сабаа ал-Бадри, също така познат като Ибн Халдун беше заловен в Ирак, предава  TACC , като се позовава на местни медии.  \r\nИбн Халдун е считан за „военен емир“ в терористичната групировка и до този момент се е занимавал с разузнавателна дейност за „Ислямска държава“. Братовчедът му ал-Багдади беше ликвидиран по-рано, след като спецчасти от американските „Делта форс“ нахлуха в неговата резиденция в североизточната част на Сирия, близо до границата с Турция. \r\n*** \r\n \r\n  НАТО поддържа единство, способност за промяна и се ползва с подкрепата на общественото мнение. Това заяви генералният секретар на НАТО Йенс Столтенберг, изказвайки се в Лондон на международната конференция на Алианса, част от срещата от високо равнище на страните-членки на организацията в британската столица, пише руското издание  “Независимая газета“ . \r\n \r\nСпоред генералния секретар „НАТО следователно е най-успешният съюз в историята, който може и продължава да се променя“. \r\n \r\nКонференцията, наречена „NATO Engages” (НАТО е ангажиран) в която участват известни политици и експерти, традиционно се провежда в кулоарите на срещите на върха. Тя се подготвя от Отдела за обществена дипломация на генералния щаб на НАТО и се счита за един от най-влиятелните и престижни международни форуми. Този път конференцията предхожда срещата на държавните ръководители на НАТО, която ще се проведе на 4 декември в хотел „Гроув“, разположен в графство Хартфордшир.  \r\n \r\nПреди да се яви на панелната дискусия на конференцията, Йенс Столтенберг се срещна с президента на САЩ Доналд Тръмп на работна среща. Според пресслужбата на централата на НАТО по време на разговора Столтенберг и Тръмп на първо място са „обсъждали постигнатия напредък в споделянето на финансовата тежест в Алианса с европейските съюзници и Канада“. \r\nОт 2016 г. партньорите на Вашингтон в НАТО са прибавили 130 млрд. долара (около 117 млрд. евро) към своите разходи за отбрана и планират да ги увеличат до 400 млрд.  долара (368 млрд. евро) до 2024 година.  \r\n \r\n„Това е безпрецедентно“, коментира ситуацията в разговора си с американския лидер Столтенберг. \r\n„Това прави НАТО по-силна и показва, че Съюзът се адаптира в отговор на промените в света“. \r\nГенералният секретар на НАТО подчерта, че „реалният напредък“ в по-справедливото разпределение на финансовата тежест между всички членове на Алианса е свързан с американското лидерство в харченето за отбрана. \r\n \r\nСпоред Йенс Столтенберг, който благодари на Доналд Тръмп за неговата „силна ангажираност към НАТО“, по време на срещата на държавните ръководители на Алианса на 4 декември, в допълнение към финансовите въпроси, темите за борбата с тероризма и контрола над оръжията ще се обсъдят и отношенията на Алианса с Русия и „растежа на Китай“. \r\n\"НАТО е най-успешният съюз в историята, защото успяхме да се променим, когато светът се измени“, обобщи думите си от срещата си с американския президент Столтенберг.  \r\n \r\nСлед политическата среща Столтенберг и Тръмп разговаряха с репортерите. Американският президент коментира изявление, направено по-рано от френския държавен глава Еманюел Макрон за \"мозъчната смърт на НАТО\", като го нарече думите му „обидни“. \r\n„Той (Макрон) каза нещо, което не бива да казва“, подчерта Доналд Тръмп. После американският президент обяви, че е \"голям фен на Брекзит\", призна любовта си към Германия и обеща да посети Берлин. \r\n \r\nОпровержения на скандалната оценка на Макрон за Алианса прозвучаха на 3 декември и от други участници във форума в Лондон.  \r\n„Не съм съгласен. Алиансът е жив и активен“, каза Йенс Столтенберг пред репортери, а след това и към участниците в конференцията. \r\n„Ние адаптираме НАТО към новите предизвикателства и постигаме безпрецедентен напредък в разходите за отбрана. Всеки ден доказваме, че съюзът е активен, енергичен и носи резултати“, добави той.  \r\n \r\nСпоред Йенс Столтенберг, проучванията сред общественото мнение сочат, че западняците „виждат стойността на НАТО“. \r\n„Обществената подкрепа за НАТО днес е по-силна, отколкото в продължение на много години, особено в САЩ“, твърди той.  \r\n„Преди имаше различия в НАТО, но съюзът показа невероятна сила, стабилност и способност да се справи с тези различия, без това да отслабва основната задача на съюза“, каза Йенс Столтенберг. \r\n \r\nПо темата се изказа и полският президент Анджей Дуда по време на конференцията на НАТО. \r\n„Знаем, че има напрежение в Европейския съюз и НАТО, но можете ли да ми покажете най-големите успехи на целия свят на място, различно от тези два съюза?\", каза той. \r\nСпоред Дуда „трансатлантическият регион е най-сигурното място в света благодарение на НАТО, затова и се интересуваме от единството, сближаването и общия подход към бъдещите заплахи“. \r\n \r\nРолята на НАТО за осигуряване на мира и сигурността в Европа беше подчертана и от председателя на германската комисия по външните работи на Бундестага Норберт Рьотген. Според него без Алиансът „изобщо не бихме имали 70 години мир\". \r\n \r\nСпоред поканените участници на международната конференция на НАТО, срещата на върха на 4 декември ще се проведе под знака на укрепване на единството, солидарността и адекватността на съюза към реалностите на променящия се свят. \r\n„Очевидно основната мисия и цел на срещата на лидерите в НАТО в Лондон е да потвърди единството на съюза, ангажиментите за увеличаване на разходите за отбрана и сигурност, готовността за съвместни действия“, заяви в интервю за руското издание Беата Гурка-Уинтер, водещ полски политически експерт. \r\n \r\nНа 3 декември държавните ръководители на НАТО също така ще присъстват на прием в Бъкингамския дворец с кралицата на Великобритания Елизабет II. \r\n*** \r\n \r\n  Пет ракети са ударили военновъздушната база Айн ал-Асад в Ирак, в която се намират американски военнослужещи, предава  Reuters , като се позовава на местни военни източници.  \r\nБазата се намира в провинция Анбар, в западната част на Ирак. По първоначални данни няма жертви, но не се разкрива допълнителна информация. \r\n*** \r\n \r\n  Преговорите между управляващата Израел партия на премиера Бенямин Нетаняху „Ликуд“ и опозицията на Бени Ганц в лицето на „Синьо и бяло“ завършиха отново без резултат, пише израелският вестник  The Times of Israel . \r\nСрещата между председателите на двете партии се проведе в Тел Авив и приключи за по-малко от час.  \r\n \r\n„Ликуд“ обвиниха опозицията, че са отхвърлили „отстъпки, които стигнаха далеч“, в свое изявление минути след края на разговорите.  \r\n„Премиерът предложи креативно да бъде изменен закона за (премиерската) ротация. В лицето на отстъпки, които стигнаха далеч, Синьо и бяло продължават да отхвърлят форма на единно правителство, заради ветото на (заместник-председателя Яир) Лапид“, казаха от управляващата партия.  \r\n \r\nОт своя страна от опозицията заявиха, че Нетаняху не е предложил нищо ново и се опитва да доведе страната до нови избори.  \r\n„Председателят на Ликуд не ни донесе нова оферта, която да е съвместима с правната ситуация или която показва, че е загубил изборите, или като цяло ново предложение“, твърди опозицията в свое изявление.  \r\n„В срещата той отказа да се посвети на базовите принципи на правителството или да (обещае), че няма да се опита да си издейства имунитет“, се казва в съобщението. \r\n„На кратко – Нетаняху избра нови избори“. \r\n \r\nПартията добави, че ще продължи да се опитва да стигне до единно правителство с Ликуд „до последния момент“. Подобна коалиция ще бъде базирана на „партньорство и единство“, според нейните думи.  \r\n„Думи, които вероятно не са познати на Нетаняху“, твърдят от „Синьо и бяло“. \r\n \r\nСлед изборите в Израел през септември 2019 г., премиерът Нетаняху получи мандат от президентът Риувен Ривлин да формира правителство, но не успя да го стори, като с тази задача последователно се провали и Бени Ганц. Ривлин предложи двамата да влязат в коалиция, в която да се сменят на премиерския пост на ротационен принцип. Двете партии до този момент не са отхвърлили идеята за коалиционно правителство на ротационен принцип, но и не са успели да се споразумеят по въпроса. Лидерът на „Синьо и бяло“ Бени Ганц вероятно разчита „Ликуд“ да сменят лидерството си, тъй като неговата партия не желае да влезе в правителство, оглавено от премиер, срещу когото се водят съдебни дела. \r\n \r\nПо-рано стана ясно, че главната прокуратура на Израел ще повдигне обвинения на Нетаняху за измама, злоупотреба с доверие и приемане на подкуп. Премиерът отхвърля обвиненията и по-рано заяви, че те представляват опит за „държавен преврат“. \r\n*** \r\n \r\n  Френският президент Еманюел Макрон призова за сериозен, но внимателен диалог с Русия по време на своя разговор с американския си колега Доналд Тръмп в кулоарите на срещата от високо равнище на НАТО в Лондон, предава  AFP . \r\n \r\n„Важно е да имаме стратегически диалог с Русия“, каза той, но предупреди, че Алиансът трябва да направи това „с широко отворени очи“. \r\n*** \r\n \r\n  И Русия, и САЩ са заинтересовани от споразумение за ядрено разоръжаване, заяви американският президент Доналд Тръмп, пише московският вестник  “Коммерсантъ“  Според  Тръмп това е една от най-важните съвместни задачи за двете държави. \r\n„Що се отнася до ядрените оръжия, говорих с президента (на Русия Владимир) Путин, ние сме в контакт с него. Ние искаме и той наистина иска да сключим някакво ядрено споразумение, което на определен етап може да включва Китай и, надявам се, вашата страна (Франция) и някои други страни\", каза Тръмп. Той заяви това в края на преговорите с френския президент Еманюел Макрон по време на срещата от високо равнище на лидерите на страните от НАТО в Лондон. \r\n \r\nТой добави, че Вашингтон се е оттеглил от Договора за премахване на ракети със среден и малък обсег на действие (ДРСМО), поради факта, че не е спазен от другата страна, но Русия иска да сключи споразумение и това съвпада с желанията на САЩ. \r\n \r\n\"Това е най-доброто нещо, което можем да направим. Ще преговаряме с Русия за такова споразумение, което ще се съсредоточи върху ядрените ракети и върху ядрените оръжия. (…) Възнамеряваме да видим дали можем да изработим нещо, за да спрем разпространението на ядрени оръжия“, добави американският президент. \r\n \r\nДоговорът ДРСМО изтече на 2 август. САЩ и Русия отказаха да удължат споразумението и се обвиниха взаимно за неговото разпадане. На 21 август Пентагонът обяви успешното тестване на по-рано забранената ракета „Томахоук“. На следващия ден две руски подводници - Тула и Юрий Долгоруки - като част от военни учения, изстреляха балистични ракети на военни полигони в Архангелска област и Камчатка. На 18 октомври руският външен министър Сергей Лавров обяви, че Русия ще създаде ракета, забранена от ДРСМО.", "date": "2019.12.04", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/12/04/2725869/vremenno-dvizhenieto-po-pat-i-1-simitli-kresna-se-izvarshva-v-edna-lenta-poradi-ptp.html", "text": "Временно движението по път I-1 Симитли - Кресна се извършва в една лента поради ПТП, съобщиха от  Агенция \"Пътна инфраструктура\" . Трафикът се регулира от \"Пътна полиция\".", "date": "2019.12.04", "title": "Временно движението по път I-1 Симитли - Кресна се извършва в една лента поради ПТП"}
{"url": "http://www.focus-news.net/news/2019/12/04/2725883/vazstanoveno-e-dvizhenieto-po-pat-pat-i-1-mezhdu-stara-kresna-kresna.html", "text": "Възстановено е движението по път път I-1 между Стара Кресна - Кресна. Това съобщиха от пресцентъра на  Агенция \"Пътна инфраструктура\" .", "date": "2019.12.04", "title": "Възстановено е движението по път път I-1 между Стара Кресна - Кресна"}
{"url": "http://www.focus-news.net/news/2019/12/04/2725882/vavezhdat-se-ogranicheniya-za-mps-ta-nad-12-t-na-tsyalata-teritoriyata-na-oblast-smolyan.html", "text": "Въвеждат се ограничения за МПС-та над 12 т на цялата територията на област Смолян. Това съобщиха от пресцентъра на Агенция  \"Пътна инфраструктура\" .", "date": "2019.12.04", "title": "Въвеждат се ограничения за МПС-та над 12 т на цялата територията на област Смолян"}
{"url": "http://www.focus-news.net/news/2019/12/04/2725885/gd-granichna-politsiya-trafikat-e-intenziven-na-izhod-za-tovarni-avtomobili-na-granitsata-s-turtsiya-i-rumaniya.html", "text": "Трафикът е интензивен на изход за товарни автомобили на границата с Турция на  ГКПП \"Капитан Андреево\" и ГКПП \"Лесово\" и на границата с Румъния на ГКПП \"Дунав мост\" - Русе и ГКПП \"Дунав мост\" - Видин. На границата с Гърция на ГКПП \"Кулата\" трафикът е  интензивен за товарни автомобили на вход и изход. Това съобщиха от  ГД \"Гранична полиция\" . Информацията за трафика е към 6.00 часа. На границата със Сърбия и Северна Македония трафикът е нормален на всички гранични контролно-пропускателни пунктове.  \r\n \r\nПоради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.", "date": "2019.12.04", "title": "ГД \"Гранична полиция\": Трафикът е интензивен на изход за товарни автомобили на границата с Турция и Румъния"}
{"url": "http://www.focus-news.net/news/2019/12/04/2725884/sofiya-135-mashini-sa-izvarshvali-obrabotki-sas-smesi-sreshtu-zaledyavane-i-pochistvane-na-snyag-prez-noshtta.html", "text": "През нощта във връзка с валежите от сняг в София 135 машини са извършвали обработки със смеси срещу заледяване и почистване на сняг. Това съобщиха от пресцентъра на  Столична община .  \r\n \r\nОбработени са трасетата, по които се движи градският транспорт, основни улици във всичките райони на града, общински пътища и Южната дъга на Околовръстен път, както и стръмни участъци и мостове в столицата. В момента се третират срещу заледяване стръмни и вътрешноквартални улици в районите Панчарево, Витоша, Овча купел, общинския път Доброславци – Балша. В планината Витоша се извършва опесъчаване. По искане на СДВР в момента пътят за Алеко в планината Витоша е затворен за движение с цел извършване на опесъчаване.  \r\n \r\nКъм момента градският транспорт се движи навсякъде по обичайните си маршрути. Екипи на дирекция \"Аварийна помощ и превенция\" извършват обходи на терен на опасни и стръмни участъци. Столичен инспекторат контролира дейността на почистващите фирми. Столична община напомня на шофьорите да карат внимателно, а автомобилите да бъдат оборудвани за движение при зимни условия. Навън температурите са отрицателни.", "date": "2019.12.04", "title": "София: 135 машини са извършвали обработки със смеси срещу заледяване и почистване на сняг през нощта"}
{"url": "http://www.focus-news.net/news/2019/12/04/2725887/predstoyashti-mezhdunarodni-sabitiya-za-4-dekemvri-agentsiya-fokus.html", "text": "*** \r\n  Визита на сръбския президент Александър Вучич в Русия. \r\n*** \r\n \r\n  Посещение на председателя на Европейския парламент Давид Сасоли в Македония. \r\n*** \r\n \r\n  Среща между лидерите на страните от НАТО.  \r\n*** \r\n \r\n  Президентът на Украйна Владимир Зеленски ще проведе съвместна пресконференция с шведския премиер Стефан Льовен. \r\n*** \r\n \r\n  Нови изслушвания пред Комисията по правосъдие в Камарата на представителите във връзка с разследването за импийчмънт на Доналд Тръмп.  \r\n** \r\n \r\n  Визита на американския държавен секретар Майк Помпео в Мароко.", "date": "2019.12.04", "title": "Предстоящи международни събития за 4 декември (Агенция „Фокус“)"}
{"url": "http://www.focus-news.net/news/2019/12/04/2725889/nimh-dnes-predi-obyad-vse-oshte-na-mesta-v-kraynite-yuzhni-rayoni-i-v-planinite-shte-prevalyava-slab-snyag-maksimalni-temperaturi-mezhdu-1-i-6.html", "text": "Днес преди обяд все още на места в крайните южни райони и в планините ще превалява слаб сняг, но до обяд валежите навсякъде ще спрат.  Облачността от север ще продължи да се разкъсва и намалява и след обяд над много райони ще се установи предимно слънчево. Ще духа до умерен североизточен вятър и с него ще продължи да нахлува студен въздух. Максимални температури между 1° и 6°. Атмосферното налягане е по-високо от средното за месеца - ще се повишава още. Това съобщи за  Агенция \"Фокус\"  дежурният синоптик Красимир Стоев от  Националния институт по метеорология и хидрология (НИМХ) .  \r\n \r\nПо Черноморието ще духа умерен, временно и силен север-североизточен вятър. Облачността от север ще се разкъсва и намалява до предимно слънчево. Сутринта на места в крайните южни райони все още ще превалява дъжд и сняг. Максимални температури на въздуха: 4°-8°. Температурата на морската вода е 13-14°. Вълнението на морето ще е 2-3 бала. \r\n \r\nНад планините до обяд облачността ще е значителна, с превалявания от сняг главно в южните райони на страната. След обяд облачността ще намалее до предимно слънчево. Ще духа до умерен източен вятър. Максимална температура на височина 1200 метра около минус 1°, на 2000 метра - около минус 6°.", "date": "2019.12.04", "title": "НИМХ: Днес преди обяд все още на места в крайните южни райони и в планините ще превалява слаб сняг, максимални температури между 1° и 6°"}
{"url": "http://www.focus-news.net/news/2019/12/04/2725891/sport-manchestar-siti-pobedi-barnli-s-41.html", "text": "Манчестър Сити се върна към победите след два поредни безуспешни мача и надигра без проблеми Бърнли като гост, записвайки успех с 4:1 на \"Търф Мор\". Две попадения отбеляза Габриел Жезус (24', 50'), третото бе дело на Родриго Ернандес (68'), а четвъртото - на Рияд Марез (87'). Робърт Брейди (89') отбеляза почетния гол за домакините, а той означава, че в осми пореден мач \"гражданите\" не успяха да запишат чиста мрежа. След този резултат шампионите излязоха на второ място и се доближиха на осем точки зад лидера във временното класиране, а Бърнли е 11-ти с 18 точки.", "date": "2019.12.04", "title": "Спорт: Манчестър Сити победи Бърнли с 4:1"}
{"url": "http://www.focus-news.net/news/2019/12/04/2725893/pravitelstvoto-shte-razgleda-proekt-za-strukturni-promeni-v-sistemata-na-zdraveopazvaneto.html", "text": "Правителството ще разгледа проект на постановление за структурни промени в системата на здравеопазването. Това предвижда дневният ред на  Министерския съвет . На вниманието на министрите ще бъде поставен и проект на решение за освобождаване и назначаване на нов областен управител на Област Перник. В дневния ред на правителственото заседание е включено и разглеждането на проект за решение за приемане на национална програма „Цифрова България 2025“.  \r\n  \r\nПроект за постановление за одобряване на допълнителни разходи по бюджета на МОН за 2019 г. също е една от точките, на които министрите ще обърнат внимание.  \r\n \r\nЧаст от дневния ред на заседанието е и разглеждането на Проект на постановление за одобряване на допълнителни трансфери по бюджета на МЗХГ за 2019 г. за предприемане на допълнителни мерки и действия по отношение на предотвратяване на разпространението на африканска чума по свинете.  \r\n \r\nНа вниманието на министрите ще бъде и доклад за одобряване на резултатите от участието на България в заседанието на Съвета на ЕС по икономически и финансови въпроси, проведено от 15 до 18 ноември 2019 г. в Брюксел.  \r\n \r\nПравителството ще разгледа и Проект на постановление за одобряване на допълнителни разходи за 2019 г. за изплащане на стипендии и за еднократно финансово подпомагане по Програмата на мерките за закрила на деца с изявени дарби от държавни, общински и частни училища.", "date": "2019.12.04", "title": "Правителството ще разгледа проект за структурни промени в системата на здравеопазването"}
{"url": "http://www.focus-news.net/news/2019/12/04/2726193/kolednite-svetlini-vav-velingrad-shte-badat-zapaleni-tazi-vecher.html", "text": "Коледната украса на Велинград ще засияе в пълния си блясък тази вечер, съобщиха от  Общината . \r\n \r\nВ навечерието сме на едни от най-чаканите празници. Броени дни остават до Коледа и началото на Новата 2020-та година. За поредна година Община Велинград създава празнично настроение за всички граждани и гости на града с монтирането на коледно-новогодишната украса. За всички граждани и гости на града на площад „Николай Гяуров“ Общината организира концерт и тържествено запалване на светлините на коледното дръвче. \r\n \r\nОт Община Велинград отправят покана към всички да присъстват на запалването на коледните светлини и с прекрасно настроение и усмивки, да накарат елхата да засияе по-празнично.", "date": "2019.12.04", "title": "Коледните светлини във Велинград ще бъдат запалени тази вечер"}
{"url": "http://www.focus-news.net/news/2019/12/04/2725888/predstoyashti-sabitiya-v-stranata-za-4-dekemvri-agentsiya-fokus.html", "text": "*** \r\n \r\nОт 09:00 часа Народното събрание ще проведе извънредно заседание.  \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 9:30 часа по инициатива на Посолството на Словашката република в България и на Българския Червен кръст, в сградата на посолството ще се проведе кръводарителска акция. \r\n \r\n*** \r\n \r\nОт 09:30 часа в зала „Сердика“ на хотел „Арена ди Сердика“, заместник-министърът на труда и социалната политика Султанка Петрова ще открие информационен семинар за популяризиране на Националния Кодекс за корпоративно управление и за повишаване на информираността относно ползите от реализирането на добри практики в областта на корпоративната социална отговорност. \r\n \r\n*** \r\n \r\nОт 10:30 часа в сградата на Центъра за изследване на демокрацията, ще се проведе пресконференция на тема: „Оценката на заплахите от организирана престъпност в България“. \r\n \r\n*** \r\n \r\nОт 11.00 часа на пл. „Независимост“ работещите в Българска агенция по безопасност на храните ще проведат протестен митинг под надслов „Достойни заплати и достойни условия на труд в БАБХ“. \r\n \r\n*** \r\n \r\nОт 12:00 часа в х-л „Сенс”, управителният съвет на Българския зъболекарски съюз (БЗС) ще проведе Годишен форум във връзка с „Националната програма за профилактика на оралните заболявания при деца от 0-18 годишна възраст в Република България”. \r\n \r\n*** \r\n \r\nОт 12.00 часа на площад „Бански“ пред Софийската баня ще бъде открито изложението „Обичам българската риба“. \r\n \r\nВ 13.00 часа министърът на земеделието, храните и горите Десислава Танева и изпълнителния директор на ИАРА доц. д-р Галин Николов ще посетят изложението. \r\n \r\n*** \r\n \r\nОт 13.00 часа на бул. „Възкресение“ 29 в район „Красна поляна“ кметът на София Йорданка Фандъкова ще провери монтирането на първия от новите филтри на комини. \r\n \r\n*** \r\n \r\nОт 13.30 часа в заседателната зала в сградата на Висшия съдебен съвет, ще се проведе заседание на ВСС.  \r\n \r\n*** \r\n \r\nОт 18.00 часа в залата на 1-вия етаж на Градския съвет на БСП, литературен салон „Леге 10“ организира вечер, посветена на 110 години от рождението  на Никола Вапцаров. В събитието ще вземат участие Мая Вапцарова, Иван Гранитски, Лъчезар Еленков, Матей Шопкин и други. \r\n \r\n*** \r\n \r\nОт 18:00 часа в галерия „Средец“ при Министерство на културата, ще се проведе Втори национален конкурс за графика „Класически техники“. \r\n \r\n*** \r\n \r\nОт 19:00 в зала „Славейков“ на Френския институт, ще се състои представлението „Дългият път към звездите“. \r\n \r\n*** \r\n \r\nОт 19:30 часа в зала “България” ще се състои вторият концерт от цикъла „Людмил Ангелов свири Шопен“. \r\n \r\n*** \r\n   \r\nОт 17.30 часа в градския парк на град Ахелой ще бъдат запалени светлините на коледната елха.  \r\n \r\n*** \r\n   \r\nОт 09:00 часа в Аулата на Бургаския свободен университет кметът на Бургас Димитър Николов ще отличи всички ученици, носители на призови награди от национални и международни олимпиади, състезания и конкурси. \r\n \r\n*** \r\n \r\nОт 16.00 часа в библиотечната зала на ул. \"Булаир\" 10 ще се състои празничен концерт по повод Никулден. Организатори са Регионална библиотека \"Пейо Яворов\" и Национално училище за сценично и музикално изкуство (НУМСИ) \"Проф. Панчо Владигеров\". Входът е свободен. \r\n  \r\n*** \r\n   \r\nОт 19.00 часа в зала „Георги Баев“ на Културен център „Морско казино“ ще бъдат представени 25 минути от филма \"Петя на моята Петя\".  \r\n \r\n*** \r\n \r\nОт 9.00 часа в голяма зала на Община Велико Търново започва редовна сесия на Великотърновски общински съвет.  \r\n \r\n*** \r\n \r\nОт 14.00 часа в Регионален пресклуб БТА, ще се проведе начална пресконференция по проект: „Изграждане на комплекс за социални грижи за възрастни хора и лица с умствена изостаналост\". \r\n \r\n*** \r\n \r\nОт 16.00 часа в Музей „Възраждане и Учредително събрание“ ще бъде представено дарение на бюст, изработен от комитет „Сава Муткуров“ и ще бъде открита изложба за живота и делото на ген. Сава Муткуров. \r\n \r\n*** \r\n \r\nОт 17.30 часа в Изложбени зали „Рафаел Михайлов“ ще бъде открита изложба на икони на възпитаници на неделното училище във Велико Търново по повод 180 години на Славянобългарското църковно училище при храм „Св. Никола”.  \r\n \r\n*** \r\n \r\nОт 18.00 часа в Художествена галерия „Борис Денев“ ще бъде открита „Дипломация и изкуство“ - представителна експозиция на Министерството на външните работи по повод 140 години Българска дипломатическа служба.  \r\n \r\n*** \r\n \r\nОт 19.00 часа на стадион „Ивайло“ започват безплатни тренировки на стадиона.  \r\n \r\n*** \r\n \r\nОт 14:00 часа в ОДМВР ще се проведе редовен брифинг. \r\n \r\n*** \r\n \r\nОт 10.30 часа в кабинета на кмета на Община Дупница ще се състои пресконференция във връзка с местните данъци и такси. \r\n \r\n*** \r\n \r\nОт 13.00 часа в офиса на местния обществен посредник Расим Муса на ул. „Отец Паисий“, Бизнес инкубатор, омбудсманът Диана Ковачева и екип от експерти към институцията организират изнесена приемна в града. \r\n \r\n*** \r\n \r\nОт 11:00 часа в Клуба на ОДМВР-Кърджали ще се проведе брифинг във връзка с охраната на обществения ред, мерките за сигурност, безопасността на движението и временната организация на движение, свързани с предстоящата футболна среща между отборите \"Арда 1924\" и ЦСКА. \r\n \r\n*** \r\n  \r\nОт 19.00 часа в Общински драматичен театър ще се представи „Царицата на чардаша“. Гостува Държавна опера – Русе.   \r\n \r\n*** \r\n \r\nОт 17.30 часа в Арт център Плевен ще бъде открита изложбата ,,Убежище\" на Иван Велчев-Йово. \r\n \r\n*** \r\n \r\nОт 18.00 часа в зала ,,Катя Попова\" ще се играе постановката ,,Оркестър Титаник\" от Христо Бойчев, спектакъл на театрална  формация ,,Експрес\". \r\n \r\n*** \r\n \r\nВ 09.00 часа в зала 1 на Окръжния съд ще се проведе заседание по делото срещу бившия заместник-кмет на Куклен и Надежда Минчева, обвинени съответно в приемане и даване на подкуп с цел уреждане на обществена поръчка. \r\n \r\n*** \r\n \r\nВ 10.00 часа кметът на града Здравко Димитров и кметът на район „Тракия“ Костадин Димитров ще открият обновената сграда на детска градина \"Д-р Едгар Бороу\" по програма \"Красива България\" на Общината.  \r\n \r\n*** \r\n \r\nВ 10.00 часа в Областната  управа ще се проведе среща, на която ще се обсъди състоянието на речните легла и отводнителните канали в границите на Община Пловдив. За медиите е предвидена пресконференция в 11.30 часа. \r\n \r\n \r\n*** \r\n \r\nВ 11.00 часа в ДК \"Борис Христов\" ще се проведе пресконференция с участието на Георги Титюков и Нешка Робева по повод организирането на  благотворителен спектакъл от „Клуб по художествена гимнастика Левски“, съвместно с „Нешанъл Арт“. Мероприятието има за цел да подпомогне спортните клубове, танцови колективи и изявени деца таланти от градовете, в които ще гостува. \r\n \r\n*** \r\n \r\nВ 13.30 часа кметът Здравко Димитров и заместник-кметът Стефан Стоянов ще посетят фабриката на Шнайдер Електрик в Радиново, където ще бъде връчен сертификат Smart Factory на вътрешно ниво в рамките на групата Шнайдер Електрик. Този статут дава признание на завода като демонстрационна фабрика-модел за 14 страни в Източна Европа.  \r\n \r\n*** \r\n \r\nОт 15:00 часа в Дом на културата „Борис Христов“, малка конферентна зала на ет.1, ул. \"Гладстон\"-15, ще се проведе кръгла маса на тема: „Млад предприемач“. \r\n \r\n*** \r\n \r\nВ 17.30 часа в парк „2019” ще бъдат запалени светлините на Коледното дърво в район „Тракия“.  \r\n \r\n*** \r\n \r\nВ 18.00 часа от североизточната страна на колелото на Международния панаир официално ще бъдат запалени светлините на коледната елха в район „Северен“. \r\n \r\n*** \r\n   \r\nОт 12.00 часа във вътрешната сцена на Народно читалище „Просвета 1888” в Поморие ще бъде представена „Театрална приказка”.  \r\n \r\n*** \r\n   \r\nОт 16.30 часа във вътрешната сцена на Народно читалище „Просвета 1888” в Поморие ще бъде представена театрална детска формация с постановката „Който не работи, не трябва да яде”. \r\n \r\n*** \r\n   \r\nОт 17.30 часа на външната сцена на Народно читалище „Просвета 1888” в Поморие ще се проведе коледен поздрав за децата на Община Поморие от ЦПЛР – ОДК Поморие, ДГ „Детелина”, ДГ „Веселушко”, ДГ „Слънчо” и Общински духов оркестър. Запалване  светлините на коледната елха и заря. \r\n \r\n*** \r\n   \r\nОт 18.00 часа на външната сцена на Народно читалище „Просвета 1888” в Поморие ще се проведе празничен  концерт на поп изпълнителката Христина Христова - ТИТА. \r\n \r\n*** \r\n   \r\nОт 10.00 часа, в зала 712 на Областна администрация Разград, ще се проведе редовно заседание на Областна комисия „Военни паметници”.  \r\n \r\n*** \r\n \r\nОт 14.00 часа в Зала 1 на Областната управа ще бъде представен анализ и ще бъдат обсъдени възможностите за по-широко включване на гражданското общество в дейността на Областна администрация. \r\n \r\n*** \r\n \r\nОт 18.00 часа в Екомузей с аквариум, ще бъде открита изложбата „Пясъчни замъци и бетонни курорти - миниатюрна ваканция в миналото на България“. \r\n \r\n*** \r\n \r\nОт 18.00 часа в изложбена зала на ул. „Лубор Байер” ще се открие изложба с рисунки на участниците в четвъртото издание на Националния конкурс за рисунка „Моят празник“. \r\n \r\n*** \r\n   \r\nОт 14.30 часа в централната експозиция на музея ученици от НУ „Ил. Р. Блъсков“ ще участват в детското ателие и ще изработват и декорират стъклени свещници.  \r\n \r\n ***  \r\n   \r\nОт 11.00 часа в сградата на  „В и К-Шумен“ ще се проведе извънредно Общо събрание на съдружниците на „ВиК Шумен“ ООД гр. Шумен.", "date": "2019.12.04", "title": "Предстоящи събития в страната за 4 декември (Агенция „Фокус“)"}
{"url": "http://www.focus-news.net/news/2019/12/04/2725890/prezidentat-rumen-radev-shte-rakovodi-balgarskata-delegatsiya-na-sreshtata-na-darzhavnite-i-pravitelstveni-rakovoditeli-na-stranite-chlenki-na-nato-v-london.html", "text": "Президентът Румен Радев ще ръководи българската делегация за участие в Срещата на държавните и правителствените ръководители на страните-членки на НАТО, която ще се състои на 3 и 4 декември в Лондон, Великобритания. На срещата на върха ще бъде отбелязана 70-годишнината от създаването на Алианса. Това съобщиха от  прессекретариата на държавния глава . \r\n \r\nИзграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на Срещата на върха. \r\n \r\nВ рамките на посещението в Лондон държавният глава Румен Радев и съпругата му Десислава Радева ще участват в прием, даван от Нейно Величество Елизабет II – кралица на Обединеното кралство Великобритания и Северна Ирландия, в чест на държавните и правителствени ръководители на страните-членки на НАТО и техните съпруги. В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Очаква се по време на форума президентът Румен Радев да проведе и двустранни срещи. \r\n \r\nВ делегацията, водена от българския държавен глава, ще бъдат Екатерина Захариева, заместник министър-председател по правосъдната реформа и министър на външните работи, и Красимир Каракачанов, заместник министър-председател по обществения ред и сигурността и министър на отбраната.", "date": "2019.12.04", "title": "Президентът Румен Радев ще ръководи българската делегация на Срещата на държавните и правителствени ръководители на страните-членки на НАТО в Лондон"}
{"url": "http://www.focus-news.net/news/2019/12/04/2725886/aktualna-patna-obstanovka.html", "text": "Информация за състоянието на републиканските пътища към 06:30 ч. на 4 декември 2019 г., предоставена от  Агенция „Пътна инфраструктура” . \r\n \r\n Метеорологична обстановка: \r\nТемпературите са в интервала от - 8° до + 5°С \r\nВремето над страната е предимно облачно. \r\nСлаб до умерен вятър духа в областите: Бургас, Видин, Монтана, Пазарджик, Разград, Благоевград,Силистра,Шумен и Варна \r\nДъжд вали в област: Бургас,  \r\nСняг в областите: : В.Търново;Кърджали;Смолян;Средец както и в района на Малко Търново, /обл. Бургас/; високите части на област Кърджали; Юндола, Панагюрски колонии /обл. Пазарджик/; цяла област Пловдив „Троянски“ проход /обл. Пловдив/; Нова Загора, гр Котел и гр Сливен/обл. Сливен/; проход „Република“ /обл. Стара Загора/; Попово /обл. Търговище/; Дупница/обл. Кюстендил/; гр. Сливен; гр. Благоевград, гр. Петрич, прохода „Предела“ /обл. Благоевград/; гр Елхово/обл. Ямбол/; област Стара Загора;гр Костенец, гр. Самоков, с. Скравена и с. Гълъбец/обл.София/; Тополовград/обл.Хасково/ \r\n \r\nПътните настилки са предимно мокри,заснежени, частично заледени и обработени за движение при зимни условия. \r\nОграничена видимост поради мъгла : \r\n-50 м Троянски проход/обл. Ловеч/ и гр. Цар Калоян /област Разград/ \r\n-80 м в района на град Попово /обл. Търговище/ \r\n-150 м в района на с.Български извор/обл. Ловеч/ \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за МПС  над 12 т.;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т. \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г.; \r\nДвижението в участъка Търговище – опорен пункт Белокопитово от км 248+000 до км 250+300 се ограничава поради краткотрайни взривни работи във връзка със строителството на обект: АМ „Хемус”.  \r\nОбходен маршрут: \r\n-направление по път II-49 „Търговище-Разград“  до кръговото кръстовище при км 11+891 с път II-51 „Чудомир-Лозница“ преди с.Трапище – Лозница – Мировец – кръстовище с път I-2 „Разград-Шумен“ при км 100+091 – п.в. „Белокопитово“ – път I-4 при км 258+827 в двете посоки. От 16:00 ч. до 17:00 ч. Срок до 04.12.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 04.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г. \r\n \r\n Състояние на републиканската пътна мрежа: \r\n \r\nРемонтни дейности и временна организация на движението /ВОД/: \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 04.12.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът III–601: Движението по път III–601 Долно Уйно – ГКПП „Олтоманци“ при км 25+700 се осъществява в една лента поради изграждането на рамка за автоматично устройство записващо пътния. Участъкът е сигнализиран с пътни знаци. Срок до 04.12.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Видрар от км 9+000 до км 12+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 14.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 31.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 20.12.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен. \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.12.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът III-866: Движението по път III-866 Девин – Кричим от км 66+857 до км 88+050 се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.12.04", "title": "Актуална пътна обстановка"}
{"url": "http://www.focus-news.net/news/2019/12/04/2725896/otpada-ogranichenieto-za-mps-nad-12-t-prez-prohod-predel.html", "text": "Отпада ограничението за МПС над 12 т. през проход \"Предел\". Това съобщиха от пресцентъра на  Агенция \"Пътна инфраструктура\" .", "date": "2019.12.04", "title": "Отпада ограничението за МПС над 12 т. през проход \"Предел\""}
{"url": "http://www.focus-news.net/news/2019/12/04/2725897/literaturen-salon-lege-10-organizira-vecher-posvetena-na-110-godini-ot-rozhdenieto-na-nikola-vaptsarov.html", "text": "На 4 декември Литературен салон „Леге 10“ организира вечер, посветена на 110 години от рождението на Никола Вапцаров. Това съобщиха от пресцентъра на  БСП - София . В събитието ще вземат участие Мая Вапцарова, Иван Гранитски, Лъчезар Еленков, Матей Шопкин и други. \r\n \r\nЛитературната вечер ще се проведе от 18.00 часа в залата на 1-вия етаж на Градския съвет на БСП – София на ул. „Леге“ 10. Съорганизатори са Съюзът на българските писатели и издателство „Захарий Стоянов“.", "date": "2019.12.04", "title": "Литературен салон „Леге 10“ организира вечер, посветена на 110 години от рождението на Никола Вапцаров"}
{"url": "http://www.focus-news.net/news/2019/12/04/2726191/administrativen-sad-blagoevgrad-potvardi-izbora-na-kmet-na-obshtina-kresna.html", "text": "Административен съд – Благоевград потвърди Решение №85-МИ на Общинска избирателна комисия Кресна от 28 октомври 2019 г. за определяне на изборните резултати за избор на кмет на Общината. Това съобщиха от пресцентъра на  съда . \r\n \r\nИзборът бе оспорен с жалба на Милчо Караджов, кандидат за кмет на Община Кресна, издигнат от ПП ГЕРБ, заради вписани в избирателните списъци хора със спорно право на гласуване по настоящ адрес. По делото бяха разпитани свидетели, според чиито показания, в изборния ден са гласували в секциите в община Кресна хора, непознати за местните. Проследени бяха и хронологията и извършените действия от Районна прокуратура - Сандански, Областна администрация Благоевград и Общинска администрация Кресна, касаещи проверките на лица с настоящ адрес в Кресна и основанията за заличаване адресната регистрация на общо 360 броя лица с адресна регистрация по настоящ адрес в населено място на територията на община Кресна. \r\n \r\nВажно по делото за оспорения изборен резултат е, че „в случая заинтересованата страна Николай Георгиев е избран на първи тур с подадени за него 2 288 действителни гласове (60. 15 % от общия брой действителни гласове- 3 804). Доколкото гласуването е тайно, не може да се установи от тези 360 лица, колко от отишлите до урните за кой от 5- те кандидати за кмет са гласували, поради което и това обстоятелство не може да даде отражение на изборния резултат. Дори хипотетично обаче да се приеме, че всички 360 лица със спорно право на гласуване по настоящ адрес са отшили до урните, и всички те са подкрепили избрания кандидат Николай Георгиев, то извадени от подадените за него гласове (2 288- 360), са останали подадени за Георгиев действителни 1 928 гласове, което е 50.7 % от общия брой действителни. И този брой гласове са абсолютно достатъчни за обвяването му за победител в изборите на първи тур, като спечелил повече от 50 % от действителните гласове подадените в изборите за кмет на Община Кресна, т. е. тези 360 лица не са оказали никакво влияние на изборния резултат“, мотивира решението си Административен съд - Благоевград. \r\n \r\nВ мотивите на съдебното решение е записано, че основание за обявяване на недействителност на съответния избор са само съществените нарушения на изборния процес, при недопускане на които изборният резултат би бил различен. В настоящия случай съдът не установи съществени нарушения, които да са основание избора на Кмет на община Кресна да се обяви за недействителен. \r\n \r\nРешението на Административен съд – Благоевград може да се обжалва в 7-дневен срок пред Върховния административен съд.", "date": "2019.12.04", "title": "Административен съд – Благоевград потвърди избора на кмет на Община Кресна"}
{"url": "http://www.focus-news.net/news/2019/12/04/2725898/v-sofiya-shte-se-provede-izlozhenie-obicham-balgarskata-riba-ot-4-do-6-dekemvri.html", "text": "От 4 до 6 декември в София ще се проведе изложение „Обичам българската риба“, организирано от Изпълнителната агенция по рибарство и аквакултури и Министерство на земеделието, храните и горите. Това съобщиха от пресцентъра на  Министерството на земеделието, храните и горите .  \r\n \r\nПроизводители ще продават прясна българска риба от видовете шаран, акула, калкан, морска лястовица, толстолоб, сом, веслонос, както и  миди и рапани.  \r\nСъбитието ще се проведе на площад „Бански“ (пред Софийската баня) от 12.00 до 19.00 часа.   \r\n \r\nНа 4 декември в 13.00 часа изложението ще бъде посетено от министъра на земеделието, храните и горите Десислава Танева и изпълнителния директор на ИАРА доц. д-р Галин Николов. Предвидена е кулинарна демонстрация  и последващо състезание, базирано на демонстрираната рецепта, с участието на шеф-готвача Сандра Алексиева.", "date": "2019.12.04", "title": "В София ще се проведе изложение „Обичам българската риба“ от 4 до 6 декември"}
{"url": "http://www.focus-news.net/news/2019/12/04/2725895/vladimir-putin-ostarelite-stereotipi-na-mislene-na-nato-ne-mogat-da-badat-instrument-za-satrudnichestvo-v-barzo-promenyashtiya-se-svyat.html", "text": "Остарелите блокови стереотипи на мислене, които са присъщи на НАТО, не могат да бъдат инструмент за сътрудничество в бързо променящия се свят, заяви президентът на Русия Владимир Путин на съвещание за държавните военни поръчки за Военноморския флот (ВМФ), предава  ТАСС . \r\n„Блоковите стереотипи на мислене от изминалите години не могат да бъдат добър инструмент за търсене и приемане на ефективни решения в условията на бързо, стремително променящите се условия на съвременния свят“, подчерта руският лидер. „Едновременно с това, ние не веднъж сме изразявали готовността си за сътрудничество с НАТО, проявявали сме готовност за сътрудничество с НАТО, проявявали сме готовност за съвместно противодействие на реални заплахи, включително срещу международния тероризъм, локални въоръжени конфликти и опасности от неконтролируемо разпространение на оръжие за масово унищожение“. \r\n \r\nПутин подчерта, че Русия многократно е предприемала стъпки за помирение със Северноатлантическия алианс, опитва се да предложи конструктивна програма и дори провеждала съвместни мероприятия. „След 2008 г. обаче нашето сътрудничество всъщност беше намалено, тъй като Алиансът действаше срещу некоректно спрямо Русия, можем да кажем и грубо, без да отчита интересите на Руската Федерация, имам предвид партньорското взаимодействие, което предложихме“, заяви руският президент. \r\n \r\nПутин отбеляза, че насочва вниманието на срещата към въпроси, свързани с НАТО, тъй като срещата на върха на Северноатлантическия алианс, посветена на 70-годишнината от неговото формиране, се провежда в Лондон на 3-4 декември. \r\n \r\nДържавният глава припомни, че НАТО е създадено на 4 април 1949 г. като основен компонент на разпалващата се Студена война и противопоставяне на Съветския съюз. „Сега, както знаете, няма Съветски съюз. Няма Варшавски договор, тоест военен пакт, който е създаден в отговор на създаването на НАТО, а НАТО не само съществува, но и се развива“, отбеляза руският лидер, припомняйки, че към момента на създаването на тази структура тя включваше 12 държави, а сега тя вече е от 29 члена. Освен това, според Путин, общите военни разходи на страните от алианса представляват над 70% от общите военни разходи в света. Въпреки това, той заяви, че се надява, че „интересите на общата сигурност, стабилно и мирно бъдеще за планетата ще надделеят“. \r\n \r\nЧДнес трябва да приемем, че разширяването на НАТО, развитието на военната му инфраструктура в близост до руските граници е една от потенциалните заплахи за сигурността на страната ни“, заключи Путин. \r\n \r\nПревод и редакция:", "date": "2019.12.04", "title": "Владимир Путин: Остарелите стереотипи на мислене на НАТО не могат да бъдат инструмент за сътрудничество в бързо променящия се свят"}
{"url": "http://www.focus-news.net/news/2019/12/04/2725901/d-r-galya-vikyova-babh-nyama-registrirani-narusheniya-v-obektite-predlagashti-riba-na-pazara-v-sofiya-do-momenta.html", "text": "Няма регистрирани нарушения в обектите, предлагащи риба на пазара в София до момента. Това каза за сутрешния блок  „Добро утро, България“  на  Радио „Фокус“   началникът на отдела по контрол на храните в Българската агенция по безопасност на храните за София-град д-р Галя Викьова. Тя припомни, че в навечерието на Никулден проверките са засилени.  \r\n \r\nРибата трябва да се предлага само в регламентирани обекти и да бъде придружена с документи доказващи произхода й, обясни тя и уточни, че охладената риба се съхранява върху лед на около 0°, а замразената при -18°. Викьова даде и конкретни съвети за потребителите, с които да са сигурни, че рибата, която закупуват, е прясна. „Очите трябва да са бистри и изпъкнали. Люспите трябва да са прилепнали към тялото, а слузта, която се отделя трябва да е бистра и прозрачна. Хрилете трябва да са розово-червеникави, да няма силно издуване на корема, нито хлътване на мускулатурата при натиск. Мускулатурата трябва да е еластична и бързо да се възстановя след натиск с пръст“, отбеляза тя. \r\n \r\nД-р Галя Викьова каза още, че при съмнения потребители могат да се обърнат към БАБХ, която ще извърши съответните проверки. Санкциите за нарушителите са различни и варират от 500 лв. до 3000 лв. \r\n \r\nВеселка ИВАНОВА", "date": "2019.12.04", "title": "Д-р Галя Викьова, БАБХ: Няма регистрирани нарушения в обектите, предлагащи риба на пазара в София до момента"}
{"url": "http://www.focus-news.net/news/2019/12/04/2725902/denyat-4-dekemvri-v-balgarskata-istoriya.html", "text": "Православната църква почита днес паметта на Света Варвара. Народният календар нарича 4 декември Варварица, Варваринден, Варвардан. Митологията представя Варвара като сестра на Св. Сава (почитан на следващия ден) и на Св. Никола (почитан на 6 декември). Двамата подготвят празника на Св. Никола, затова се казва: \"Варвара вари, Сава пече (меси), Никола гости гощава\". \r\nНа днешния ден през 1904 година в София е открито първото частно музикално училище. През 1921 година то е наречено Музикална академия. Четири години по-късно, през 1908 година в столицата, е открит първият киносалон – “Модерен театър” (втори в Европа за тогава).  \r\nНа 4 декември чети на ВМРО начело с Панчо Михайлов-Чавдар, Иван Бърльо и Мите Опилски завземат Кюстендил, но армията не се намесва. Военният министър Коста Томов начело на въоръжен отряд след преговори с войводите, възстановява контрола над града. \r\nШестото ВНС приема Конституция на Народна република България на днешния ден през 1947 година. \r\nПрез 1952 година приключва съдебният процес срещу седем католически свещеници, обвинени в създаване на \"нелегална контрареволюционна организация, агентура на папското и империалистическото разузнаване\". Д-р Петко Ив. Момчилов е осъден на смърт. На другите подсъдими са издадени присъди за задържане под стража.  \r\n \r\n \r\n \r\n2013 г. \r\nСъздадена е временна анкетна комисия за проверка и установяване на всички обстоятелства около сделката за продажбата на летище \"Божурище\" през 2005 г., както и процедурата по обявяване на летището за паметник на културата през 2008 г. и 2010 г. \r\n \r\n \r\n2009 г. \r\nПрезидентът присъжда Орден „Стара планина” на д-р Клаус Фабиян извънреден и пълномощен посланик на Република Австрия в Република България - първа степен „за изключително големите му заслуги за развитието на българо-австрийските отношения и по повод окончателното му отпътуване от страната.“ \r\n \r\n \r\n2004 г. \r\nПразнува се 190-та годишнина от построяването на храма в с. Варвара. Всяка година на този ден, селото се посещава от много гости от съседните села и градове. В храма богослужението на празничната Света Литургия се отслужва от свещеници, които идват от други населени места (Брацигово, Ново село, Ветрен дол, Розово, Пазарджик), за да уважат празника. На този ден се приготвя традиционното безмесно ястие — бурения, приготвено от кисело зеле, ориз, сухи червени чушки, праз и подправки. Пече се в тава (на фурна). Ястията, приготвени за този ден са постни. \r\n \r\n \r\n2002 г. \r\nСъстои се първият полет на новата българска авиокомпания Балкан Ер Тур. Месец след фалита на авиокомпания “Балкан” кабинетът \"Сакскобургготски\" създава държавната \"Балкан Ер Тур\" с лизингови самолети. Впоследствие компанията е преименувана на \"България ер\". \r\n \r\n \r\n2000 г. \r\nПрезидентът присъжда Орден „Стара планина” на: \r\n1. Константинос Симитис, министър-председател на Република Гърция – първа степен \r\n2. Апостолос Какламанис, председател на парламента на Гърция – втора степен \r\n3. Григориос Ниотис, заместник-министър на външните работи на Република Гърция – втора степен \r\n \r\n \r\n1952 г. \r\nПриключва съдебния процес срещу седем католически свещеници, обвинени в създаване на \"нелегална контрареволюционна организация, агентура на папското и империалистическото разузнаване\". Д-р Петко Ив. Момчилов е осъден на смърт. На другите подсъдими са издадени присъди за задържане под стража. Същата година в България се провежда още един процес срещу католически свещеници.  От 29 септември до 3 октомври  се състои така наречения \"голям католически процес\" срещу 40 души, от които 27 свещеници и една монахиня, са обвинени в създаване на \"шпионска и заговорническа католическа организация в България\", работила в услуга на Ватикана и други чужди разузнавания. На смърт са осъдени епископ Евгений Босилков, отец Йосафат Шишков, отец Павел Джиджов и отец Камен Вичев, а останалите са изпратени в затвора.  \r\nПри посещението си в България през май 2002 г. папа Йоан Павел Втори обявява  Камен Вичев, Павел Джиджов и Йосафат Шишков за блажени. \r\nЕпископ Евгений Босилков е обявен за блажен още през март 1998 г. Той е първият български католически светец. Процедурата по издигането на Евгений Босилков за светец започва през 1985 г., когато е обявен за раб Божий и е признато мъченичеството му за католическата вяра. \r\n \r\n \r\n1947 г. \r\nШестото ВНС приема Конституция на Народна република България. Присъстващите 364 депутати (включително тези от опозиционната БРСДП) единодушно я одобряват. Тя влиза в сила на 6 декември 1947 г. и закрепва промените след 9 септември 1944 г. и републиканското устройство на страната. \r\nВ историческото си развитие България има 4 конституции: Конституция на Българското княжество, изработена от Учредителното събрание в Търново 1879 г. , поради което е известна като Търновска конституция; Конституция на Народна република България 1947 г., известна още като Димитровска конституция; Конституция на Народна република България 1971 г., известна още като Живкова, и Конституция на Република България, изработена от VII Велико народно събрание 1991 г. \r\n \r\n1936 г. \r\n \r\n\"Петорката\", Демократическата партия и Националното социално движение се договарят за единодействие, избират акционен комитет в състав: проф. Георги Данаилов, Борис Павлов и Тончо Цанков. В края на месеца е обнародвано \"Всенародно искане до царя на българите\" за възстановяване на конституцията и на парламентарното управление. \r\nСлед извършения на 19 май 1934 г.  преврат от политическия кръг \"Звено\" и Военния съюз Търновската конституция е отменена, разпуснато е Народното събрание, забранени са политическите партии и националнореволюционните организации. През януари 1935 г. цар Борис Трети успява да наложи оставката на правителството и да назначи нов кабинет начело с ген. П. Златев.  \r\nПрез пролетта на 1936 г. БЗНС \"Врабча 1\" заедно с Радикалната партия, Ляпчевия сговор, Социалдемократическата партия и националлибералите образуват опозиционен блок – т. нар. \"Петорка\". Съюзът се включва в акцията за възстановяване на Търновската конституция. БЗНС \"Врабча 1\" се обявява против присъединяването на България към Тристранния пакт. По време на Втората световна война 1939–1945 г. участва в мероприятията на легалната буржоазна опозиция и остава извън Отечествения фронт. Взема участие със свои представители в коалиционното правителство на Константин Муравиев (2–8 септември 1944 г.). През ноември 1945 г. се обединява с БЗНС \"Никола Петков\" и се присъединява към опозиционните сили. \r\n \r\n \r\n1922 г. \r\nЧети на ВМРО начело с Панчо Михайлов-Чавдар, Иван Бърльо и Мите Опилски завземат Кюстендил, но армията не се намесва. Военният министър Коста Томов начело на въоръжен отряд след преговори с войводите възстановява контрола над града. След два дни в Кюстендилски окръг е въведено военно положение, отменено в Дупнишка и Радомирска околия на 5 януари 1923 г. \r\n \r\n \r\n1921 г. \r\nПровежда се Учредителен конгрес на Македонската федералистична емигрантска организация, възникнала на основата на Временната комисия. Участват 27 дружества с идеята за независима Македония, която ще има федеративно устройство и ще е съединително звено между балканските държави. Начело на легалното движение застава архитект Никола Юруков, а на революционното - д-р Филип Атанасов, който още на 1 декември подписва протокол в Тирана с ген. Александър Протогеров за обща революционна дейност с ВМРО и със съдействието на албанците. \r\n \r\n \r\n1908 г. \r\nВ София е открит първият български киносалон \"Модерен театър\", който е втори в Европа. \r\n \r\n \r\n1904 г. \r\nВ София се открива първото частно Музикално училище. Училището  е открито с подкрепата на просветния министър проф. Иван Шишманов.  През 1913 г. става държавно. През 1921 г. министърът на просветата Омарчевски преустроява училището. То е наречено Музикална академия. \r\n \r\n1877 г. \r\nВ хода на Руско-турската освободителна война Западният отряд отбива последните опити на турците да пробият руските позиции при Арабаконак. Мехмед Али е принуден да отстъпи командването на Орханийската армия на Шакир паша. Същия ден турски части под командването на Сюлейман паша предприемат настъпателни действия в района на Елена. \r\n \r\n На тази дата са родени:  \r\n1941 г. \r\nРоден е Елиезер Давид Алфандари - български журналист, педагог. Завършва \"Българска филология\"в СУ “ Св. Климент Охридски ”. Работи във в. \"Еврейски вести\" (1965-1969 г.), в. \"Вечерни новини\" (1969-1971 г.). Научен сътрудник е в Научния център по печата при Комитета по печата към МС (1971-1973 г.) , научен сътрудник е в секция \"Медии и култура\" в НИИ по културата при БАН (1973-1980 г.), заместник-главен редактор е на сп. \"Български журналист\" (1980-1985 г.), заместник-директор (1985-1990 г.) и директор (1990-1991 г.) на Центъра за журналистически изследвания при СБЖ, главен редактор е на в. \"Еврейски вести\" (1990 г.). \r\n \r\n \r\n1924 г. \r\nРоден е Любен Николов Станев - български писател, белетрист. Завършва медицина в Пловдив (1949 г.). Работи като военен лекар до 1959 г. Редактор и главен редактор е в Студията за игрални филми (1953-1971 г.), сценарист във II творчески колектив “Младост” (от 1971 г.). Дебютира с разкази през 1939 г. Създател и председател е на Съюза на писателите лекари в България, вицепрезидент е на Международния съюз на писателите лекари, член е на ЮНЕСКО. \r\n \r\n \r\n1881 г. \r\nРодена е Елисавета Георгиева Консулова-Вазова – българска художничка, съпруга на д-р Б. Вазов. Завършва живопис в Държавното рисувално училище в София (дн. Художествена академия, 1902 г.) в класа на Я. Вешин. Специализира в Мюнхен (1909-1910 г.) при Х. Книр. Някой от нейните творби: “Автопортрет” (1905 г.), “Портрет в бяло” (1911 г.), “Иван Вазов на почивка” (1917 г.), “Иван Вазов на разходка” (1917 г.), “Портрет на писателя Стоян Михайловски” (1918 г.), “Добри Христов” (1919 г.), “Портрет на момченце” (1920 г.), “Портрет на д-р Борис Вазов” (“Човекът с лулата”) (1954 г.) и др. Организаторка и редакторка е на сп. “Беседа” (1934-1940 г.), на сп. “Дом и свят” (1940-1944 г.). Занимава се с художествена критика и популяризиране на българското и чуждото изобразително изкуство. Превежда научна и художествена литература от немски, френски и английски език. Умира на 29 август 1965 г. в София. \r\n \r\n \r\n1878 г. \r\nРоден е Никола Георгиев Данчов  - български писател, енциклопедист, син на Г. Данчов (Зографина). Заедно с брат си Иван Г. Данчов съставя през 1936 г. \"Българска енциклопедия\". Завършва Историко-филологическия факултет на СУ “Св. Климент Охридски”. Сътрудник е на сп. \"Мисъл\", \"Български преглед\", \"Българска сбирка\", \"Знание\" и др. Печата разкази, обединени в сборник \"Дъждовни капки\" (1901 г.), \"Когато слънцето захождаше\" (1911 г.), \"Ева\" (1923 г.) и др. Поставя в Народния театър пиесата си \"Аз искам да живея\" (1903 г.). За разлика от прозата филологическите му постижения са по-големи: автор е на статии по езиковедски въпроси, на \"Правописен речник на българския книжовен език\" (1945 г., в съавторство с Ив. Г. Данчов). Умира на 11 май 1964 г. в София. \r\n \r\n \r\n1852 г. \r\nРоден е Сава Атанасов Муткуров  - първият български генерал (1890 г.), политик. Роден е в Търново. Завършва 2 класа на Военномедицинското училище в Цариград (1868 г.) и Одеското военно пехотно училище (1872 г.). Служи в руската армия и участва в Сръбско-турската (1876 г.) и в Руско-турската война (1877-1878 г.). След Освобождението е командирован в Българската земска войска и служи в ХХ Пловдивска пеша дружина. Един от ръководителите на Съединението на Източна Румелия с Княжество България (1885 г.) и член на Временното правителство на Източна Румелия. По време на Сръбско-българската война (1885 г.) командва лявата колона и центъра при превземането на Пирот. След детронацията на Александър I (1886 г.) заедно със Ст. Стамболов организира контрапреврат и арестува детронаторите. Член е на регентството (25 август 1886 г. – 2 август 1887 г.). Като министър на войната (20 юли 1887 г. – 4 февруари 1891 г.) извършва реорганизация на армията, превъоръжаване с пушки “Манлихер” (обр. 1885 г.) и внася в Народното събрание първия проект за военен закон. Умира на 3 март 1891 г. в Неапол. \r\n \r\n \r\n1848 г. \r\nРоден е Ради Иванов - български общественик, участник в национално-освободителното движение. Завършва Русенското класно училище. По-късно работи в кантората на Петкович в Букурещ. Владее румънски и френски език. Един от организаторите е на Русенския революционен комитет (1871 г.), негов член-секретар. Арестуван е през пролетта на 1872 г. в Русе. Освободен е, емигрира в Румъния и се включва в дейността на българската революционна емиграция. По-късно е учител в Плевен. През 1873-1874 г. обхожда някои райони за създаване и укрепване на революционни комитети. През 1874-1876 г. служи в Източните железници на барон Хирш като началник на гарите в Харманли, Фере и Софлу, участва в подготовката на Старозагорското (1875 г.) и Априлското въстание (1876 г.). Преследван е от турските власти, избягва през Одрин, Цариград и Марсилия в Швейцария. Прехвърля се в Сърбия и участва в Сръбско-турската война (1876 г.). Преводач е във 2. пехотна гвардейска дивизия по време на Руско-турската война (1877-1878 г.). След Освобождението живее в Русе и София. Назначен е на поста директор на пощите и телеграфите и др. Превежда от френски език първото ръководство в България за работа с морзовия апарат. Български представител е на Международния конгрес на пощите и телеграфите в Лисабон (1885 г.). Предлага идеята за основаване на спестовна пощенска каса в България. Умира на 1 април 1899 г. \r\n \r\n \r\n На тази дата умират:  \r\n1988 г. \r\nУмира Владимир Полянов (псевдоним на Георги Иванов Тодоров) - български драматург, режисьор, белетрист. Роден е на 6 май 1899 г. в Русе. Следва медицина в СУ “Св. Климент Охридски” (1919-1921 г.), в университетите в Грац, Австрия (1921 г.) и Мюнхен (1922-1923 г.) и философия във Виенския университет (1922 г.). Завършва Свободния университет в София (1928 г.) и режисьорския отдел на Държавния институт за театрално изкуство във Варшава (1939 г.). Работи като секретар на Главната дирекция на железниците (1924-1934 г.). От 1937 г. до 1941 г. е в Министерството на народната просвета. Директор е на Народния театър в София и на Държавната театрална школа (1942-1944 г.). От 1946-1959 г. е режисьор на драматичните театри в Русе, Бургас, Народния театър за младежта в София, Кукления театър в Пловдив, театрите в Перник, Сливен, Разград, Смолян. Поставя над 60 пиеси. Един от основателите и секретар (1926-1932 г.) на българския ПЕН клуб. Печата за първи път в сп. \"Сила\". Творчеството му е повлияно от диаболизма, а темите в него са от градския живот: \"Смърт\" (1922 г.), \"Детето\" (1926 г.), \"Момичето и тримата\" (1926 г.), \"Крадецът\" (1927 г.), \"Звезда в прозореца\" (1935 г.), \"Ръцете на приятеля\" (1974 г.), \"Случаят Иван Андреев\" (1978 г.), \"Хроника на узряването\" (1979 г.), \"Срещи по дългия път\" (1988 г.). Автор е на пиеси: \"Човекът в огледалото\" (1931 г.), \"Двете страни на медала\" (1934 г.), \"Слънчеви петна\" (1961 г.) и др. Превежда от английски и немски език. \r\n \r\n \r\n1979 г. \r\nУмира Петя С. Дубарова - българска поетеса. Родена е на 25 април 1962 г. в Бургас. Публикува за първи път в сп. \"Родна реч\" на 14 години стихотворения, импресии, есета, кратки разкази. Самоубива се на 17-годишна възраст в началото на един твърде обещаващ творчески път. Книги: \"Аз и морето\", стихотворения (1980 г., 2. издание1981 г.), \"Поезия\", съставители Н. Йорданов и Г. Константинов (1984 г.), \"Лястовица\", стихове и разкази, съставител Г. Константинов (1987 г.), \"Най-синьото вълшебство\", сборник, съставител В. Андреев (1988 г.), \"Ученическа тетрадка\", стих. (1990 г.), \"Из писмата, дневника, творчеството £”, сборник, съставител В. Андреев (1991 г.), \"И светла, и истинна\", избрани стихотворения и импресии (1996 г.). \r\n \r\n \r\n1945 г. \r\nУмира Димитър Георгиев Бабев  - български поет, публицист и литературен критик. Роден е на 25 октомври 1880 г. в Търново. Работи като драматург на Народния театър. Съставя антология \"Френски поети\" (1920 г.) и издава \"Избрани произведения от А. С. Пушкин\" (1937 г.). \r\n \r\n \r\n1915 г. \r\nУмира Георги Нешов Тиханек  - български революционер. Роден е през 1845 г. в Копривщица. Участник е в Априлското въстание (1876 г.). Член е на революционния комитет и началник на тайната полиция (комитетската стража). Тиханек е в групата въстаници, която трябва да превземе конака, и дава първия изстрел във въстанието (20 април 1876 г.), като убива турското заптие. След въстанието е заловен, откаран в София, където престоява 3 месеца. След това е заточен на о-в Родос. Освободен е след Руско-турската война (1877-1878 г.). \r\n \r\n \r\n \r\nЗа изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.12.04", "title": "Денят 4 декември в българската история"}
{"url": "http://www.focus-news.net/news/2019/12/04/2725892/parlamentat-shte-razgleda-byudzheta-za-sledvashtata-godina-na-vtoro-chetene.html", "text": "Парламентът ще разгледа Закона за държавния бюджет за следващата година на второ четене. Това предвижда седмичната проектопрограма за работа на  Народното събрание .   \r\n \r\nПреди това народните представители ще продължат работа и по второто четене на бюджета на ДОО за следващата година. Гласуването по Закона за бюджета на ДОО бе прекъснато заради безредици в пленарна зала на извънредното заседание. Спорът възникна около миниалния размер на пенсията за стаж и възраст.  \r\n \r\nПредложението в Закона за бюджета на ДОО е от 1 януари до 30 юни 2020 г. размерът на минималния размер на пенсията за стаж и възраст а бъде 219,43 лв. Предложението за минимален размер на пенсията за стаж и възраст от 1 юли 2020 г. обаче претърпя промяна. Първоначално то бе в размер на 234, 12 лв.  Между двете четения управляващата коалиция предложиха от 1 юли следващата година минималният размер на пенсията да бъде в размер на 250 лв. От опозицията в лицето на БСП настояват  минималната пенсия да бъде от 250 лв. още от 1 януари 2020 г., а от 1 юли размерът й да бъде 300 лв.", "date": "2019.12.04", "title": "Парламентът ще разгледа бюджета за следващата година на второ четене"}
{"url": "http://www.focus-news.net/news/2019/12/04/2725904/the-guardian-dzheremi-korbin-se-opalchi-na-donald-tramp-zaradi-planovete-za-natsionalnata-zdravna-sluzhba.html", "text": "Джереми Корбин, лидер на опозиционната Лейбъристка партия, отново се опита да окаже натиск върху Консервативната партия относно мястото на Националната здравна служба (NHS) във всяка бъдеща търговка сделка със САЩ, след като Доналд Тръмп пристигна в Лондон малко повече от седмица преди деня за гласуване, съобщава британското издание  The Guardian .  \r\n \r\nАмериканският президент настоява, че той не се интересува от достъпа до NHS, дори и да е поднесена на „сребърен поднос“, но лидерът на Лейбъристката партия заяви, че остава дълбоко скептичен към твърденията на Тръмп и обеща лично да се справи с него по въпроса.   \r\n \r\n„Ако това е истина, защо тези разговори продължават вече две години?“, попита Корбин пред BBC. „Защо са пазени в тайна? Защо, въпреки свободата на информацията, документът е представен само в редактиран вид? И в крайна сметка пълният текст беше публикуван“.  \r\n \r\nДоналд Тръмп, който при последното си посещение в Лондон, започна вълна от слухове за приватизацията на NHS след Брекзит. Сега явно е внимателно информиран да не безпокои предизборната кампания на Джонсън. Президентът настоя, че „няма мнение“ относно изборите на 12 декември, докато отбеляза, че подкрепя Брекзит и вярва, че Джонсън „ще бъде добър избор\". \r\n \r\nПопитан, какво ще каже на американския президент, ако проведат разговор, Корбин отговори: „Ще кажа: Добре дошли в тази страна. Надявам се, че разбирате, колко е ценна нашата Национална здравна служба и при бъдещи търговски отношения със САЩ никоя от нашите публични услуги не е на масата, нито една от нашите публични услуги не се продава“.  \r\n \r\n : Мария Факова", "date": "2019.12.04", "title": "The Guardian: Джереми Корбин се опълчи на Доналд Тръмп заради плановете за Националната здравна служба"}
{"url": "http://www.focus-news.net/news/2019/12/04/2725903/kmetat-yordanka-fandakova-shte-proveri-montiraneto-na-parviya-ot-novite-filtri-na-komini.html", "text": "Кметът Йорданка Фандъкова ще провери монтирането на първия от новите филтри на комини от 13.00 часа. Това съобщиха от пресцентъра на  Столична община . Предстои монтиране на 150 филтри за комини на отоплителни устройства на домакинства с цел ограничаване на замърсяването от битовото отопление. Събитието ще се проведе на бул.“Възкресение“ 29, район „Красна поляна“.", "date": "2019.12.04", "title": "Кметът Йорданка Фандъкова ще провери монтирането на първия от новите филтри на комини"}
{"url": "http://www.focus-news.net/news/2019/12/04/2725905/patnite-nastilki-v-dobrich-sa-zaledeni-i-hlazgavi.html", "text": "Пътните настилки в Добрич са заледени и хлъзгави, предаде кореспондентът на  Радио „Фокус” – Варна . Днес е крайният срок за приключване на ремонта на част от пътя Кочмар – Тервел в Добричка област. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище.  \r\n \r\nВъведена е временна организация на движение на автомобили в Добрич по част от  бул. „Русия“ (в района на Автогарата - кръстовището с ул. „Гоце Делчев“ в посока ул. „Христо Ботев“ и кръстовището с ул. „Христо Ботев“ в посока ЖК „Иглики“) заради строително-монтажни дейности. И на двете кръстовища светофарните уредби не работят. Затворено за движение е едното платно на булеварда, движението на автомобили се извършва двупосочно в другото платно. Участъкът е сигнализиран с пътни знаци. В Добрич времето е облачно, духа слаб вятър, температурата на въздуха е около минус 4 градуса.   \r\nЖулиета НИКОЛОВА", "date": "2019.12.04", "title": "Пътните настилки в Добрич са заледени и хлъзгави"}
{"url": "http://www.focus-news.net/news/2019/12/04/2725906/vavezhda-se-vremenna-organizatsiya-na-dvizhenieto-v-sofiya-za-zasnemane-na-televizionen-serial.html", "text": "Въвежда се временна организация на движението в София за заснемане на телевизионен сериал. Това съобщиха от пресцентъра на  Столична община .  \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n \r\nОт 07.00 до 14.00 часа на 4 декември 2019 г.:  \r\n- на ул. „Врабча“ между ул. „Г. С. Раковски“ и ул. „Париж“;  \r\n- на ул. „Париж“ между ул. „Врабча“ и бул. „Кн. Ал. Дондуков“.  \r\n \r\nОт 18.30 до 22.00 часа на 5 декември 2019 г.:  \r\n- на пл. „Папа Йоан Павел“ ;  \r\n- на ул. „Калиакра“ между пл. „Папа Йоан Павел“ и ул. ул. „Цанко Церковски“.", "date": "2019.12.04", "title": "Въвежда се временна организация на движението в София за заснемане на телевизионен сериал"}
{"url": "http://www.focus-news.net/news/2019/12/04/2725900/ombudsmanat-diana-kovacheva-organizira-priemna-za-grazhdani-v-kardzhali.html", "text": "Омбудсманът Диана Ковачева и екип от експерти към институцията организират изнесена приемна в град Кърджали, съобщиха от пресцентъра на  Омбудсмана на Република България . Срещата за граждани ще се проведе от 13.00 ч. в офиса на местния обществен посредник Расим Муса на ул. „Отец Паисий“, Бизнес инкубатор - ет. 2, стая №12. Телефон за информация и предварително записване - 0361/ 21 654.", "date": "2019.12.04", "title": "Омбудсманът Диана Ковачева организира приемна за граждани в Кърджали"}
{"url": "http://www.focus-news.net/news/2019/12/04/2725907/25-minuti-ot-petya-na-moyata-petya-shte-badat-pokazani-za-parvi-pat-v-burgas.html", "text": "25 минути от \"Петя на моята Петя\" ще бъдат показани за първи път в Бургас. Публиката ще види няколко ключови сцени от най-новия български филм за големия екран, който все още е в процес на обработка, и ще може да зададе своите въпроси към авторския екип. Това съобщиха от пресцентъра на  Община Бургас .  \r\n \r\nЗа събитието в града ще пристигнат продуцентът Николай Урумов (\"Домашен арест\", \"Кантора Митрани\", \"Вила Роза\"), режисьорът Алексадър Косев (\"Столичани в повече\", \"Домашен арест\", \"Кантора Митрани\", \"Дървото на живота\", \"Връзки\", \"Откраднат живот\", \"Скъпи наследници\"), операторът Иван Вацов (\"Вила Роза\", \"Привличане\", \"Expendables\"), сценаристите Нели Димитрова (\"Love.net\", \"Възвишение\", \"Връзки\", \"Домашен арест\", \"Скъпи наследници\") и Валентина Ангелова (\"Под прикритие\", \"Домашен арест\", \"Скъпи наследници\"), както и част от актьорския състав, включително Алиса Атанасова, превъплътила се в ролята на Петя Дубарова. \r\n \r\nТематичната вечер ще започне с кратък рецитал по стихове на незабравимата бургаска поетеса, в изпълнение на младите актьори от драматичен театър \"Адриана Будевска\" - Никола Парашкевов и Ива Трифонова, и двамата ученици на Стефан Данаилов. Веднага след това ще бъдат излъчени кадрите от филма. \r\n \r\nДомакин на събитието ще бъде Културен център \"Морско казино\", зала \"Георги Баев\", с начален час 19.00. Входът е свободен, а местата са 100-120. Заповядайте! \r\n \r\n\"Петя на моята Петя\" е продукция на \"БЪФ пикчърс\", копродуцент е \"Концепт студио\", реализирана е с финансовата подкрепа на Националния филмов център и Община Бургас. \r\n \r\nФилмът отдава почит на поетесата Петя Дубарова, през разказ за живота на едно съвременно момиче със същото име и подобна съдба. В него участват много актьори, родени тук или свързани с Бургас, както и близо 500 жители на града като статисти.", "date": "2019.12.04", "title": "25 минути от \"Петя на моята Петя\" ще бъдат показани за първи път в Бургас"}
{"url": "http://www.focus-news.net/news/2019/12/04/2725908/denyat-4-dekemvri-v-svetovnata-istoriya.html", "text": "На 4 декември 771 г. след смъртта на брат си Карломан, Карл Велики става единствен владетел на Франкската държава. \r\nПрез 1586 г. кралицата на Шотландия Мария Стюарт е екзекутирана по обвинение в заговор. \r\nПреди 368 години на 4 декември за първи път е наблюдаван преход на Венера от Йеремия Хорокс и Уилям Крабтрий.  \r\nВ Румъния на евреите е забранено да изучават и практикуват юридически науки (1864 година).  \r\nПрез 1949 година войската на Мао Дзъдун напълно овладява континентален Китай. \r\nНа днешния ден през 1973 година американската станция “Пайъниър-10” става първият космически кораб, преминал близо до Юпитер. Станцията е изстреляна от НАСА през  март 1972 г. \r\nНа 4 декември 1980 г. групата “Лед Цепелин” се разпада. \r\nПрез 1991 г. Украйна е призната от Литва и Латвия. Декларация \"За признаване на независимостта на Украйна от Русия\" прави руският президент Борис Елцин. \r\nНа тази дата са родени: френският актьор Жерар Филип, Франко Баамонде - испански генералисимус, който управлява Испания като диктатор (1939-1975 г.).   \r\nНа тази дата умират: Йоан XXII (Жак Д'Юз) – 194-ят папа, Арман Жан дю Плеси Ришельо - френски държавник, защитник на абсолютизма, пръв министър, кардинал (от 1622 г.), Бенджамин Бритън - един от най-големите английски композитори от средата на XX в...  \r\n \r\n \r\n2014 г. \r\nПри стълкновение с ислямисти в центъра на Грозни загиват 14 и са ранени 36 полицаи и сътрудници на силите за сигурност. \r\n \r\n \r\n2013 г. \r\nКсавие Бетел е избран за министър-председател на Люксембург. \r\n \r\n \r\n2012 г. \r\nТайфунът „Пабло“ отнема над 285 човешки живота на остров Минданао, 191 загинали са намерени около Ню Батаан и Монкайо, като още десетки пропадат без вест. Ветровете достигат скорост от 210 км/час. \r\n \r\nВсички страни в Британската общност се съгласяват при наследяване на престола мъжете да нямат предимство пред жените. \r\n \r\n \r\n2011 г. \r\nВ Русия се провеждат избори за Държавната дума. Фракция „Единна Русия“ взима 70% от гласовете. Останалите три — съответно 12.7%, 8.9% и 8.4%. \r\n \r\nВ Словения се провеждат парламентарни избори. Опозиционната коалиция „Листа на Зоран Янкович – Позитивна Словения“, начело със Зоран Янкович, печели 28,54% и съответно 28 места в парламента. Втора е Словенската демократическа партия на бившия премиер Янез Янша с 26,24%, трети са социалдемократите на сегашния министър-председател Борут Пахор с 10,50%. \r\n \r\nВ Хърватия се провеждат парламентарни избори. Опозиционната левоцентристка коалиция „Кукурику“ печели абсолютно мнозинство с 83 депутати в 151-членния еднокамарен парламент. \r\n \r\n \r\n1995 г. \r\nМузикантите от групата “Битълс” записват първата си песен след смъртта на Джон Ленън. \r\nАнглийската рокгрупа е основана в Ливърпул, Англия, в края на 50-те години. Състав: Джон Ленън - вокал, китара, устна хармоника, клавишни, Пол Маккартни - вокал, китара, клавишни, Джордж Харисън - китара, вокал, ситар, Ринго Стар - ударни, вокал, Стю Сътклиф - бас (до 1961 г. ), Пит Бест - ударни (до август 1962 г. ). Още през 1955 г. Джон Ленън създава скифл-групата \"Куоримен\", към която се присъединява същата година Пол Маккартни, а през 1958 г. и Дж. Харисън. Сменят названията на групата: \"Johny and the Moondogs\" (1959 г. ), \"Long John and the Silver Beatles\" (1960 г. ). Свирят в ливърпулските клубове \"Казбах\" и \"Кавърн\", правят турне в Шотландия. През август 1960 г. , вече под името “Бийтълс”, заминават да свирят в Хамбург, Германия (с Пит Бест). Следващата година осъществяват и първите си записи в Германия (самостоятелно и като съпровод на Тони Шеридън). След завръщането си в Англия започват работа с Брайън Ъпстейн - мениджър на групата до 1967 г. През 1962 Бест е заменен с Р. Стар. Наградени са с ордена на Британската империя през 1965 г. Периодът от 1963 г. до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". Групата се разпада през 1970 г. \r\n \r\n \r\n1991 г. \r\nАмериканският журналист Тери Андерсън е освободен от ливански ислямисти, които го държат за заложник 2454 дни. \r\n \r\n \r\n1991 г. \r\nУкрайна е призната от Литва и Латвия. Декларация \"За признаване на независимостта на Украйна от Русия\" прави руският президент Борис Елцин. \r\nУкраинците правят три опита, за да се сдобият със суверенна държава - през ХVІІ в. (Освободителната война на Богдан Хмелницкий), в началото на ХХ в. след болшевишкия преврат в Петроград (Украинска Народна Република) и през август 1991 г., когато в Москва се създава ГКЧП. Последният опит е успешен. \r\n \r\n \r\n1981 г. \r\nПрезидентът на САЩ Роналд Рейгън разширява правомощията на ЦРУ, като му дава разрешение за разследвания на територията на страната. \r\n \r\n \r\n1980 г. \r\nГрупата “Лед Цепелин” се разпада. \r\n“Лед Цепелин” (Led Zeppelin) е английска рокгрупа, основана през 1968 г. в Лондон. Съставът на групата е: Джими Пейдж - китара; Робърт Плант - вокал; Джон Пол Джонс - бас; Джон (Бонзо) Бонъм - ударни. Led Zeppelin е една от водещите световни групи в стила хард-рок (и хеви-метъл впоследствие). Основана е от Джими Пейдж, който след разпадането на “Ярдбърдс” събира музиканти от обкръжението на Ал. Корнър и под името “Ню Ярдбърдс” предприема турне из скандинавските страни; след завръщането си квартетът приема името “Лед Цепелин”. Стилът им е свързан с блуса, но още със записите за първия си албум налагат нов саунд (пронизителният и енергичен вокал на Робърт Плант в тандем с китарата на Джими Пейдж и гръмотевичния звук на баса и ударните), възприет впоследствие от много групи. Композициите и аранжиментите са дело главно на Пейдж и Плант. Синхронът в записите и концертната дейност е прекъсван често поради злополучия в личния живот на Плант, а когато през 1980 г. умира барабанистът Джон Бонъм, групата се разпада. Ръбърт Плант работи самостоятелно (издава шест албума), а Джими Пейдж участва в различни съвместни проекти (последните са с Дейвид Ковърдийл, 1993 г., и с Робърт Плант, 1994 г.). \r\n \r\n \r\n1979 г. \r\nЛайза Минели се омъжва за трети път. \r\nЛайза Минели е американската актриса и певица. Родена е на 12 март 1946 година в Лос Анжелис, САЩ. От 1963 г. започва да се снима за телевизията. За изпълнението си  в “Стерилната кукувица” (1969 г.) е номинирана за награда “Оскар”. \r\n \r\n \r\n1976 г. \r\nАмериканската актриса Елизабет Тейлър се омъжва за седми път. \r\nЕлизабет Тейлър е родена на 27 февруари 1932 г. в Лондон. През 1939 г.  семейството й заминава за Америка. Дебютът в киното на Елизабет Тейлър е на 10-годишна възраст. Голяма популярност й носи филмът “Американска трагедия”. Отличена е с наградата “Оскар” през 1960 г.  През 1966 г. получава втори “Оскар”. Участва във филмите: \"Клеопатра\", \"Кой се страхува от Вирджиния Улф\", \"Укротяване на опърничавата\", \"Синята птица\", \"Тосканини\" и други. \r\n \r\n \r\n1973 г. \r\nАмериканската станция “Пайъниър-10” става първият космически кораб, преминал близо до Юпитер. Станцията е изстреляна от НАСА през  март 1972 година. Преминава на 131 000 км от Юпитер. През 1983 г. напуска Слънчевата система и е отдалечена на около 11 млрд. км. от Земята. Тази станция, както и изстреляната след нея “Пайъниър 11” предизвикват революция в заснемането отблизо на Юпитер и Сатурн. Двете сонди се движат със скорост от 43 хиляди км/ч. \r\n \r\n \r\n1958 г. \r\nАмериканските летци Б. Тим и Дж. Кук започват своя опит за рекорд по продължителност на полет със самолет “Чесна”. Те приключват успешно опита след 64 дни без кацане. \r\n \r\n \r\n1948 г. \r\nДо бреговете на Шанхай китайския параход “Киянг” попада на стара японска мина. Плавателния съд потъва, вследствие на което загиват 2750 души. \r\n \r\n \r\n1943 г. \r\nЮгославски партизани създават “Антифашистки комитет за национално освобождение на Югославия” с председател Й. Тито. \r\nЙосип Тито е сръбски държавник. Той е генерален секретар на ЮКП . От 1937 г. до смъртта си е министър-председател на СФР Югославия, през 1953-1974 г. е президент, а от 1974 до 1980 г. е пожизнен президент. \r\n \r\n \r\n1864 г. \r\nВ Румъния на евреите е забранено да изучават и практикуват юридически науки. \r\n \r\n \r\n1833 г. \r\nВъв Филаделфия (САЩ) е  основано Американско общество за борба с робството. \r\n \r\n \r\n1808 г. \r\nНаполеон премахва Инквизицията в Испания. \r\nИнквизицията е институция на Католическата цъква. Първоначално, от началото на XI век Инквизицията, като форма за борба с ереса се осъществява без намесата на Ватикана. Тя е въведена от папа Луций III в края XII век по време на Епископския синод през 1184 г. като централизирана институция, независима от Епископските съдилища и подчинена директно на папата. Задачата ѝ е да разследва и същевременно да осъжда случаите на ерес. Според други източници, Инквизицията е учредена от папа Инокентий III през 1204 г., по време на походите срещу албигойците. \r\n \r\n \r\n1639 г. \r\nЗа първи път е наблюдаван преход на Венера от Йеремия Хорокс и Уилям Крабтрий. \r\n \r\n \r\n771 г. \r\nСлед смъртта на брат си Карломан, Карл Велики става единствен владетел на Франската държава. \r\nКарл І Велики (Carolus Magnus) е крал на франките (от 768 г.), император (от 800 г.); от династията Каролинги. Роден е на 2 април 742 г. Син е на Пипин Къси. Става едноличен управител на обединената държава от 771 г. В резултат на многобройни завоевателни походи (против лангобардите 773-774 г., 776-777 г.; баварския херцог Тесилон, 788 г.; саксите, 772-804 г.; арабите в Испания, 778-779 г., 796-810 г. и др.) разширява границите на кралството си. Папа Лъв III го коронясва в Рим за император (800 г.). Империята на Карл І Велики включва различни племена и народности, с различна степен на общественото развитие. Взема мерки за укрепване на границите и се стреми да централизира властта. Център на държавния живот е кралският двор. Опитва се да контролира дребните благородници. За да подчини голямата държава на единни закони, издава много капитоларии. Според него Католическата църква е опора на кралската власт. Затова се намесва в назначаването на епископите, поощрява принудителното християнизиране на населението в завоюваните земи. Вътрешната политика на Карл І Велики помага за феодализацията на франкското общество. След смъртта му империята на франките се разпада. Карл І Велики умира през 814 г. \r\n \r\n \r\n На тази дата са родени:  \r\n1949 г. \r\nРоден е Джеф Бриджис - американски актьор. Първи филм - \"Тиха нощ, самотна нощ\" (1969 г.). През 1971 г. е номиниран за \"Оскар\" за ролята във филма на Питър Богданович \"Последният филмов спектакъл\". Следват роли във филмите \"Богат град\" (1972 г.), \"Последният американски герой\" (1973 г.), \"Сърцето на Запада\" (1975 г.), \"Срещу всички шансове\" (1984 г.), \"Звезден човек\" (1984 г.), които утвърждават Дж. Бриджис като един от най-уважаваните актьори в Холивуд. Филмография: \"Назъбено острие\" (1985 г.), \"Осем милиона начина да умреш\" (1986 г.), \"На другата сутрин\" (1986 г.), \"Надин\" (1987 г.), \"Такър: човекът и неговата мечта\" (1988 г.), \"Бейкър бойс\" (1989 г.), \"Кралят на рибарите\" (1991 г.), \"Американско сърце\" (1993 г.), \"Взрив\" (1994 г.), \"Големият Лебовски\" (1998 г.), \"Паника на Арлингтън роуд\" (1999 г.), \"К-РАХ\" (2001 г.), \"Masked and Anonymous\" (2003 г.). \r\n \r\n \r\n1922 г. \r\nРоден е Жерар Филип - френски актьор. В театъра е от 1942 г., а в киното е от 1943 г. - “Малките от кея на цветята”. Първите му успехи в киното са в “Идиот” (1946 г.), “Дяволът в плътта” (1947 г.), “Пармският манастир” (1948 г.) и “Един толкова хубав малък плаж” (1949 г.), “Жулиета, или Ключът към сънищата” (1951 г.) и “Красавиците на нощта” (1952 г.). Снима се в: “Хубостта на дявола” (1950 г.), “Хоровод” (1950 г.), “Фанфан Лалето” (1952 г.), “Горделивите” (1953 г.), “Господин Рипоа” (1954 г.), “Влюбените от вила “Боргезе” (1954 г.), “Червено и черно” (1954 г.), “Ако ми бяха разказали за Версай” (1954 г.), “Големите маневри” (1955 г.), “Ако му бяха разказали за Париж” (1955 г.), “Най-добрата част” (1956 г.). Режисьор (заедно с Йорис Ивънс) и изпълнител е на главната роля в “Тил Ойленшпигел” (1957 г.). В края на 50-те години играе във филмите “Врящото гърне” (1957 г.), “Картоиграчът” (1958 г.), “Опасни връзки” (1959 г.), “Треска в Ел Пао” (1960 г.), успоредно с най-представителните си театрални изяви в “Принц фон Хомбург” (1951 г.), “Сид” (1951 г.), “Лоренцачо” (1951 г.), “Ричард II” (1954 г.), “Руи Блас” (1954 г.) и др. Умира на  25 ноември 1959 г. \r\n \r\n \r\n1892 г. \r\nРоден е Франко Баамонде - испански генералисимус. Управлява Испания като диктатор (1939-1975 г.). Завършва пехотна академия, участва в колониалните войни на Испания в Африка, командир е на Чуждестранния легион (1921 г.). Началник е на главния щаб на сухопътните войски (1934 г.), командир е на испанския корпус в Африка (Мароко). Организира и ръководи въоръженото въстание на испанските демократични сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура, провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател е на министерския съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическото управление, постепенно се оттегля от властта. Умира на 20 ноември 1975 г. в Мадрид. \r\n \r\n \r\n1842 г. \r\nРоден е Георг Брандес  - датски критик и мислител. Автор е на критическите съчинения: \"Критика и портрети\" (1870 г.), \"Съвременната френска естетика\" (1870 г.), \"Големите литературни течения през ХIХ в.\" (1872-1882 г.). Умира на 12 февруари 1927 г. в Копенхаген. \r\n \r\n \r\n1835 г. \r\nРоден е Самюъл Бътлър - английски писател. Завършва университет и по семейна традиция приема духовен сан, но по-късно се отказва от свещеническото поприще. В сатирата си \"Едгин\" (анаграма на думата \"никъде\"; \"Еrewhon\", 1872 г.) и в продължението £ - \"Завръщането на Едгин\" (1901 г.), разобличава лицемерния морал на буржоазията. Автор е на романа \"Жизнен път\", издаден посмъртно (1903 г., 1938 г.). Автор е на изследвания върху творчеството на Омир и Шекспир. Умира на 18 юни  1902 г. в Лондон. \r\n \r\n \r\n1795 г. \r\nРоден е Томас Карлайл - английски публицист, историк, философ, общественик. Завършва Единбургския университет (1814 г.). Идеите му се оформят под влиянието на немския романтизъм и класическия идеализъм (Й. Г. Фихте, Ф. В. Шелинг), в чиито дух е и философският му роман “Сартор Резартус” (1833-1834 г.). Според развитата в романа “философия на облеклото” целият свят и цялата история представляват поредица от сменящи се облекла - емблеми, в които е въплътена вечната Божествена същност, която е единствена реалност. Според Карлайл законите на света се определят от провидението и се откриват само от “избрани”, “герои”, които са единствените действителни творци на историята. Твърди, че “историята на света е биография на велики хора”. Героичното начало в обществото периодично отслабва и тогава скритите в тълпата разрушителни сили избухват навън, докато то отново не открие в себе си “истинските герои” (напр. Кромуел, Наполеон). Според Карлайл това е затвореният кръг на историята. Умира на 5 февруари 1881 г. в Лондон. \r\n \r\n \r\n На тази дата умират:  \r\n1988 г. \r\nУмира Владимир Полянов (псевдоним на Георги Иванов Тодоров) - български драматург, режисьор, белетрист. Роден е на 6 май 1899 г. в Русе. Следва медицина в СУ “Св. Климент Охридски” (1919-1921 г.), в университетите в Грац, Австрия (1921 г.) и Мюнхен (1922-1923 г.) и философия във Виенския университет (1922 г.). Завършва Свободния университет в София (1928 г.) и режисьорския отдел на Държавния институт за театрално изкуство във Варшава (1939 г.). Работи като секретар на Главната дирекция на железниците (1924-1934 г.). От 1937 г. до 1941 г. е в Министерството на народната просвета. Директор е на Народния театър в София и на Държавната театрална школа (1942-1944 г.). От 1946-1959 г. е режисьор на драматичните театри в Русе, Бургас, Народния театър за младежта в София, Кукления театър в Пловдив, театрите в Перник, Сливен, Разград, Смолян. Поставя над 60 пиеси. Един от основателите и секретар (1926-1932 г.) на българския ПЕН клуб. Печата за първи път в сп. \"Сила\". Творчеството му е повлияно от диаболизма, а темите в него са от градския живот: \"Смърт\" (1922 г.), \"Детето\" (1926 г.), \"Момичето и тримата\" (1926 г.), \"Крадецът\" (1927 г.), \"Звезда в прозореца\" (1935 г.), \"Ръцете на приятеля\" (1974 г.), \"Случаят Иван Андреев\" (1978 г.), \"Хроника на узряването\" (1979 г.), \"Срещи по дългия път\" (1988 г.). Автор е на пиеси: \"Човекът в огледалото\" (1931 г.), \"Двете страни на медала\" (1934 г.), \"Слънчеви петна\" (1961 г.) и др. Превежда от английски и немски език. \r\n \r\n \r\n1987 г. \r\nУмира Рубен Мамулян - американски режисьор от арменски произход. Роден е на 8 октомври 1897 г. в Тифлис, дн. Тбилиси. Учи в Московския университет, занимава се с театър в студията на Вахтангов, поставя няколко спектакъла в Тбилиси. От 1919 г. е в емиграция, работи в театрите в Париж и Лондон. В САЩ е от 1923 г. Става известен с режисурата на музикални спектакли и на пиеси на съвременни автори. Атмосферата на театралния живот е възпроизведена в “Аплодисменти” (1929 г.). Успех постига с новаторския си подход в “Улиците на града” (1931 г.) и “Доктор Джекил и мистър Хайд” (1932 г.), “Обичай ме тази вечер” (1932 г.), “Песен на песните” (1933 г.), “Кралица Кристина” (1934 г.), “Живеем отново” (1934 г.), “Беки Шарп” (1935 г.), “Веселият бандит” (1936 г.), “Знакът на Зоро” (1940 г.), “Кръв и пясък” (1941 г.), “Лятна ваканция” (1948 г.). След 1942 г. е в театъра. Опитите му за завръщане в киното през 50-те и 60-те години са безуспешни - отстранен е от работа при снимането на “Порги и Бес” (1958 г.) и “Клеопатра” (1961-1962 г.). \r\n \r\n \r\n1976 г. \r\nУмира Бенджамин Бритън - един от най-големите английски композитори от средата на XX в. Роден е на 22 ноември 1913 г. в  Лоустофт, Англия. След Симфониета и няколко камерни произведения той създава прочутите си \"Вариации върху тема от Бридж\". По време на Втората световна война написва \"Военен реквием\" (1940 г.). През 1945 г. световна известност му носят \"Вариации върху тема от Пърсел\", както и първата му опера \"Питър Граймз\". Следват оперите: \"Похищението на Лукреция\" (1946 г.), \"Алберт Херинг\" (1947 г.), \"Били Бъд\" (1951 г.), \"Глориана\" (1953 г.), \"Завъртането на винта\" (1955 г.), \"Смърт във Венеция\" (1973 г.) и др. Автор е на оркестрови произведения, на балет, преработва опери. \r\n \r\n \r\n1975 г. \r\nУмира Хана Аренд - немски политолог. Родена е на 14 октомври 1906 г. в еврейско семейство в Хановер и отраснала в Кьонигсберг и Берлин. Аренд учи философия с Мартин Хайдегер в Марбургския университет. В Хайделберг Аренд пише своята дисертация на темата за любовта в трудовете на Св. Августин (354–430 г.) под ръководството на философа и психолог-екзистенциалист Карл Ясперс. Тя разкрива в \"Тоталитаризмът\" механизмите на действие на тоталитарното управление, поставяйки под общ знаменател фашизма и комунизма. Отразява процеса срещу Айхман за сп. \"Ню Йоркър\". Репортажите й по-късно са събрани в книгата \"Айхман в Ерусалим\", в който се прокарва идеята за баналността на злото. \r\n \r\n \r\n1963 г. \r\nУмира Лев Иванович Жиров - руски езиковед. Роден е на 19 март 1885 г. в Москва. Специалист е по кавказки (предимно дагестански) и ирански езици. Изследванията му са в областта на общото и приложното езикознание, създава азбуки, разработва граматики, речници за народи в състава на СССР. Съчинения: \"Граматика на аварския език\" (1924 г.), \"Граматика на даргинския език\" (1926 г.), \"Персийски език\" (1927 г.), \"Аварско-руски речник\" (1936 г.), \"Граматика на лезгинския език\" (1941 г.), \"Лингвистичен речник\" (1946 г.), \"Табасарански език. Граматика и текстове\" (1948 г.), \"Лакски език\" (1955 г.). \r\n \r\n \r\n1932 г. \r\nУмира Густав Майринк (псевдоним на Густав Майер) -  австрийски писател, представител на експресионизма. Роден е на 19 януари 1868 г. във Виена. Завършва търговската академия в Прага. От 1903 г. е сътрудник на сп. “Симплицисимус”. Увлича се от мистичното, гротескно-фантастичното, а по-късно - от окултизма и теософията. Автор е на сатирическия сборник “Вълшебният рог на немския еснаф” (1913 г.), романите “Голем” (1915 г.), “Зеленото лице” (1916 г.) и др. Създава няколко драми със сътрудничеството на Рода-Рода. \r\n \r\n \r\n1828 г. \r\nУмира Робърт Ливърпул - английски политик, министър-председател на Великобритания (1812-1827 г.), от партията на торите. Роден е на 7 юни 1770 г. в Лондон. Министър е на вътрешните работи (1804-1806 г., 1807-1809 г.), а от 1809 г. до 1812 г. е военен министър и министър на колониите. Неговото правителство воюва срещу национално-освободителното движение в Ирландия и работническото движение. Води борба с наполеонова Франция. \r\n \r\n \r\n1798 г. \r\nУмира Луиджи Галвани  -  италиански анатом и физиолог. Роден е на 9 септември 1737 г. в Болоня Един от създателите на учението за електричеството, основоположник на електрофизиологията. Получава образование в Болонския университет, преподава медицина. Първите изследвания прави в областта на сравнителната анатомия. Започва опити по изследване на електричеството в животните (1771 г.), изследва способността на мускулите на жабата да се свиват под въздействието на електрически ток. Опитите на Галвани са обяснени от А. Волта, помагат да изобрети нов токоизточник - галваничен елемент. \r\n \r\n \r\n1679 г. \r\nУмира Томас Хобс - английски философ материалист. Роден е на 5 април 1588 г.  в Малмсбъри в семейство на свещеник. Получава образование в Оксфордския университет (1608 г.). Възгледите му се оформят под влиянието на идеите на Ф. Бейкън, Г. Галилей, П. Гасенди, Р. Декарт. Автор е на философската трилогия: “Основи на философията” (“За телата”, 1655 г., “За човека”, 1658 г.; “За гражданина”, 1642 г.) и “Левиатан, или Материя, форма и власт на църковната и гражданската държава” (1651 г.). Според него моралният дълг на човека по съдържание съвпада с гражданските задължения, произтичащи от обществения договор. \r\n \r\n \r\n1642 г. \r\nУмира Арман Жан дю Плеси Ришельо - френски държавник, защитник на абсолютизма, пръв министър, кардинал (от 1622 г.). Роден е на 9 септември 1585 г. През 1624 г. застава начело на Кралския съвет, съсредоточава в ръцете си цялото управление на държавата и подчинява на своето влияние Луи ХIII. Укрепва кралската власт, засилва централизацията на държавата, като ограничава правата на парламентите (съдилищата) и отменя политическите привилегии на хугенотите. Поощрява развитието на търговията и манифактурите и насочва външната политика на Франция към завладяване на пазари и колонии. По негово време Франция открито влиза в Тридесетгодишната война (1618-1648 г.), в съюз с протестантските князе против Католическата лига начело с Хабсбургите и се издига до положението на първостепенна сила в Европа. В своето политическо завещание излага основните принципи на политиката на абсолютизма. Основава Френската академия (1635 г.). \r\n \r\n \r\n1586 г. \r\nКралицата на Шотландия Мария Стюарт е екзекутирана по обвинение в заговор. Мария Стюарт е шотландска кралица от 1542 г. до 1567 г. Съпруга е на Франсоа II. Като претендентка за английския престол организира таен заговор срещу Елизабет I Тюдор. Мария Стюарт  е привърженичка на католицизма. Пленена е от въстаналите калвинисти в Шотландия през 1567 г. и принудена да се отрече от престола. Екзекутирана е след 19 годишен престой в затвор в Англия. \r\n \r\n \r\n1334 г. \r\nУмира Йоан XXII (Жак Д'Юз) – 194 - ят Папа (7 август 1316 г. – 4 декември 1334). Роден е  през 1245 г. в Каор. Учи право в Париж и Орлеан. Ръкоположен е за епископ на Фрежу (1330 г.) от папа Бонифаций VIII, за епископ на Авиньон (1310 г.) и кардинал-епископ на Прото (1312 г.). Обявява Людовик Баварски за еретик (1324 г.). Способен администратор и консервативен теолог относно светските дела на Църквата. През понтификата му Папската курия се реорганизира, като се обръща специално внимание на приходите и е съставен първият пълен опис на активите на Папството. Променя границите на диоцезите. Автор е на популярната молитва Anima Christi. \r\nЗа изготвянето на историческата справка на Агенция “Фокус” са използвани следните източници: \r\n \r\n \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.12.04", "title": "Денят 4 декември в световната история"}
{"url": "http://www.focus-news.net/news/2019/12/04/2725909/nay-dobrite-burgaski-uchenitsi-shte-badat-nagradeni-za-postignatite-znachimi-uspehi-prez-godinata.html", "text": "По традиция в навечерието на празника на Бургас - Никулден, най-добрите бургаски ученици ще бъдат наградени за постигнатите значими успехи през годината. Това съобщиха от пресцентъра на  Община Бургас .  \r\n \r\nЦеремонията започва от 09.00 часа в Аулата на Бургаския свободен университет и ще продължи и утре. Кметът на Бургас Димитър Николов ще отличи всички ученици, носители на призови награди от национални и международни олимпиади, състезания и конкурси. \r\n \r\nТази година ще бъдат наградени 26 деца от 13 детски градини, 847 ученици от начален, прогимназиален и гимназиален етап на образование и 31 отбора от 38 училища. \r\n \r\nВсички деца са се класирали на първо място на национални или международни олимпиади, състезания и конкурси, проведени на територията на страната, и на I-во, ІІ-ро или ІІІ-то място на международни надпревари извън България. \r\n \r\nЗаедно с тях ще бъдат наградени и 236 изявени учители, които са подготвили талантливите деца и ученици на град Бургас. \r\n \r\nЗаради големия брой отличени деца церемонията ще продължи на 5 декември от 13 часа в зала \"Атриум\" на БСУ. Тогава ще бъдат обявени и победителите в анкетата \"Ученик на годината.\" Номинациите са в категориите \"Математика и природни науки\" - І - VІІ клас; \"Математика и природни науки\" - VІІІ - ХІІ клас; \"Изкуства\" - І-VІІ клас; \"Изкуства\" - VІІІ - ХІІ клас; \"Хуманитарни науки\". \r\n \r\nЗа първи път тази година ще бъде връчена награда \"Абсолвент на годината\". Тя се присъжда на доктор Иван Вълкадинов. Младият бургазлия се дипломира с пълно отличие от Варненския медицински университет \"Проф. д-р Параскев Стоянов\", за което бе удостоен с престижната награда \"Златен Хипократ\".", "date": "2019.12.04", "title": "Най-добрите бургаски ученици ще бъдат наградени за постигнатите значими успехи през годината"}
{"url": "http://www.focus-news.net/news/2019/12/04/2725899/kathimerini-moskva-prizova-ankara-i-tripoli-da-se-vazdarzhat-ot-deystviya-koito-biha-uvelichili-naprezhenieto-v-sredizemnomorieto.html", "text": "Москва изглежда резервирана относно споразумението за морските граници, което бе подписано от Турция и международно признатото правителство на Либия. Говорителят на руското външно министерство Мария Захарова заяви, че все още не може да бъде направена правна оценка на меморандума за разбирателство, докато не бъде проучен текстът му, „но видяхме доста силна реакция на подписването му от средиземноморските държави, предимно Гърция, Кипър и Египет“, пише електронното издание на вестник  Kathimerini . \r\n \r\nЗахарова заяви, че въпреки уверенията на турското външно министерство, че споразумението „няма да противоречи на международните стандарти“, Турция и Либия бяха обвинени от Гърция и Кипър в нарушаване на Конвенцията на Организацията на обединените нации по морско право, както и техните национални интереси. \r\n  \r\nОсвен това представителят на руското МВнР заяви, че споразумение между двете страни за сигурност и военно сътрудничество „дава основания да се обвини Турция в опит да узакони военната си подкрепа на правителството в Триполи в конфликта му с Либийската национална армия [под командването на Халифа Хафтар] , включително чрез открито нарушение на оръжейното ембарго“. \r\n \r\n„Надяваме се, че страните по гореспоменатите меморандуми ще проявят политическа благоразумие и ще се въздържат от действия, които биха могли да задълбочат и без това трудното положение в Либия и Средиземноморието, като цяло“, заяви Захарова. \r\n \r\nПревод и редакция:", "date": "2019.12.04", "title": "Kathimerini: Москва призова Анкара и Триполи да се въздържат от действия, които биха увеличили напрежението в Средиземноморието"}
{"url": "http://www.focus-news.net/news/2019/12/04/2725911/sport-ibrahimovich-shte-igrae-v-italiya.html", "text": "Златан Ибрахимович продължава да държи в неведение феновете си и не казва кой ще е следващият му клуб, но поне потвърди, че той ще е от Серия \"А\". 38-годишният швед направи това в интервю за GQ Italia. Не е тайна, че основен кандидат за подписа на ветерана е Милан, но от него се интересуват и други три италиански клуба - Наполи, Болоня и Рома. Вчера се появиха информации, според които Златан не е останал никак впечатлен от офертата на \"росонерите\". Шведът бил разочарован от финансовата страна на предложението и смятал да го отхвърли. Последното му изказване обаче дава нова надежда на феновете на италианския гранд, за който нападателят игра между 2010 и 2012 година.", "date": "2019.12.04", "title": "Спорт: Ибрахимович ще играе в Италия"}
{"url": "http://www.focus-news.net/news/2019/12/04/2725913/snyag-prevalyava-na-teritoriyata-na-oblast-stara-zagora.html", "text": "Сняг вали в прохода „Шипка“, пътните настилки са заледени и обработени, каза за  Радио „Фокус“  дежурният в Областно пътно управление – Стара Загора. Пътните настилки са частично заледени и обработени. Времето е облачно с добра видимост. \r\n \r\nВ Прохода на Републиката превалява слаб сняг, като пътните настилки са обработени. Добра е видимостта. \r\nСлаб сняг превалява на автомагистралите „Тракия“ и „Марица“, както и на територията на цялата област Стара Загора. Пътните настилки са обработени. \r\n \r\n9 машини са работили за почистването на пътищата в област Стара Загора през нощта. \r\nОт Областно пътно управление апелират към шофьорите да се придвижват с повишено внимание в пътните участъци Сърнево – Хан Аспарухово, където се извършва изсичане на крайпътна растителност и Стара Загора – Чирпан, където се полага хоризонтална маркировка. \r\nСлавяна ГАЙДАРОВА", "date": "2019.12.04", "title": "Сняг превалява на територията на област Стара Загора"}
{"url": "http://www.focus-news.net/news/2019/12/04/2725878/kommersanta-tramp-smyata-che-sporazumenieto-za-yadrenoto-razorazhavane-e-nay-vazhnata-savmestna-zadacha-na-rusiya-i-sasht.html", "text": "И Русия, и САЩ са заинтересовани от споразумение за ядрено разоръжаване, заяви американският президент Доналд Тръмп, пише московският вестник  “Коммерсантъ“  Според  Тръмп това е една от най-важните съвместни задачи за двете държави. \r\n„Що се отнася до ядрените оръжия, говорих с президента (на Русия Владимир) Путин, ние сме в контакт с него. Ние искаме и той наистина иска да сключим някакво ядрено споразумение, което на определен етап може да включва Китай и, надявам се, вашата страна (Франция) и някои други страни\", каза Тръмп. Той заяви това в края на преговорите с френския президент Еманюел Макрон по време на срещата от високо равнище на лидерите на страните от НАТО в Лондон. \r\n \r\nТой добави, че Вашингтон се е оттеглил от Договора за премахване на ракети със среден и малък обсег на действие (ДРСМО), поради факта, че не е спазен от другата страна, но Русия иска да сключи споразумение и това съвпада с желанията на САЩ. \r\n \r\n\"Това е най-доброто нещо, което можем да направим. Ще преговаряме с Русия за такова споразумение, което ще се съсредоточи върху ядрените ракети и върху ядрените оръжия. (…) Възнамеряваме да видим дали можем да изработим нещо, за да спрем разпространението на ядрени оръжия“, добави американският президент. \r\n \r\nДоговорът ДРСМО изтече на 2 август. САЩ и Русия отказаха да удължат споразумението и се обвиниха взаимно за неговото разпадане. На 21 август Пентагонът обяви успешното тестване на по-рано забранената ракета „Томахоук“. На следващия ден две руски подводници - Тула и Юрий Долгоруки - като част от военни учения, изстреляха балистични ракети на военни полигони в Архангелска област и Камчатка. На 18 октомври руският външен министър Сергей Лавров обяви, че Русия ще създаде ракета, забранена от ДРСМО.", "date": "2019.12.04", "title": "„Коммерсантъ“: Тръмп смята, че споразумението за ядреното разоръжаване е най-важната съвместна задача на Русия и САЩ"}
{"url": "http://www.focus-news.net/news/2019/12/04/2725914/tachi-reshenieto-na-es-za-zapadnite-balkani-e-vazmozhna-prichina-za-novi-valneniya-v-regiona.html", "text": "Решението на Европейския съюз да отложи членството на Западните Балкани не е решение, а възможна причина за нови вълнения в региона, заяви президентът на Косово Хашим Тачи, пише македонският ежедневник   \"Вечер\" , като се позовава на информация на вестник „Газета експрес“.  \r\n \r\nТой сподели, че настоящата ситуация е твърде сложна и опасна и призова ЕС да бъде по-смел и прозорлив, както и надежден партньор на Западните Балкани.  \r\n \r\n„Стратегията за разширяване на ЕС към страните от Западните Балкани създаде увереност, че ЕС дава решаващ импулс за Косово и страните от Западните Балкани да се интегрират в европейското семейство, но последните събития ни опровергаха“, каза Тачи. Той добави, че някои държави от Западните Балкани са изправени пред неуспех в демокрацията и възход на популизма и национализма.  \r\n \r\n : Мария Факова", "date": "2019.12.04", "title": "Тачи: Решението на ЕС за Западните Балкани е възможна причина за нови вълнения в региона"}
{"url": "http://www.focus-news.net/news/2019/12/04/2725912/zasnezheni-na-mesta-i-hlazgavi-no-prohodimi-sa-patnite-nastilki-v-oblast-kardzhali.html", "text": "Заснежени, мокри и хлъзгави от падналия сняг, но проходими са пътните настилки, по високите части на планината и в района на Ардино, Даладжа, и на Мост са отчетени 8 см сняг, на другите места снежната покривка е около 6-7 см . Почистени са повечето пътища, като  се чисти в момента на Паничково, Чернооченско. Това съобщиха за  Радио „Фокус“  от ОПУ-Кърджали. Ограничено е преминаването по път Кърджали – Маказа в участъка Надлез Кирково – ГКПП „Маказа“ за автомобили над 3,5 т. до 31 декември. Продължава в посока към Кърджали ограничението за преминаване по път Черноочене – Кърджали за  автомобили над 15 т. в срок до 31 декември. Въведено е временно ограничение за движението по път ІІІ-5009 Зорница – Бели пласт – Стремци– Кърджали за преминаване на МПС над 12 т. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до 31 декември 2019 год.  \r\n \r\nВали слаб сняг, премесен с дъжд в областта, температурите през нощта паднаха до –1 градус, като сутринта в 8,00 ч. в град Ардино е измерена температура -2 градуса; в Джебел, Кирково, Крумовград, Кърджали и Момчилград +1 градус; а в Черноочене –1 градус. Прогнозата на НИМХ е около обяд температурите да се вдигнат с 1 градус, а през нощта се очаква да паднат до  –7 градуса в Кърджали, Кирково и Момчилград; до -8 в Джебел и Крумовград, до -9 в Черноочене и до -10 градуса в град Ардино.  \r\nДарина ДЕЕНИЧИНА", "date": "2019.12.04", "title": "Заснежени на места и хлъзгави, но проходими са пътните настилки в област Кърджали"}
{"url": "http://www.focus-news.net/news/2019/12/04/2725915/pregled-na-osnovnite-temi-v-dobrudzhanskiya-pechat.html", "text": "„Зам.-кметът Росица Йорданова се извини на Езикова гимназия“, съобщава вестник  „Нова добруджанска трибуна“ . На специална пресконференция вчера Росица Йорданова е поднесла извинение на ученици и учители от Езикова гимназия за изявлението си на кметската оперативка, че 60% от допълнителните ремонти, които се налагат в училището, са резултат на действията на учениците. Ръководителят на проекта инженер Михова от Община Добрич е пояснил на пресконференцията, че от Езикова гимназия са изпратили уведомление с нередности, които са констатирали. Направен е обход на обекта, изпълнителят ще отстрани всички дефекти за своя сметка. Ремонтът на сградата на училището се осъществява по проект на Община Добрич и е на стойност 919 500 лв. без ДДС. „Областен съвет ще провежда политика за правата на хора с увреждания“, съобщава всекидневникът. Областният управител Красимир Кирилов апелира за по-голяма активност от страна на неправителствения сектор, имащ отношение към провеждане политиката на хора с увреждания да посочат представители за състава на Областния съвет. До края на годината ще бъдат изпратени писма до всички, които имат отношение към тази политика. След обобщаване на постъпилите предложения областният управител ще издаде заповед с поименен състав на съвета и ще се пристъпи към изготвяне на правилник за неговите устройство и дейност. „Белетрист и художник създадоха заедно календар за новата година“, съобщава вестникът. Ангалот Енминас и Диана Нанева представят общата си творба в Испания и в 11 български градове, сред тях и Добрич. Премиерата на календара ще се състои в Кафене „Старият Добрич“ на четвърти декември. „ГЕРБ управлява със страх и репресии точно както в комунизма“. Това е заявила през 2013 година Деница Сачева, припомня вестник  „Добруджанска трибуна“ . Сега добричлийката е припозната от управляващите като особено ценен техен кадър. Без тя самата да се е отказала от изявленията си срещу партията и премиера Бойко Борисов вече е социален министър. В рубриката „Новини“ – „С 1 252 756,77 млн. лв. санират 9 сгради в Генерал Тошево“. Ще ремонтират заданията на полицейския участък, гранична полиция, Дирекция „Социално подпомагане“, на Районната служба „Пожарна безопасност и защита на населението“, както и пет жилищни постройки. Вчера в зала „Дора Габе“ в община Генерал Тошево са се провели две пресконференции, свързани със санирането на сгради на територията на града. Единият проект е свързан с повишаване на енергийната ефективност в обществени сгради. „Изложба разказва легендата от Свети Никола до Дядо Коледа“, пише изданието. Приказната история е разказана в гостуващата изложба, която е открита в Градския парк „Свети Георги“ и музея там. Инициативата е на регионалните исторически музеи в Бургас и Добрич. Фоторазказът е адресиран към широк кръг посетители, а за най-малките е подготвен голям пъзел с изображение на Свети Никола по оригинална мозайка на художника Николай Дубаров.", "date": "2019.12.04", "title": "Преглед на основните теми в добруджанския печат"}
{"url": "http://www.focus-news.net/news/2019/12/04/2725894/politico-boris-dzhonsan-se-sreshtna-s-donald-tramp.html", "text": "Министър-председателят на Великобритания Борис Джонсън се срещна с президента на САЩ Доналд Тръмп преди срещата на лидерите на НАТО в Лондон, пише европейската редакция на списание  Politico . \r\n \r\nБорис Джонсън и Доналд Тръмп обсъдиха важността на военния съюз и необходимостта от разбирателство за справяне със заплахите.  \r\nМинистър-председателят се опита да избяга да се появява твърде близо до американския президент, който е наистина непопулярен във Великобритания, страхувайки се, че това може да намали шансовете му в изборите в страната следващата седмица. Това може да обясни, защо срещата не е обявена предварително. \r\n \r\n„Премиерът се срещна с президента Тръмп тази вечер на улица Даунинг стрийт“, заяви говорител. „Те с нетърпение очакваха утрешната среща на лидерите на НАТО и отбелязаха значението на съюза за нашата обща сигурност“. \r\n \r\n„Лидерите приветстваха скорошните увеличения на разходите за отбрана от държавите-членки на НАТО и се съгласиха за необходимостта от обединение на Алианса пред новите и развиващи се заплахи“, добави представителят.  \r\n \r\n : Мария Факова", "date": "2019.12.04", "title": "Politico: Борис Джонсън се срещна с Доналд Тръмп"}
{"url": "http://www.focus-news.net/news/2019/12/04/2725920/pregled-na-osnovnite-temi-v-starozagorskiya-pechat.html", "text": "„Мобилно приложение, улесняващо купуването на билети за градския транспорт, заработи в Стара Загора“ е водещо заглавие от страниците на вестник  „Старозагорски новини“ . Първата в България акаунт базирана система, даваща гъвкавост и управление на градската мобилност в реално време, заработи успешно в Стара Загора, съобщиха от пресцентъра на Общината.  \r\n \r\nПриложението „Градски транспорт Стара Загора\" е достъпно в Apple App store и Google Play. От компанията-доставчик - Телелинк, споделиха някои от основните предимства, които го отличават от останалите подобни услуги в областта на градската мобилност.  \r\nПриложението е изградено върху иновативна платформа за предоставяне на набиращата все повече популярност в света на \"умните градове\" \"Мобилност като Услуга\".  \r\nПриложението е първото в региона и едно от само няколко в Европа, които предоставят едновременно закупуване на билетни продукти - еднократен билет за всички линии и планиране на пътуване с информация в реално време.  \r\n \r\nДруга съществена разлика е вградената способност да се управляват данни от множество различни доставчици на транспортни или свързани услуги като част от пътуването, например: наличието и запазването на паркинг, средства за споделено пътуване, велосипеди под наем, ел. скутери и т.н. Съвсем скоро някои от тях ще бъдат достъпни в Стара Загора, което ще направи града първия в Източна Европа с действаща система \"Мобилност като Услуга\". В този смисъл естествената следваща стъпка е всички тези възможности да бъдат обединени в платформата, която ще създаде възможности за планиране на пътуванията по различни видове транспорт, за гъвкави плащания и персонализация, базирана на предпочитанията по отношение на време, комфорт, разходи и/или удобства на пътуванията. С осигуряването на разнообразни варианти за избор потребителите на транспортни услуги ще имат възможност да планират безпрепятствено пътуванията си по различните видове транспорт.  \r\nОще една иновация има в приложението на \"Градски транспорт Стара Загора\" - възможност да поддържа абонаментни карти с намаления. Административният портал на системата предлага възможност на администраторите да въвеждат сами правилата за използване на всеки отделен билетен продукт или карта, като по този начин се предлага на масовите потребители възможността да използват своята абонаментна карта през мобилния телефон, без да се налага да я носят в себе си. Всички продукти могат да бъдат зареждани както в центровете за обслужване на клиенти - наличните автомати, разположени по ключови спирки и в самите автобуси, така и през уебсайта.  \r\n \r\nВ разработката на платформата са участвали екипи от дизайнери на потребителско преживяване и инженери с дългогодишен опит в областта, което личи от изключително олекотения дизайн и простота на управление. С буквално няколко натискания потребителите могат да въведат желаната дестинация и да закупят необходимия билет. Вградени алгоритми изчисляват резултатите за части от секундата, като същевременно използват данни за настоящата наличност на превозни средства и отбелязват с голяма точност очакваното време на пристигане. Това прави използването на градския транспорт много по-удобен, като го доближава до независимостта и предсказуемостта на личното превозно средство.  \r\nРеализацията на проекта за \"Модернизация и развитие на устойчив градски транспорт в град Стара Загора\" включва още въвеждане на видеонаблюдение на основните кръстовища и интелигентна система за превенция на задръствания. В ход е и подмяната на съществуващите светофарни уредби и трафик контролери, три ще бъдат и светофарите, даващи с бутон предимство на пешеходците, допълниха от Общината.  \r\n \r\n„Културен център :Стара Загора\" е номиниран за „Сграда на годината“ е друго заглавие от страниците на ежедневника. Новообновеният Културен център \"Стара Загора\" е номиниран в класацията на най-престижния архитектурен конкурс в България \"Сграда на годината\". Залата е част от бившия Синдикален дом, построен в Стара Загора в края на 70-те години на миналия век, който по време на управлението на кмета Живко Тодоров стана общинска собственост. Културният център е номиниран в раздела \"Проекти, свързани с развитието на градовете\", където попадат още цели четири обекта от Града на липите. Това са обновеният парк \"Митрополит Методий Кусев\", продължението на парк \"Артилерийски\", ремонтираната пешеходна зона с площада пред Община Стара Загора и разширеният надлез над жп линиите и бул. \"Славянски\". Припомняме, че настоящият проект за мултифункционална зала в центъра на Стара Загора бе реализиран след проведен конкурс на Общината, като за целта бе осигурена инвестиция в размер на 3.3 млн. лв. Идеята за новата организация на концертната зала бе породена от желанието да се постигне многофункционалност на този културен център за провеждането на разнородни мероприятия. При използване на телескопично прибираща се трибуна със седалки партерното ниво на залата може да се използва за изложби, презентации, семинари, литературни четения, конференции, танцови забави, изложения и др. Капацитетът на залата е 521 места.  \r\n \r\n„Приемам номинацията на Културен център \"Стара Загора\" в класацията за „Сграда на годината\" като признание за Община Стара Загора. Тази нова зала е една отдавнашна необходимост за нашия град. Тя бе толкова експлоатирана в различни прояви. Освен местонахождението в абсолютния център сградата е в много съвременен вариант и с много възможности за използване. Може да посреща най-различни малки и по-големи формати от разнообразни прояви. Имаме съоръжение с толкова модерна техника, което създава наистина добри предпоставки за тяхната реализация. Залата ще предостави прекрасни възможности на разнообразни културни институции в града да провеждат свои събития\", заяви в коментар за \"Старозагорски новини\" Иванка Сотирова. Тя подчерта, че ремонтът на съоръжението е бил повече от належащ, тъй като по думите й градът е желана дестинация за конгресни прояви.  \r\nЗам.-кметът на Стара Загора изрази надежда, че Стара Загора ще завоюва награда в раздела, в който са номинирани проекти на територията на града. За целта всеки може да подкрепи местните обекти на адрес: http://buildingoftheyear.bg/bg/buildings  \r\n \r\n„Борисов не защити въглищните централи на COP-25 в Мадрид“, пише още изданието. Между объркано и дипломатично определи изказването на българския министър-председател Бойко Борисов на откриването на конференцията за климата в Мадрид (COP-25) председателят на Синдикалната миньорска федерация към КТ \"Подкрепа\" Владимир Топалов. Той обаче е категоричен, че Борисов е бил абсолютно прав, посочвайки факта, че въглеродните емисии на Европейския съюз са само 9% от световните, а най-големите замърсители в света - САЩ и Китай, отсъстват от конференцията.  \r\n \r\nПодробности четете в интервюто на \"Старозагорски новини\" с Владимир Топалов:  \r\n- Г-н Топалов, българският премиер Бойко Борисов авансово обяви, че по време на конференцията за климата в Мадрид (COP-25) ще защитава българските въглищни централи. Какъв е Вашият прочит на изказването му по време на откриването на конференцията?  \r\n- Мисля, че беше доста объркано, защото от една страна той каза, че ще защитава въглищата и че за България няма друга алтернатива за гарантиране на енергийната сигурност, но от друга страна каза, че от социална гледна точка трябва да се мисли за 10 000 човека, които ще останат без работа при ликвидиране на въглищните централи, въпреки че той е наясно, че става въпрос за много повече. Смятам, че посланието, което искаше да предаде, малко не се получи добре, тоест изразът му беше малко странен.  \r\n- Не смятате ли, че това е някаква форма на дипломация, все пак в навечерието на конференцията в Мадрид Европейският парламент прие две резолюции, с които даде категорична заявка за климатичен неутралитет до 2050 г. И България, като член на ЕС, няма как да не се съобразява с решенията на ЕП.  \r\n- Борисов недвусмислено заяви, че 46% от електроенергията в България се произвежда от въглища, а през зимата - 60%.  \r\nНазовавайки тези цифри, той може би си остави отворена вратичка и това може да се тълкува като някаква форма на дипломация.  \r\n- Все пак българският премиер събра смелост да назове факта, че въглеродните емисии на Европейския съюз са само 9% от световните, а най-големите замърсители в света - САЩ и Китай, отсъстват от конференцията.  \r\n- Това го тълкувам като много добър ход от негова страна, защото за това е абсолютно прав. Защото, каквото и да правим в Европа, ние не бихме могли да направим нещо съществено за спасяване на Земята, разбира се ако приемем хипотезата, че лансираната теория за промяната в климата е дело на човешката дейност. Безспорен е фактът, че Европа си поставя много амбициозни цели и доколкото разбирам новият еврокомисар Урсула фон дер Лайен иска да направи нов енергиен пакет за чиста енергия, който трябва да бъде приет през март догодина и явно ще се опита да постави още по-рестриктивни мерки, отколкото са в момента.  \r\n- И все пак, какво според Вас беше изказването на премиера на COP-25 - объркано или дипломатично?  \r\n- Начинът, по който се изрази, не е някаква защита на въглищните централи, но е напомняне, че имаме въглища. Нотки на едното и на другото се усещат. От една страна е ясно, че без въгледобива сметките ни не могат да излязат. Това е основният въпрос и ние като синдикати питаме - ако чисто хипотетично трябва да изведем тези мощности от енергийната система, с какво ще ги заместим. Това е основният въпрос и засега алтернатива няма.  \r\n- От 200 страни, участващи на конференцията в Мадрид, само 68 са обещали да повишат поетите ангажименти за съкращаване на въглеродните емисии. Какъв е Вашият коментар?  \r\n- То това пролича още от COP-24 в Катовице. Сега се вижда по-ясно, че държавите, които имат енергийни ресурси, не искат да се съобразяват чак толкова с климата, защото загубите ще бъдат много големи. Разбира се, това важи и за Европа, но Европа продължава да упорства и да си създава правила и норми, които в един момент могат да се окажат пагубни за някои страни-членки на ЕС. И тук, говорейки си за климатичния неутралитет, не е много честно индустриално развитите държави, които няма как да го постигнат, да настояват ЕС като цяло да го постигне. Финландия, България, Швеция, Словения например нямат проблем с климатичния неутралитет, но Германия в доклада си е записала, че всичко да спре, не може да го постигне. Следователно, за да постигне климатичен неутралитет за ЕС като цяло, това трябва да бъде за сметка на по-бедните държави. Това въобще не е честно, но на практика така се получава.  \r\n- А най-големите замърсители в света - САЩ, Китай и Индия?  \r\n- Те не се съобразяват с европейските правила и норми. Тях никой не може да ги застави. Това че ние сме малка страна обаче, не значи, че трябва да бъдем тихи. Трябва да говорим за тези проблеми, за това, че развитите европейски страни не бива за наша сметка да компенсират това, което не могат да направят от екологична гледна точка.  \r\n- Вие, синдикатите, какво предвиждате в защита бъдещето на комплекс \"Марица изток\"?  \r\n- Предвиждаме до края на годината да се съберем на един браншови съвет в Министерството на енергетиката, за да си поговорим по тези теми. И новото, което със сигурност ще ни трябва, е да бъдем единни в позицията си и да отстояваме интересите на комплекс \"Марица изток\". Това е най-важното!", "date": "2019.12.04", "title": "Преглед на основните теми в старозагорския печат"}
{"url": "http://www.focus-news.net/news/2019/12/04/2725916/zaledeni-i-zasnezheni-sa-patishtata-v-planinskata-chast-na-oblast-pazardzhik.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областното пътно управление. Пътните настилки са мокри, в планинската част - заледени и заснежени, но обработени и опесъчени. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Движението по пътя Велинград - Сърница от 6 км до 32 км се осъществява в една лента поради частични ремонтни дейности на асфалтовата настилка. Алтернативният маршрут е по пътя Велинград – Гара Костандово – местност „Превала“ - Доспат – Сърница.  \r\n \r\nНа моста в село Бошуля е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.  \r\n \r\nПо пътищата в частта на Родопите в областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.12.04", "title": "Заледени и заснежени са пътищата в планинската част на област Пазарджик"}
{"url": "http://www.focus-news.net/news/2019/12/04/2725917/v-posolstvoto-na-slovashkata-republika-v-balgariya-shte-se-sastoi-kravodaritelska-aktsiya-dari-krav-spasi-zhivot.html", "text": "В посолството на Словашката република в България ще се състои кръводарителска акция \"Дари кръв! Спаси живот!\". По инициатива на Посолството на Словашката република в България и на Българския Червен кръст, със съдействието на Националния център по трансфузионна хематология (НЦТХ), от 9:30 до 13:00 часа в сградата на посолството ще се проведе кръводарителска акция. Кръв ще дарят служители на посолството, дипломати от мисии на други държави, доброволци, служители и партньори на БЧК, студенти и граждани на София.Това съобщиха от  пресцентъра на БЧК . \r\n \r\nВсички граждани между 18 и 65-годишна възраст, които желаят да помогнат на нуждаещите се от кръвопреливане, ще имат достъп до посолството срещу лична карта.", "date": "2019.12.04", "title": "В посолството на Словашката република в България ще се състои кръводарителска акция \"Дари кръв! Спаси живот!\""}
{"url": "http://www.focus-news.net/news/2019/12/04/2725923/inzh-valentin-terziyski-toplofikatsiya-sofiya-ead-samostoyatelnoto-uchastie-v-energiynata-borsa-shte-podobri-finansoviya-rezultat-na-druzhestvoto-nyama-da-povishi-tsenata-za-potrebitelite.html", "text": "Финансовият резултат за „Топлофикация София“ ЕАД при самостоятелното участие на Българската независима енергийна борса ще е по-добър от този в момента. Това каза за сутрешния блок  „Добро утро, България“  на  Радио „Фокус“  инж. Валентин Терзийски, член на надзорния съвет на Дружеството.  \r\n \r\nТой припомни, че още през изминалата 2018 г. „Топлофикация София“ ЕАД е заявила желание за такова участие. Всички изисквания са изпълнени, обясни инж. Терзийски, като уточни, че не се очакват и осезаеми вътрешни промени, освен повишена отговорност и квалификация персонала отговарящ за дейността. Това участие не би трябвало да повлияе на цените на електроенергията, коментира той. Инж. Валентин Терзийски каза още, че самостоятелното участие на борсата ще бъде стъпка към цялостното реформиране на дейността на дружеството.  \r\n \r\n„Това включва основно технологично обновление на съоръженията, с които се работи в момента за производство за електрическа и топлинна енергия. Те са доста остарели. Най-важното за дружеството в разработения план е привличането на инвестиции за изграждане на съвременни когенерационни инсталации, за едновременно производство на електрическа и топлинна енергия с много по-висока ефективност от тази, която е към момента“, обясни той. \r\n \r\nИнж. Валентин Терзийски предупреди, че въпреки всички позитиви самостоятелното участие на родната борса крие рискове. Необходимо е прецизно планиране на производствения цикъл и недопускане на аварийни ситуации, добави той.  \r\n \r\nВеселка ИВАНОВА", "date": "2019.12.04", "title": "Инж. Валентин Терзийски, „Топлофикация София“ ЕАД: Самостоятелното участие в енергийната борса ще подобри финансовия резултат на Дружеството, няма да повиши цената за потребителите"}
{"url": "http://www.focus-news.net/news/2019/12/04/2725910/pravoslavnata-tsarkva-proslavya-sveta-velikomachenitsa-varvara.html", "text": "Православната църква прославя света великомъченица Варара. По този повод в софийския храм \"Преображение Господне\" кв. Лозенец, където се съхранява частица от  нейните свети мощи, ще бъде отслужена Архиерейска света Литургия, предаде репортер на  Агенция \"Фокус\" .  \r\n \r\nЛитургията ще започне в 9.00 часа. С благословението на Негово светейшество Българския патриарх и Софийски митрополит Неофит, тя ще бъде  оглавена от Негово преосвещенство Белоградчишкия епископ Поликарп - викарий на Софийския митрополит.  \r\n \r\nПо време на празничните служби православните християни ще могат да се поклонят на частицата от мощите на св. Варвара, която се съхранява в храма.   \r\nНикола ПЕТКОВ", "date": "2019.12.04", "title": "Православната църква прославя света великомъченица Варвара"}
{"url": "http://www.focus-news.net/news/2019/12/04/2725924/kathimerini-ministar-predsedatelyat-na-gartsiya-i-turskiyat-prezident-shte-se-sreshtnat-na-fona-na-naprezhenieto.html", "text": "На фона на ескалиращото напрежение, гръцкият премиер Кириакос Мицотакис се очаква да убеди Анкара да се откаже от своите „провокативни действия“ по време на неформална среща с турския президент Реджеп Тайип Ердоган в кулоарите на срещата на върха на НАТО в Лондон, пише електронното издание на вестник  Kathimerini . \r\n \r\nПредвид състоянието на гръцко-турските отношения, очакваните резултати от срещата, която е поискана от турска страна, остават слаби. Мицотакис съобщи, че ще повдигне въпроса за провокациите на Турция, като заяви, че двамата лидери ще разговарят открито.  \r\nКириакос Мицотакис  ще поиска подкрепа на срещата на върха на НАТО, подчертавайки, че не може да поддържа неутрална позиция, когато един член нарушава международното право на друг.  \r\n \r\nГоворителят на Държания департамент на САЩ определи споразумението между Турция и Либия като „безполезно“ и „провокативно“, защото повишава напрежението в региона, отбелязвайки възможността конфликтът в Либия да придобие по-широки регионални измерения.  \r\n \r\n : Мария Факова", "date": "2019.12.04", "title": "Kathimerini: Министър-председателят на Гърция и турският президент ще се срещнат на фона на напрежението"}
{"url": "http://www.focus-news.net/news/2019/12/04/2725919/prohodimi-sa-pri-zimni-usloviya-patishtata-v-oblast-burgas.html", "text": "Проходими са при зимни условия пътищата в област Бургас. Това съобщиха за  Радио \"Фокус\" - Бургас  от Областното пътно управление. Пътната настилка на автомагистрала \"Тракия\" в района на Бургас превантивно се опесъчава и обработва против заледяване. Сняг вали в района на местността Босна край Малко Търново, в момента машините опесъчават на място и обработват настилките със сол.  \r\n \r\nАгенция \"Пътна инфраструктура\" припомня, че до 6 декември т. г. движението в участъка Обзор – Слънчев бряг на път І-9 е ограничено за МПС над 12 т поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци.  \r\n \r\nИнтензивен е трафикът по основните пътни артерии на Бургас. Струпване на автомобили се наблюдава по бул. \"Тодор Александров\" в посока центъра на града. Натоварено е движението и в района на жп гарата, в района на кръстовището между булевардите \"Декмокрация\" и \"Сан Стефано\", както и в района на кръстовището с кръгово движение \"Трапезица\".  \r\n \r\nМария ПОПЧЕВА", "date": "2019.12.04", "title": "Проходими са при зимни условия пътищата в област Бургас"}
{"url": "http://www.focus-news.net/news/2019/12/04/2725927/prohodimi-sa-pri-zimni-usloviya-patishtata-v-oblast-veliko-tarnovo.html", "text": "Проходими са при зимни условия пътищата в област Велико Търново, предаде репортер на  Радио \"Фокус\" - Велико Търново . Пътните настилки са мокри, на места - заснежени. Времето е облачно, без валежи.  \r\n \r\nДвижението в областния град е натоварено по булевардите \"България\" и \"Никола Габровски\", в района на двата пътни възела - Южен и \"Качица\", по \"Беляковско шосе\", както и по улица \"Магистрална\", съвпадаща с отсечка от пътя София - Варна. Колони от автомобили има в района на Кооперативния пазар, на светофара по бул. \"България\" (при отбивката за стадион \"Ивайло\") и пред пощата. Интензивен е трафикът и покрай по-големите училища и детски градини, където движението се регулира от пътни полицай. Екипи на \"Пътна полиция\" има и на входовете и изходите на Велико Търново, както и в по-натоварените участъци от първокласната и второкласна пътна мрежа. \r\n \r\nЕкипи на Областното пътно управление почистват и опесъчават основните пътища. Органите на реда призовават шофьорите да карат внимателно и със съобразена скорост. Няма нововъведени ограничения.  \r\n \r\nОтворен за движение е Проходът на Републиката, където все още е в сила предупреждението за опасност от падащи камъни. Настилката там също е мокра. Ограничено е движението на автомобили над 3.5 тона по пътя Лозен – Полски Тръмбеш в района на село Каранци поради амортизиран мост и намален габарит на пътното платно. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш.  \r\n \r\nРени АТАНАСОВА", "date": "2019.12.04", "title": "Проходими са при зимни условия пътищата в област Велико Търново"}
{"url": "http://www.focus-news.net/news/2019/12/04/2725918/poslanikat-na-frantsiya-v-skopie-ne-spodelyame-obshti-tsennosti-s-cherna-gora-kadeto-bogatstvoto-e-v-ratsete-na-10-12-semeystva.html", "text": "Посланикът на Франция в Скопие Кристиян Тимоние заяви, че Франция не иска да споделя суверенитета на Европейския съюз със страни като Черна гора, където богатството е съсредоточено в ръцете на 10-12 семейства и затова Париж иска преразглеждане на правилата на Съюза за разширяване, пише македонският вестник  „Вечер“ . \r\n \r\nНа форума за „Защита на европейските ценности в процеса на разширяване“ в Скопие, дипломатът заяви, че „френското мислене е много деликатно. Разширяването достигна своите граници. Прилагаме ли наистина същите процеси за присъединяване?“ \r\n \r\nТой даде като пример за това Черна гора: \r\n„Дали натрупването на богатство в Черна гора е знак за европейски ценности? Дали това е страна, с която искаме да споделяме нашия суверените4т? Богатството в Черна гора е съсредоточено в ръцете на 10 или 12 семейства. Затова бихме искали отново да разгледаме правилата за разширяване. Става въпрос повече за бюрократично тиктакане, отколкото за значителен напредък“, добави той. \r\n \r\nПревод и редакция:", "date": "2019.12.04", "title": "Посланикът на Франция в Скопие: Не споделяме общи ценности с Черна гора, където богатството е в ръцете на 10-12 семейства"}
{"url": "http://www.focus-news.net/news/2019/12/04/2725929/", "text": "Забранено е движението на товарни автомобили над 12 тона с ремаркета и полуремаркета по всички пътища и проходи в област Смолян, съобщи за   Радио „Фокус“ – Смолян  дежурният в Областно пътно управление – Смолян. Температурата на въздуха е в интервала от минус 6 до 0 градуса, вали сняг. Снежната покривка е между 10 и 30 см. Пътищата са заснежени и заледени, като машините са на терен и все още обработват настилките. Повишена и опасността от падащи камъни по всички пътища в област Смолян. През нощта не са получавани сигнали за инциденти по пътищата в региона.  \r\nДо 6 декември от 7.00 до 19.00 е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от пресцентъра на Агенция „Пътна инфраструктура“. Спирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\nВ Смолян вали сняг, пътните настилки са заснежени. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.12.04", "title": "Забранено е движението на товарни автомобили над 12 тона по всички пътища и проходи в област Смолян"}
{"url": "http://www.focus-news.net/news/2019/12/04/2725928/merkite-po-ohrana-na-obshtestveniyat-red-po-vreme-na-macha-arda-tsska-shte-predstavi-na-brifing-oblastnata-direktsiya-na-mvr-kardzhali.html", "text": "Мерките по охрана на общественият ред по време на мача Арда – ЦСКА ще представи на брифинг Областната дирекция на МВР-Кърджали. Днес 4 декември 2019 г. от 11 часа в Клуба на ОДМВР-Кърджали ще се проведе брифинг във връзка с охраната на обществения ред, мерките за сигурност, безопасността на движението и временната организация на движение, свързани с предстоящата футболна среща между отборите \"Арда 1924\" и ЦСКА. Това съобщиха от  ОДМВР-Кърджали .  \r\n \r\nНа 5 декември “червените” ще гостуват на пълен стадион в Кърджали в 1/8-финал за Купата на България. Мачът се очертава като ключов за двата тима за сезона, тъй като при сериозно изоставане в първенството, “Армейците” не могат да си позволят гаф и в другия турнир. 3 дни по-късно Арда-Кърджали ще играе отново с ЦСКА-София на стадион “Локомотив” в Пловдив в сблъсък от 19-ия кръг на efbet Лига.", "date": "2019.12.04", "title": "Мерките по охрана на общественият ред по време на мача Арда – ЦСКА ще представи на брифинг Областната дирекция на МВР-Кърджали"}
{"url": "http://www.focus-news.net/news/2019/12/04/2725921/negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-za-hramoviya-praznik-na-tsarkvata-sv-varvara.html", "text": "Негово преосвещенство Константийският епископ Яков ще оглави Архиерейска света Литургия за храмовия празник на църквата \"Св. Варвара\" в село Варвара, предаде репортер на  Агенция \"Фокус\" .  \r\n \r\nС благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия за храмовия празник на църквата \"Св. Варвара\", село Варвара, Пазарджишка духовна околия, Пловдивска епархия. Начало ще бъде в 9.00 часа.  \r\nНикола Петков", "date": "2019.12.04", "title": "Негово преосвещенство Константийският епископ Яков ще оглави Архиерейска света Литургия за храмовия празник на църквата \"Св. Варвара\""}
{"url": "http://www.focus-news.net/news/2019/12/04/2725922/praznichna-sveta-liturgiya-v-chest-na-sveta-varvara-se-otsluzhva-v-pravoslavnite-hramove-v-pazardzhik.html", "text": "Празнична света литургия се отслужва в православните храмове в Пазарджик по повод деня на света Варвара, предаде репортер на  Радио „Фокус“ – Пазарджик . Света Варвара е родена в семейството на аристократ – езичник от Илиопол. Отличавала се с особена и впечатляваща красота. Ревнивият ѝ баща я затворил в кула – далеч от похотливи очи. През времето, когато е била затворена, Варвара изучавала външния свят от прозореца и имала много време да размишлява за Бога. Когато баща ѝ разрешава да излиза, за да си намери жених и да се омъжи, Варвара се запознала с християни и приела светото кръщение. Когато бащата научава, че дъщеря му е станала християнка, той нарежда да я бичуват и получава съгласието на управителя на Мартиан да я осъди на смърт.  \r\n \r\nПо нареждане на бащата Варвара е обезглавена. Поверието говори, че божието възмездие настигнало бащата на Варвара и управителя на града – те двамата били поразени от мълния. През 6 век мощите на света Варвара били пренесени в Константинопол. Храм „Света Варвара“ се намира в едноименното село в община Септември. \r\n \r\nАлбена ЖИЛЕКОВА", "date": "2019.12.04", "title": "Празнична света литургия в чест на света Варвара се отслужва в православните храмове в Пазарджик"}
{"url": "http://www.focus-news.net/news/2019/12/04/2725926/zasnezheni-sa-patnite-nastilki-v-rayona-na-studenets-laki-i-panichkovo-v-plovdivska-oblast.html", "text": "Заснежени са пътните настилки в района на Студенец, Лъки и Паничково в Пловдивска област. Това съобщи за  Радио „Фокус“ – Пловдив  дежурният в Областното пътно управление. Екипи обработват пътищата с цел нормална проходимост. В останалата част от областта пътищата са мокри. Снежната покривка на повечето места е около 3 см. Призовават се водачите да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. \r\n \r\nКъм този час движението по основните направления в Пловдивска област е натоварено. Най-интензивен трафик се отчита по пловдивския участък на автомагистрала „Тракия“, също по направленията Пловдив-Асеновград-Смолян, Пловдив-Съединение, Пловдив-Карлово и Пловдив-Пазарджик. \r\n \r\nДвижението по пътя Девин-Кричим е ограничено за всички моторни превозни средства поради ремонтни дейности на асфалтовата настилка в часовете от 08.00 до 17.00 часа. Участъкът е сигнализиран с пътни знаци. Обходният маршрут за водачите е по пътя Девин-Смолян-Асеновград-Пловдив и обратно. Срокът за извършването на дейностите е до 6 декември. До 31 декември движението по пътя Пловдив-Куклен, в участъка от км 6 до км 7, ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Също до края на годината движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. \r\n \r\nЗабранено остава движението на камиони с височина над 4 метра през тунелите по пътя Асеновград-Нареченски бани. Забранено е и преминаването на моторни превозни средства над 12 тона по пътя Поповица-Болярци, поради намален габарит на пътното платно на мост. Обходният маршрут за водачите е по пътя Поповица-Садово-Кочево-Болярци. Повишена е опасността от падащи камъни по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани, също в района на проходите Козница и Стражата. Забранено е движението за камиони над 12 тона през прохода Троян-Кърнаре. \r\n \r\nИнтензивен трафик се отчита и на територията на град Пловдив към този час. Задръствания се образуват по бул. „Христо Ботев“, в района на Сточна и Централна гара, по бул. „Цар Борис III Обединител“, в района на Пловдивския университет, при Тунела, при Баня Старинна и при кръговите кръстовища в района на Международния панаир, също по бул. „Пещерско шосе“, в участъка между ул. „Белица“ и ул. „Царевец“. Задръствания има също на места по булевардите „Найчо Цанов“, „Руски“, „Източен“, „Шести септември“, „Васил Априлов“, „България“ и „Пещерско шосе“. Пътищата на територията на града са мокри, на места хлъзгави заради валежи от дъжд и сняг. \r\n \r\nТони МИХАЙЛОВ", "date": "2019.12.04", "title": "Заснежени са пътните настилки в района на Студенец, Лъки и Паничково в Пловдивска област"}
{"url": "http://www.focus-news.net/news/2019/12/04/2725932/s-prisazhdane-na-nagradi-shte-zapochne-dneshnata-sesiya-na-obshtinski-savet-veliko-tarnovo.html", "text": "С присъждане на награди ще започне днешната сесия на Общински съвет - Велико Търново, предаде репортер на  Радио „Фокус“ - Велико Търново.  Едната е Академичната награда на Община Велико Търново за 2019 г., а втората е Награда „Трифон Иванов“ на Общината за годината. \r\n \r\nОбщинският съвет ще обсъди и графика за заседанията си за първото полугодие на 2020 г., ще бъде дадена и информация за касовото изпълнение на бюджета на Общината от началото на годината до 30 септември 2019 г., както и за дейността на търговските дружества със 100% общинско участие за периода. На сесията ще бъдат обсъдени и промените по приходната и разходната част на бюджета към 31 октомври 2019 г., както и извършените разходи за командировки в страната и чужбина от кмета на Община Велико Търново инж. Даниел Панов и председателя на Общинския съвет Венцислав Спирдонов за периода 1 юли 2019 – 30 септември 2019 г. \r\n \r\nЩе бъдат определени представители на Общинския съвет в Общото събрание на Национално сдружение на общините в Република България и в Областния съвет за развитие, както и броят на кметските наместници на територията на Община Велико Търново. \r\n \r\nРени АТАНАСОВА", "date": "2019.12.04", "title": "С присъждане на награди ще започне днешната сесия на Общински съвет - Велико Търново"}
{"url": "http://www.focus-news.net/news/2019/12/04/2725931/den-na-otvorenite-vrati-shte-se-provede-v-prevantivno-informatsionniyat-tsentar-na-obshtinskiya-savet-po-narkotichni-veshtestva-kardzhali.html", "text": "Ще има ден на отворените врати в Превантивно-информационният център на Общинския съвет по наркотични вещества-Кърджали, съобщи председателя на  ОЦНВ Сезгин Бекир . Центърът се намира в офиса на ПИЦ на бул. \"България\" №74, ет. 3, стая 309.   \r\n \r\nГражданите ще могат да се запознаят с дейността на Превантивния център, с работата на ОСНВ и да получат информация относно въздействието на психоактивните вещества върху организма.", "date": "2019.12.04", "title": "Ден на отворените врати ще се проведе в Превантивно-информационният център на Общинския съвет по наркотични вещества-Кърджали"}
{"url": "http://www.focus-news.net/news/2019/12/04/2725933/patnite-nastilki-v-oblast-kyustendil-sa-mokri-na-mesta-i-hlazgavi.html", "text": "Пътните настилки в област Кюстендил са мокри, на места - и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час на деня няма валежи. Пътищата са почистени и обработени.  \r\n \r\nДвижението по път III–601 Долно Уйно – ГКПП „Олтоманци“ при км 25 се осъществява в една лента поради изграждането на рамка за автоматично устройство записващо пътния трафик. Участъкът е сигнализиран с пътни знаци. Срокът е до 4 декември.  \r\n \r\nУкрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.   \r\nВенцеслав ИЛЧЕВ", "date": "2019.12.04", "title": "Пътните настилки в област Кюстендил са мокри, на места - и хлъзгави"}
{"url": "http://www.focus-news.net/news/2019/12/04/2725930/mokri-sa-patishtata-v-severoiztochna-balgariya-na-mesta-vidimostta-e-namalena-poradi-magla.html", "text": "Мокри са пътищата в Североизточна България, а на места видимостта е намалена поради мъгла, по информация от областните пътни управления в Шумен, Търговище, Разград и Силистра, предаде  репортер на Радио „Фокус“ - Шумен . Мокри и обработени против заледяване са пътните настилки в Шуменска област. Температурата на въздуха е от минус 3 до 0 градуса. Мъгла с видимост от 50-60 метра ограничава видимостта в област Силистра. Заледените участъци по пътищата от републиканската пътна мрежа са опесъчени. Три машини продължават да обработват настилките. Пътищата са мокри, но нормално проходими при зимни условия. Мъгла намалява до 100 метра видимостта в Разградска област. Пътищата също са мокри и обработени. 5 машини продължават да работят на терен. Температурата е от минус 3 до 0 градуса. 12 машини продължават да работят по пътищата в област Търговище. Пътните настилки и там са мокри и обработени. Мъгла с видимост до 100 метра има в района на Антоново. Там и в района на Омуртаг има около 5 см снежна покривка. Котленският проход е отворен. Температурата на въздуха е от минус 3 до 2 градуса. \r\n \r\nИвелина ИВАНОВА", "date": "2019.12.04", "title": "Мокри са пътищата в Североизточна България, на места видимостта е намалена поради мъгла"}
{"url": "http://www.focus-news.net/news/2019/12/04/2725936/10-sm-e-snezhnata-pokrivka-na-petrohan-patyat-e-zasnezhen-pochisten-i-opesachen.html", "text": "10 см е снежната покривка на Петрохан, пътят е заснежен, почистен и опесъчен , съобщи за  Радио „Фокус“ – Видин  дежурният служител в Областно пътно управление – Монтана. Снеговалежът на прохода Петрохан вече е спрял, Трафикът в началото на деня е с нормална интензивност и в двете посоки. Остава забраната за преминаване на автомобили над 12 тона през Петрохан. Обиколният маршрут е през гр.Своге.  \r\nАнна ЛОЗАНОВА", "date": "2019.12.04", "title": "10 см е снежната покривка на Петрохан, пътят е заснежен, почистен и опесъчен"}
{"url": "http://www.focus-news.net/news/2019/12/04/2725934/okrazhniyat-prokuror-i-direktorat-na-politsiyata-v-kardzhali-shte-informirat-za-operatsiya-vav-vrazka-s-antichni-moneti.html", "text": "Окръжният прокурор и директорът на Полицията в Кърджали ще информират за операция във връзка с антични монети. Това съобщиха от   ОДМВР-Кърджали  . Брифингът за медиите, който ще се състои днес 4 декември от 11 часа в Клуба на полицията,  ще включва и още една тема - операцията по изземване на голямо количество монети с антична стойност, информация за която ще дадат директорът на ОДМВР-Кърджали старши комисар Атанас Илков и окръжния прокурор на Кърджали Желязко Стефанов.", "date": "2019.12.04", "title": "Окръжният прокурор и директорът на Полицията в Кърджали ще информират за операция във връзка с антични монети"}
{"url": "http://www.focus-news.net/news/2019/12/04/2725939/otchetno-izbornata-konferentsiya-na-abv-sofiya-shte-se-provede-na-14-yanuari-2020-godina.html", "text": "Отчетно-изборната конференция на АБВ-София ще се проведе на 14 януари 2020 година. Това реши на свое заседание активът на столичната организация на ПП АБВ, съобщиха от пресцентъра на  партията . \r\n \r\nВ дневния ред на предстоящия форум са застъпени организационни, структурни въпроси, както и избор на нови органи на управление на АБВ-София. \r\nПредседателят Емил Кало посочи, че софийската организация на АБВ се нуждае от нова енергия. Той подчерта необходимостта от динамика и последователност на процесите в структурата, която ръководи.", "date": "2019.12.04", "title": "Отчетно-изборната конференция на АБВ-София ще се проведе на 14 януари 2020 година"}
{"url": "http://www.focus-news.net/news/2019/12/04/2725940/pregled-na-osnovnite-temi-vav-velikotarnovskiya-pechat.html", "text": "„Професии на бъдещето разкриват в училища във Велико Търново“, е водещо заглавие в областния всекидневник  „Янтра Днес“ . Профили, свързани със софтуерни и хардуерни науки, предприемачески и технически специалности, природни науки и паралелки по електронна търговия са сред толерираните от просветното министерство за разкриване в училищата. За въвеждане на държавен прием по стем профили и професии на бъдещето от МОН настояваха още през миналата година. Това са професии, които ще изградят у днешните деца ключови компетентности и умения, подпомагащи реализацията им на пазара на труда. \r\n \r\n„16 машини излязоха да чистят по републиканските пътища”, е друга тема в ежедневника. 16 машини бяха ангажирани през вчерашния ден за почистването на републиканските пътища във Великотърновска област. Въпреки намалената видимост заради първия сняг нямаше затруднения в региона, а обстановката беше нормална, уточниха от Областно пътно управление. Проходим при зимни условия е и Проходът на Републиката. Няма информация за бедстващи хора, за прекъснато електрозахранване или водоподаване в региона. Слабият снеговалеж не доведе до навявания, а температурите бяха от минус 3 до плюс 3 градуса. Най-ниски стойности бяха измерени в района на прохода Твърдица. Съгласно плана за работа на Областно пътно управление за почистване на пътищата в областта са осигурени 96 машини, доставени са нужните количества от 22 000 т инертни материали, 3500 тона сол и 70 т сухи химикали. 22 машини от различен тип, включително и малогабаритни снегорини за квартал “Варуша”, са в пълна готовност да излязат по улиците на Велико Търново, ако снегът започне да се задържа или има риск от замръзване. Снегопочистващата фирма разполага в наличност с 1000 т пясъчно-солна смес, 800 т сол и 50 т противообледителна химическа смес с основа магнезиев сулфат. В процес на доставка са още 1000 т пясък и сол. \r\n \r\n„Етър“ има нужда от работещ УС, твърда ръка и пълна подкрепа към новия треньор“, четем на спортната страница на вестника. \r\n \r\n„Пътната агенция стяга голям ремонт на южния вход на Велико Търново“, е водещо заглавие в другия областен ежедневник -  „Борба“ . Държавата стяга голям ремонт на целия Южен вход на Велико Търново, за което още през лятото настоя и кметът Даниел Панов. След няколко неуспешни опита за избор на изпълнител за реконструкцията на железопътния надлез от Агенция „Пътна инфраструктура” са решили да изпълнят по-мащабно строителство, което включва нов път, вместо опасните и известни с катастрофи Присовски завои, потвърди специално за „Борба“ регионалният пътен шеф Венцислав Ангелов. Концепцията е да се прекрои и пътният възел през неизползваемия язовир „Вятъра“, като пътното легло се оформи по права през дерето с насип. Част от бившата водна площ също ще бъде използвана, а в нея може да се вложи и пръстта от изкопите за новия път. Първоначалните намерения на пътната агенция бяха да се затвори за шест месеца входът на града, а трафикът да се пренасочва през „Чолаковци“, но екстремната намеса на кмета по отношение на тази недомислица ги осуети. \r\n \r\n„Даниел Панов: „ГЕРБ е водещата политическа сила в областта“, е друга тема в ежедневника. На областно събрание в понеделник вечерта във В. Търново структурата на ГЕРБ анализира постигнатите резултати на местните избори. В работната среща участваха ръководствата на партийните организации в десетте общини от региона, заедно с избраните кметове и председатели на общински съвети, великотърновските народни представители от ГЕРБ – Клавдия Ганчева, Станислава Стоянова и Станислав Стоянов, както и областният управител Любомира Попова. \r\n \r\nСъбранието бе ръководено от великотърновския кмет и областен лидер на ГЕРБ Даниел Панов, а специално за форума пристигна и депутатът Пламен Нунев, член на Изпълнителната комисия на партията. ГЕРБ е водещата политическа сила във Великотърновска област, припомни Даниел Панов, който представи обстоен анализ на вота. За партийните листи на ГЕРБ в областта са гласували общо 29 066 души, което представлява преднина от близо осем хиляди гласа пред втората по резултат партия. Пет от десетте общини се ръководят от кметове от ГЕРБ. В 70 населени места в областта имаше преки кметски избори – издигнатите от ГЕРБ кандидати спечелиха в 30 от тях. Представители на ГЕРБ има във всички общински съвети, като партията отново е с най-голям брой общински съветници на областно ниво – 77 от общо 206 места. Това е с трима повече в сравнение с предходния мандат и е значително по-голям брой в сравнение с 67-те съветници на ГЕРБ в областта от управленския период 2011 – 2015 г. \r\n \r\n„Успешен финал на сезона за младите етърци, биха в Бургас и Русе“, четем на спортната страница на вестника.", "date": "2019.12.04", "title": "Преглед на основните теми във великотърновския печат"}
{"url": "http://www.focus-news.net/news/2019/12/04/2725941/adv-emanuil-yordanov-bivsh-ministar-na-vatreshnite-raboti-shte-ima-vse-po-tyasna-vrazka-mezhdu-kpkonpi-i-prokuraturata-zashtoto-izborat-na-rakovoditelite-im-goni-edna-i-sashta-tsel.html", "text": "Ще има все по-тясна връзка между КПКОНПИ и Прокуратурата, защото изборът на ръководителите им гони една и съща цел. Това каза за сутрешния блок  „Добро утро, България“  на  Радио „Фокус“  адвокат Емануил Йорданов, министър на вътрешните работи в периода 1999-2001г. Според него изборът за председател на КПКОНПИ е предизвестен. Концепцията на кандидата от „ВОЛЯ – Българските Родолюбци“ Симеон Найденов се състоя от 5 страници общи приказки, коментира той. По думите на Йорданов в концепцията на Сотир Цацаров за председател на Антикорупционния орган прави впечатление акцента върху PR-a.  \r\n \r\n„Знаехме, че има една държавна институция, която е със статут на свещена крава, а именно Прокуратурата, и тя не може да бъде критикувана. Всеки, който критикуваше Прокуратурата беше обявяван за лош олигарх, който се плаши за откраднатите си пари или в най-добрия случай – лош адвокат, който взима пари. Сега всички тези определения отиват към хората, които ще критикуваме Комисията. Този, който е чел концепцията на Цацаров, е видял ясно, че там става въпрос дори и за някакви подобрения, които е трябвало да се правят в графичния вид на интернет страницата на комисията“, обясни той. \r\n \r\nАдв. Емануил Йорданов обърна внимание, че инструкцията за взаимодействие между Антикорупционния орган и прокуратурата е приета месеци след законовия срок, а текста й се разминава с закона. Той обясни, че когато подзаконов нормативен акт противоречи на закон или на нормативен акт от по-висока степен, то той не се прилага. Адвокатът каза още, че комисията се нуждае от ясно формулиране на функциите й. Според него концепцията на Цацаров доказва, че той е професионално подготвен и интелигентен, но не използва тези си качества в полза на обществото. По отношение на корупцията, държавата може да се справи и без тази комисия, добави той.  \r\n \r\nВеселка ИВАНОВА", "date": "2019.12.04", "title": "Адв. Емануил Йорданов, бивш министър на вътрешните работи: Ще има все по-тясна връзка между КПКОНПИ и Прокуратурата, защото изборът на ръководителите им гони една и съща цел"}
{"url": "http://www.focus-news.net/news/2019/12/04/2725942/dobri-sa-usloviyata-za-patuvane-v-oblast-gabrovo.html", "text": "Добри са условията за пътуване в област Габрово, съобщиха за  Радио „Фокус“ – Велико Търново  от Областно пътно управление – Габрово. Времето е облачно, без валежи. Пътните настилки са мокри, на места - заскрежени. За изминалото денонощие няма нови въведени ограничения.  \r\n \r\nПропаднал участък затруднява движението в отсечка по пътя между Габрово и село Стоманеците. От Областно пътно управление съветват шофьорите да са внимателни в участъка  при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Отворен за движение е проходът Шипка, но там остава в сила забраната за тежкотоварни автомобили над 12 тона. Пропаднал участък затруднява движението по пътя между Габрово и връх Шипка при км 164+150. На мястото е поставена необходимата сигнализация, а укрепването ще продължи до края на месеца.  \r\n \r\nРени АТАНАСОВА", "date": "2019.12.04", "title": "Добри са условията за пътуване в област Габрово"}
{"url": "http://www.focus-news.net/news/2019/12/04/2725943/detsko-atelie-pod-nadslov-koledna-svetlina-v-staklo-shte-se-provede-v-muzeya-v-shumen.html", "text": "Под надслов „Коледна светлина в стъкло“ е детското ателие, което ще се проведе в централната експозиция на музея в Шумен от 14.30 часа. Това съобщиха от  Регионален исторически музей – Шумен . Ученици от Начално училище „Ил. Р. Блъсков“ ще изработват и декорират стъклени свещници, а преди това ще се запознаят с изложбата „Стъклена феерия през вековете“. Тя е реализирана в партньорство между Исторически музей – Приморско и Регионален исторически музей – Шумен, с финансовата подкрепа на Министерството на културата и включва стъклени артефакти от античността до наши дни. Входът за всички деца днес в централната експозиция на Регионален исторически музей – Шумен ще бъде свободен в рамките на зимното работно време.", "date": "2019.12.04", "title": "Детско ателие под надслов \"Коледна светлина в стъкло\" ще се проведе в музея в Шумен"}
{"url": "http://www.focus-news.net/news/2019/12/04/2725945/suhi-sa-patnite-nastilki-vav-vidinska-oblast-trafikat-za-gkpp-dunav-most-2-e-natovaren.html", "text": "Сухи са пътните настилки във Видинска област, трафикът за ГКПП „Дунав мост 2“ е натоварен, пътуват предимно тежкотоварни автомобили, съобщиха за  Радио „Фокус“ – Видин  от Областно пътно управление. Най-много автомобили се движат по главен път Е 79 в участъка Димово - Ружинци и в участъка Видин – Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Движението по път 1413 Грамада – Синаговци е ограничено за автомобили над 12 т поради свлачище. Обходният маршрут е  път I-1 Дунавци – Срацимирово, път III-141 Срацимирово - Грамада и обратно.  Във Видин трафикът е засилен на входно-изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.12.04", "title": "Сухи са пътните настилки във Видинска област, трафикът за ГКПП „Дунав мост 2“ е натоварен"}
{"url": "http://www.focus-news.net/news/2019/12/04/2725946/intenziven-e-trafikat-na-gkpp-kulata-na-vhod-i-izhod-za-tovarni-avtomobili.html", "text": "Интензивен е трафикът на ГКПП „Кулата“ на границата с Гърция на вход и изход за товарни автомобили. Това съобщиха за  Радио „Фокус“ - Пирин  от Главна дирекция „Гранична полиция“.  \r\n \r\nПоради извършване на ремонтни работи на пункта е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.  \r\n \r\nНа ГКПП „Илинден“ преминаването се извършва без проблеми. Спокойна е и обстановката на пунктовете „Златарево“ и „Станке Лисичково“ на границата със Северна Македония.  \r\n \r\nЛивия НИНОВА", "date": "2019.12.04", "title": "Интензивен е трафикът на ГКПП „Кулата“ на вход и изход за товарни автомобили"}
{"url": "http://www.focus-news.net/news/2019/12/04/2725938/fakultet-artileriya-pvo-i-kis-v-shumen-kam-natsionalen-voenen-universitet-vasil-levski-chestva-praznika-na-sv-varvara.html", "text": "Вече петнадесет години, благодарение на усилията на военнослужещи и свещенослужители от Шумен, Факултет „Артилерия, ПВО и КИС“ към Национален военен университет „Васил Левски“, чества Празника на света великомъченица Варвара, покровител на артилеристите в християнския свят. Това съобщиха от  факултета . В светата Литургия в храм „Св. Три Светители” от 09.15 часа участие ще вземат офицери, курсанти и войници – артилеристи от Шуменския гарнизон. От 10.30 до 11.15 ч. в сградата на катедра „Артилерия” ще се извърши тържествен водосвет и награждаване на офицер – артилерист, за изключителни заслуги към българската артилерия. Почетна грамота и икона на св. Варвара тази година се връчват на офицера от резерва полковник Димитър Иванов Събев.", "date": "2019.12.04", "title": "Факултет „Артилерия, ПВО и КИС“ в Шумен към Национален военен университет „Васил Левски“ чества празника на Св. Варварa"}
{"url": "http://www.focus-news.net/news/2019/12/04/2725937/dots-kostadin-nushev-sveta-varvara-e-pokrovitelka-na-arhitektite-minyorite-sashto-taka-v-tsarkvata-se-pochita-i-kato-zastapnichka-na-vnezapno-pochinalite-hora.html", "text": "Света Варвара е покровителка на архитектите, миньорите, също така в църквата се почита и като застъпничка на внезапно починалите хора. Това каза богословът доц. Костадин Нушев в интервю за  Агенция „Фокус“  по повод отбелязването на празника на света Варвара на 4 декември.  \r\n \r\n„Тя е особено почитана сред славяните. През Средновековието, когато нейните мощи са били пренесени в Константинопол, а по-късно мощите и са били пренесени в Киев, където в днешно време сред християните в Киевска Русия и Руската православна църква особено така усърдно се почита света Варвара“, обясни богословът.  \r\n \r\n„В България имаме частица от светите мощи на света Варвара, които са подарени от руския патриарх, по времето Екзарх Стефан, в края 40-те години и по времето на патриарх Кирил в началото на 50-те години, когато е бил възстановен столичният храм „Преображение Господне“ в кв. Лозенец“, допълни той.  \r\n \r\n„Празникът започва още на вечерното богослужение на предишния ден, защото според църковния календар на вечерното богослужение след залеза на слънцето вече се отбелязва празникът и почитаният светец, който е на следващия ден. Така че тържествените богослужения започват още на 3 декември вечерта, обикновено с архиерейска служба като продължават на следващия ден, който е празничен според църковния календар, с празнична Архиерейска света литургия“, каза още доц. Нушев.  \r\nТеодора ПАТРОНОВА", "date": "2019.12.04", "title": "Доц. Костадин Нушев: Света Варвара е покровителка на архитектите, миньорите, също така в църквата се почита и като застъпничка на внезапно починалите хора"}
{"url": "http://www.focus-news.net/news/2019/12/04/2725944/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са предимно мокри. Това съобщи за  Радио „Фокус” – Кюстендил  дежурният на пункта. \r\n \r\nПотокът от автомобили към този час на деня е нормален, преминаването се извършва без големи изчаквания.  \r\n \r\nВенцеслав ИЛЧЕВ", "date": "2019.12.04", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/12/04/2725949/pss-loshi-sa-usloviyata-za-turizam-v-planinite.html", "text": "Лоши са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Температурите варират от -11 до -1 градуса. На много места във високите части на планините е мъгливо. Снежната покривка е между 5 и 40 см. Най-много сняг има на заслон Ботев – 40 см. Съоръженията не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.12.04", "title": "ПСС: Лоши са условията за туризъм в планините"}
{"url": "http://www.focus-news.net/news/2019/12/04/2725925/pristanishte-rosenets-v-burgaskiya-zaliv-e-zatvoreno-za-manevrirane-poradi-silen-vyatar.html", "text": "Пристанище \"Росенец\" в Бургаския залив е затворено за маневриране поради силен вятър. Това сочи справка в сайта на  \"Пристанищна инфраструктура\" .", "date": "2019.12.04", "title": "Пристанище \"Росенец\" в Бургаския залив е затворено за маневриране поради силен вятър"}
{"url": "http://www.focus-news.net/news/2019/12/04/2725947/ministar-krasimir-valchev-obrazovatelnata-sistema-e-prekaleno-ambitsiozna-po-otnoshenie-na-davaneto-na-znanieto-i-neambitsiozna-v-prevrashtaneto-im-v-umeniya.html", "text": "Образователната система е прекалено амбициозна по отношение на даването на знанието и прекалено неамбициозна по отношението на тези знания в умения, или поне в този период до 9 клас. Това каза министърът на образованието Красимир Вълчев в интервю за предаването „Здравей, България“ по  Нова телевизия , по повод резултати от международното проучване PISA. „Факт, че нашата система е настроена да дава знание и то повече знание, но много по-трудно ги трансформира в умения. Умения, които са необходими за функционална пригодност към живота. Затова и използваме термина функционална неграмотност, това не означава, че децата са неграмотни и не могат да четат и да пишат и имат по-ограничен набор от умения, които могат да приложат и демонстрират“, каза още Вълчев.  \r\n \r\nПо думите му 6 900 деветокласници в България са участвали. „И в трите категории - четене, математика и природни науки, има спад в резултатите. Като по природни науки разликата надолу е значителна“, добави министърът на образованието. „Основното на една образователна система е какво и как се учи, за какво изпитва съответно, когато изпитите са настроени към това да мерят знание. За това учат и учениците за повече енциклопедични знания, повече факти, повече данни, нещо, което не е необходимо. По география не е основната роля на учителя да повтори това, което е в учебника, а да предизвика любопитство към света на детето, интереса на учене. Това е променящата се философия и фокус на образователната система и това се опитваме да направим“, обясни още той.  \r\n \r\nСпоред министъра в дългосрочен план, в сравнение с 2000 година, няма влошаване на резултатите. „Имаме по-скоро стабилни резултати. Имали сме години с по-ниски резултати, това са нормални статистически колебания. Само по природни науки не можем да го обясним със статистически незначителната грешка. Защо имаме статистическо колебание, защото изпитите могат да са по-лесни или по-трудни“, посочи Вълчев. „Имаме по-ниски средни резултати, имаме промяна в извадката и вчера дадохме примери за това. Имаме необясним срив на резултатите в София, необясним с промяната в извадката. Много повече професионални гимназии са включени, които са с 80 точки, по-ниски резултати средно от профилираните. Не трябва да драматизираме отрицателната разлика, по-скоро проблемът е, че нямаме подобрение в дългосрочен период. Няма как да имаме подобрение, защото това все още е старата система, старата програма, това са ученици, които са изпитвани по старите програми“, допълни министър Красимир Вълчев.", "date": "2019.12.04", "title": "Министър Красимир Вълчев: Образователната система е прекалено амбициозна по отношение на даването на знанието и неамбициозна в превръщането им в умения"}
{"url": "http://www.focus-news.net/news/2019/12/04/2725950/deutsche-welle-evropeyskiyat-sad-othvarli-zhalbata-na-chehiya-za-ognestrelnite-orazhiya.html", "text": "Европейският съд отхвърли жалбата  на Чешката република срещу забраната за полуавтоматични пушки за частна употреба, въведена след терористичните атаки през 2015 г.,  пише  Deutsche Welle . \r\n \r\nСъдът постанови, че мерките, които са предприети от Европейския парламент и Съвета „не водят до нарушаване на принципите на предоставяне на правомощия, правна сигурност, защита на оправданите правни очаквания или недискриминация, както твърди Чешката република в подкрепа на действията си“.  \r\n \r\nМерките на ЕС срещу използването на полуавтоматични пушки за частна употреба имат за цел да ограничат насилието и да попречат на терористи да придобият оръжие на черния пазар.  \r\n \r\n : Мария Факова", "date": "2019.12.04", "title": "Deutsche Welle: Европейският съд отхвърли жалбата на Чехия за огнестрелните оръжия"}
{"url": "http://www.focus-news.net/news/2019/12/04/2725935/ivaylo-kalfin-problemat-za-bolnichnite-idva-ot-tova-koy-da-plati.html", "text": "НОИ има електронна информационна система от 1997 г. Преди това архивите са в папки, документи и в трудовите книжки на хората. Когато изчезнат документи, остават само трудовите книжки и затова е възможна тази измама. В случая става въпрос за стаж, НОИ няма начин да прецени дали едни документи са верни или не, ако са преди 1997 г. Проблемът се е появил, когато са изнесени тези досиета от НОИ. Това каза в интервю за предаването „Сутрешен блок“ на  БНТ  Ивайло Калфин, бивш министър на труда и социалната политика. \r\n \r\nСпоред Калфин, проблемите с фалшиви документи не трябва да се търсят в социалната система. \r\n„Проблемът на фалшивите ТЕЛК и фалшивите болнични не е в социалната система, те се издават от здравната система, от медицинските специалисти. Ако искаме да се преборят с тези дефекти и пробойни, трябва да говорим за електронна здравна карта, електронни документи. Очевидно някой има интерес това да не се случва. Не е виновен министърът на труда и социалната политика“, заяви още Ивайло Калфин. \r\n \r\nКалфин коментира и напрежението около идеята първият ден от болничните да не се заплаща от работодателите. \r\n„Проблемът за болничните възникна от това кой да плати, при положение, че всички знаят, че има измами. НОИ сме всички ние, нашите данъци отиват там. Пресечната точка е не кой да плаща за измамите, а как да се намалят“, заяви бившият социален министър. \r\n \r\nПо въпроса за Закона за социалните услуги, който влиза в сила през януари, Калфин заяви, че той е добър, но има много хора, които са притеснени за някои текстове и трябва да се влезе в диалог с тях, за да се изяснят. \r\nКато пример, бившият министър посочи това, че дете може да бъде изведено от семейството, само ако има пряка заплаха за живота му. „Много ме е страх този закон, който по принцип е добър, да не се обърне както Истанбулската конвенция. Трябва да се мине през законодателно изясняване на термините, за да се успокоят хората“, каза Ивайло Калфин. \r\nОтносно недоволството около смяната на социалния министър, Калфин заяви, че е нормално това да предизвика дебати“ „Това е политически въпрос, той не е технически. Тук става въпрос за политика - коя е сбъркана и коя ще бъде продължена“.", "date": "2019.12.04", "title": "Ивайло Калфин: Проблемът за болничните идва от това кой да плати"}
{"url": "http://www.focus-news.net/news/2019/12/04/2725953/pregled-na-osnovnite-temi-v-burgaskiya-pechat.html", "text": "\"Скок на данъците за старите автомобили в Бургас\", е водещото заглавие в днешния брой на бургаския ежедневник  \"Черноморски фар\" . Общината ще предложи за 2020-а година промени на коефициентите само на автомобили, които нямат или са с най-ниските екологични категории. Целта е ограничаване употребата на подобни превозни средства и оттам намаляване на вредните емисии на въздуха, посочват в мотивите си от Общината. Между 5 и 25 лева повече ще плащат шофьорите на тези автомобили през следващата година, пояснява материалът. \r\n \r\n\"Дарете кръв в навечерието на Никулден\", е друг акцент в изданието. БЧК-Бургас, съвместно с екип от Центъра по хематология и трансфузиология към МБАЛ - Бургас, организират акция за доброволно и безвъзмездно кръводаряване по случай 5 декември, Световен ден на доброволчеството. Всеки, който иска да дари кръв, може да го направи от 9.00 часа до 13.00 часа в офиса на БЧК - Бургас в комплекс \"Възраждане\", бл. 7. Статията припомня, че в България има хроничен недостиг на дарена кръв, с всяка година нуждата от кръв и кръвни продукти нараства, а същевременно броят на доброволните кръводарители намалява. \r\n \r\nВ страницата \"Общини\" е поместена статията: \"Добавят по един етаж на паркинги във \"Възраждане\" и \"Славейков\". По един етаж над съществуващи паркинги в тези бургаски жилищни комплекси ще бъдат добавени през новата година. Този във \"Възраждане\" е новоизграденият до блок 42, който излиза на булевард \"Мария Луиза\". Към момента на него има 30 места за паркиране. Паркингът в \"Славейков\" също е нов и е този зад зала \"Младост\" и блоковете 189 и 190. На него има възможност да паркират 90 автомобила. Идеята е цените за ползването им да са символични, като ще има опция и за ВИП места - най-близките и удобни на паркингите, пише още \"Черноморски фар\". \r\n \r\n\"Тема на деня\" в днешния брой е: \"Любители рибари казват в кои язовири да се ловува през нощта\". Предстои обществено обсъждане в кои български язовири да бъде разрешен нощният риболов. На срещата ще участват представители на Изпълнителната агенция по рибарство и аквакултури, любители риболовци и представители на риболовни сдружения. След приключването на общественото обсъждане ще бъде пусната заповед от министъра на земеделието, храните и горите, пояснява статията.", "date": "2019.12.04", "title": "Преглед на основните теми в бургаския печат"}
{"url": "http://www.focus-news.net/news/2019/12/04/2725951/ekspertite-ot-oits-dobrich-shte-predostavyat-informatsiya-za-aktualnite-vazmozhnosti-po-programata-za-razvitie-na-selskite-rayoni-v-s-donchevo.html", "text": "Експертите от Областния информационен център (ОИЦ) - Добрич ще предоставят информация за актуалните възможности за финансиране с европейски средства чрез Програмата за развитие на селските райони 2014-2020 г. и Оперативните програми 2014-2020 г.в с. Дончево, община Добричка. Това съобщиха от  центъра . Изнесената приемна ще се състои на 6 декември – петък от 10.00 до 12.00 часа в сградата на кметство Дончево. Посещението и предоставянето на съвети и информация в рамките на изнесената приемна е напълно безплатно. На разположение на посетителите ще бъдат информационни и рекламни материали.", "date": "2019.12.04", "title": "Експертите от ОИЦ - Добрич ще предоставят информация за актуалните възможности по Програмата за развитие на селските райони в с. Дончево"}
{"url": "http://www.focus-news.net/news/2019/12/04/2725954/shte-se-provede-izvanredno-obshto-sabranie-na-sadruzhnitsite-na-vik-shumen-ood.html", "text": "Извънредно общо събрание на съдружниците на „ВиК Шумен“ ООД ще се проведе от 11.00 часа в сградата на  „ВиК - Шумен“. В поканата от  Илиян Илиев, управител на „ВиК - Шумен“ , е предложен следният дневен ред: Освобождаване на управителя на „ВиК - Шумен“ ООД; Избор на нов управител на „ВиК - Шумен“ ООД за срок до провеждането на конкурс за избор на управител, одобряване на спечелилия конкурса кандидат и избора му от Общото събрание на съдружниците на дружеството. Определяне на възнаграждението на новоизбрания управител; Упълномощаване на министъра на регионалното развитие и благоустройството да сключи договор за възлагане управлението на „ВиК - Шумен“ ООД с новоизбрания управител, във връзка с решение по т.2  Представителят на Община Шумен в Общото събрание на съдружниците на „ВиК- Шумен“ ООД еа Росица Антонова - заместник-кмет „Икономическо развитие“.", "date": "2019.12.04", "title": "Ще се проведе извънредно общо събрание на съдружниците на „ВиК Шумен“ ООД"}
{"url": "http://www.focus-news.net/news/2019/12/04/2725952/dots-kostadin-nushev-sveta-varvara-se-pochita-i-ot-pravoslavni-i-ot-katolitsi-zashtoto-tya-e-tsenna-machenitsa-za-vyarata.html", "text": "Света Варвара се почита и от православни, и от католици, защото тя е ценна мъченица за вярата. Това каза богословът доц. Костадин Нушев в интервю за  Агенция „Фокус“  по повод отбелязването на празника на света Варвара на 4 декември.  \r\n \r\n„Древните мъченици, които са загинали по времето на гоненията от императори. Това е краят на трети, началото на четвърти век. Епохата преди узаконяване на християнството от император Константин Велики като позволена и свободно изповядвана религия. Всички тези мъченици са общи за Вселенската църква и са почитани и на изток и на запад“, обясни още богословът.  \r\n„Тяхната памет е запазена в традициите, в преданията на църквата. Затова древните мъченици са общи и за православната, и за католическата църква“, каза още той.  \r\n \r\n„В последствие, разбира се, има някои разлики, някои отлики в традициите. Например според местоположението и местните предания различната почит и различното покровителство. Там, където почитта към светеца е била в някаква по-особена насока или се е случило някакво събитие като чудотворство, което е дало основание за оформянето на различна почит или за различен начин за празнуване на светците“, обясни доц. Нушев.  \r\n \r\nТеодора ПАТРОНОВА \r\n \r\n Пълния текст на интервюто четете в „Мнение”", "date": "2019.12.04", "title": "Доц. Костадин Нушев: Света Варвара се почита и от православни, и от католици, защото тя е ценна мъченица за вярата"}
{"url": "http://www.focus-news.net/news/2019/12/04/2725955/nikolay-zlatanov-predsedatel-na-obs-kazanlak-prez-2020-godina-shte-bade-povishena-taksa-bitovi-otpadatsi-evropeyskite-reglamenti-ni-zadalzhavat-da-izpalnyavame-ekologichnite-normi.html", "text": "През 2020 година ще бъде повишена такса „Битови отпадъци“ в община Казанлък, каза за  Радио „Фокус“  председателят на Общинския съвет Николай Златанов и поясни, че около това решение са се обединили по време на разширено заседание на Председателския съвет три от четирите политически сили в местния парламент - ГЕРБ–, ДПС и Алтернативата на гражданите. Групата на БСП по време на проведеното разширено заседание е решила, че трябва да обсъди допълнително този въпрос. Златанов подчерта, че повишението на такса „Битови отпадъци“ е първата стъпка към приемане на бюджета на всяка Община, тъй като според това, дали има дефицит или пълно покриване на този вид услуга, се съставя и бюджетът за годината.  \r\n \r\n„От 2012 година до 2019 година такса „Битови отпадъци“ в Казанлък не е променяна. Във времето разходите са нараствали, а приходите са оставали едни и същи. Работната заплата се е увеличила петкратно за работещите в Общинското предприятие „Комунални дейности и битови отпадъци“, а таксата остава непроменена и така стигаме до дефицит. Радвам се, че общините заговориха на тази тема вече открито, защото всеки се страхуваше да повдигне въпроса“, каза Златанов. \r\n \r\nСъгласно европейските регламенти, отчисленията на тон отпадъци, които Община Казанлък депонира от претоварната си станция в село Ракитница, където се събират отпадъците на общините в област Стара Загора, през 2020 година ще бъдат 95 лв. на тон депонирани отпадъци. За сравнение през 2012 година, цената е била 18 лева. Увеличението в проценти е 246%. \r\nНиколай Златанов поясни, че европейските изисквания и регламенти задължават, като членове на ЕС, да бъдат изпълнявани екологичните норми: „За щастие Община Казанлък си е „постлала“ добре в предходните години, в старта при първия наш мандат преди 8 години, когато успяхме да завършим Пречиствателната станция, едновременно с това изградихме и Претоварната станция в посока град Мъглиж. По този начин ние стъпваме на една добра база за спазване на екологичните изисквания и евентуално намаляване на таксата, която трябва да отчисляваме за изхвърляните отпадъци.“ \r\n \r\nПрез 2019 година Община Казанлък е била на дефицит, приблизително половин милион лева. Ако бъде запазено сегашното ниво на такса „Битови отпадъци“, дефицитът през 2020 година ще бъде близо 1 млн. 500 хил.лв.  \r\nЗлатанов подчерта, че ако Общината продължи да дотира отпадъците и чистотата на града, което ще бъде от данъците, които се събират по други пера, например, при прехвърляне на недвижим имот или върху МПС-та, това няма да позволи да бъде изпълнена друга дейност: „Защото с малкия бюджет, с който разполагаме от местните данъци и такси, които събираме – около 15 милиона, какво означава да заделяме 1 млн. 500 хил.лв.? От тези 15 милиона лева ние покриваме разходите по цялото улично осветление на 19 населени места и Казанлък, дофинансираме детски градини и училища, всичко, което се случва в една община. В този смисъл, съветниците считат, че това не може да продължава по този начин.“ \r\nСъветниците са категорични, че ще бъде засилен контролът върху тази услуга, ще бъде създадена работна група, която да обсъди всички възможности за подобряване на организацията на Общинско предприятие „Комунални дейности и поддръжка на инфраструктурата“: „Най – вероятно ще се опитаме със средствата, които ще си позволим да отделим допълнително, да работим за сепариране на отпадъците, за тяхното предварително разделяне, за да не се налага да плащаме толкова големи такси за отчисление. Ако ние положим усилие отпадъкът да бъде сепариран и боклукът, който заминава за Стара Загора да бъде намален наполовина, тогава няма да плащаме 95 лева на тон, а ще плащаме около 46 лева. В този смисъл, разчитаме на това, че гражданите ще разберат, че това е неизбежно, защото през 2020 година преминаваме към изцяло нов начин на изчисляване на такса „Битови отпадъци“. В момента тази такса освен за бизнеса, който има възможност да заявява брой съдове, в които да изхвърля отпадъците, гражданите плащаме промили върху данъчната оценка на имотите.“ Съгласно европейските изисквания това трябва да бъде прекратено и да се премине към заплащане на реално изхвърлени отпадъци. През 2020 година ще бъде извършено национално преброяване. След като данните влязат в информационната система общините ще могат да преминат към изчисляване на такса „Битови отпадъци“ върху брой хора, които живеят на съответния адрес в съответното жилище. \r\n \r\nПредложението е действащите промили за града да бъдат увеличени от 2 на 4 промила, а за населените места на 6 промила. Златанов приведе и два примера за това, какви такси ще заплащат жителите на общината при повишаване на таксата:“Примерно, за апартамент в зона А, в центъра на Казанлък, на бул.“Цар Освободител“, с разгъната площ 63 квадрата, с мазе, данъчна оценка 30 хил. лв., досега данъкът е бил 60 лв. След увеличението ще бъде 120 лв.“  \r\nЗа къща в село Ясеново от 120 квадрата, с мазе, таван, гараж, данъчна оценка 4хил. 765 лв., към момента такса „ Битови отпадъци“ е 14 лв. 30 ст. След увеличението от 6 промила таксата ще стане 28 лв.59 ст.  \r\n„Увеличението на такса „Битови отпадъци“ ще ни позволи да покрием разходите и да можем да поддържаме града си наистина чист и приветлив, и да инвестираме в нови начинания“, каза още Златанов. \r\nСлавяна ГАЙДАРОВА", "date": "2019.12.04", "title": "Николай Златанов, председател на ОбС-Казанлък: През 2020 година ще бъде повишена такса „Битови отпадъци“, Европейските регламенти ни задължават да изпълняваме екологичните норми"}
{"url": "http://www.focus-news.net/news/2019/12/04/2725948/narodniyat-predstavitel-ot-pg-na-gerb-spas-garnevski-shte-bade-nakazan-s-poritsanie.html", "text": "Народният представител от ПГ на ГЕРБ Спас Гърневски ще бъде наказан с порицание, предаде репортер на  Агенция „Фокус“ . Това съобщи председателят на парламента Цвета Караянчева в началото на днешното пленарно заседание. Тя поясни, че решението е взето на председателски съвет.   \r\n \r\n„Уважаеми колеги, във връзка с вчерашното приключване на заседанието бяхме на председателски съвет сутринта и първо решихме след като проведохме разговори, че г-н Гърневски ще бъде наказан по чл- 56 от Правилника на Народното събрание“, каза Караянчева.  \r\n \r\n \"Фокус\"  припомня:  \r\nВчера в пленарната зала от страната на управляващите се чу скандиране: „Червени боклуци“. Това се случи след като БСП и „Атака“ обградиха парламентарната трибуна.  \r\n \r\nДеница КИТАНОВА", "date": "2019.12.04", "title": "Народният представител от ПГ на ГЕРБ Спас Гърневски ще бъде наказан с порицание"}
{"url": "http://www.focus-news.net/news/2019/12/04/2725958/kv-redzhiyata-v-dobrich-i-niskata-zona-na-kavarna-sa-s-narusheno-vodosnabdyavane.html", "text": "С нарушено водоснабдяване са кв. „Реджията“ и бл. 39 в ж.к „Добротица“ в Добрич заради отстраняване на аварии, съобщават от ВиК – Добрич, предаде кореспондентът на  Радио „Фокус” – Варна .  Аварии по водопреносната мрежа са причина за нарушено водоподаване и в някои населени места в областта – в Район Добрич-селска - с. Воднянци, с. Ведрина и с. Паскалево, в Район Каварна - ПС „Каварна 2“ - ниска зона и с. Раковски, в Район Тервел - ПС „Коларци“, и в Район Шабла - кв. „Свобода в морския град.  \r\n  \r\nЖулиета НИКОЛОВА", "date": "2019.12.04", "title": "Кв. „Реджията“ в Добрич и ниската зона на Каварна са с нарушено водоснабдяване"}
{"url": "http://www.focus-news.net/news/2019/12/04/2725959/dva-cherni-lebeda-i-edna-patitsa-obitavashti-park-bachinovo-v-blagoevgrad-sa-bili-ubiti-ot-lisitsa.html", "text": "Два черни лебеда и една патица, обитаващи парк „Бачиново“ в Благоевград, са били убити от лисица. Това съобщи за  Радио „Фокус“ - Пирин  Васил Бачев, управител на фирмата, ангажирана с поддръжката на парка.  \r\n \r\nТой обясни, че двата лебеда са били убити в предходните няколко дни, а патицата - през изминалата нощ. Бачев уточни, че от камерите за видеонаблюдение е станало ясно, че лисица е причинила смъртта на животните. „Водим разговори с ловните дружинки в града и района, за да видим какво може да направим по въпроса с лисицата“, посочи той.  \r\n \r\nВасил Бачев каза, че към този момент от общо шест черни лебеда е останал само един. „Два от лебедите са видени в река Струма край Симитли. През вчерашния ден на място имаше наши екипи, които ги търсеха, но не успяха да ги намерят. Надявам се да успеем, за да ги върнем в езерото на парк „Бачиново“, отбеляза той.  \r\n \r\nЛивия НИНОВА", "date": "2019.12.04", "title": "Два черни лебеда и една патица, обитаващи парк „Бачиново“ в Благоевград, са били убити от лисица"}
{"url": "http://www.focus-news.net/news/2019/12/04/2725956/spas-garnevski-gerb-sazhalyavam-vchera-si-pozvolih-repliki-koito-ne-tryabvashe-da-pravya.html", "text": "Съжалявам, вчера си позволих реплики, които не трябваше да правя. Това каза народният представител от ПГ на ГЕРБ Спас Гъревски в лично обяснение по повод наказанието си заради скандирането си в пленарна зала „Червени боклуци“, предаде репортер на  Агенция „Фокус“ .  \r\n \r\n„Уважаеми колеги, вчера действително беше един ненормален парламентарен ден, когато се приема бюджета на страната. През целия ден бяхме свидетели на провокации и на обиди. Краят на парламентарния ден се случи нещо, което не бива да се случва в този парламент да бъде обградена трибуната на Народното събрание. Хора да призовават председателя да се отстрани от мястото, от което води заседанието. Това ме провокира и аз също си позволих реплики, които не трябваше да направя. Съжалявам за това. След всичко, което се случи и ви призовавам днес и утре най-отговорно и като достойни народни представители хладнокръвно и спокойно да приемем бюджета на България. Съжалявам, надявам се, че няма да има поводи. Ако някой се е почувствал засегнат, съжалявам, че се е припознал и му се извинявам“, заяви още Гърневски. \r\n  \r\nДеница КИТАНОВА", "date": "2019.12.04", "title": "Спас Гърневски, ГЕРБ: Съжалявам, вчера си позволих реплики, които не трябваше да правя"}
{"url": "http://www.focus-news.net/news/2019/12/04/2725961/vremenno-dvizhenieto-pri-km-37-na-pat-iii-555-yambol-bezmer-se-osashtestvyava-v-edna-lenta-poradi-katastrofa.html", "text": "Временно движението при км 37 на път III-555 Ямбол - Безмер се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\" . \r\nШофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.12.04", "title": "Временно движението при км 37 на път III-555 Ямбол - Безмер се осъществява в една лента поради катастрофа"}
{"url": "http://www.focus-news.net/news/2019/12/04/2725957/praznichna-sveta-liturgiya-v-chest-na-sveta-varvara-se-otsluzhva-v-pravoslavnite-hramove-vav-veliko-tarnovo.html", "text": "Празнична Света литургия в чест на света Варвара се отслужва в православните храмове във Велико Търново, предаде репортер на  Радио „Фокус“ – Велико Търново . Началото на богослужението бе оповестено с камбанен звън. \r\n \r\nСв. Варвара се приема за покровителка на починалите от внезапна смърт – тези, които са нямали време да се покаят и причестят. Тя е родена в семейството на аристократ езичник от Илиопол, се отличавала с особена красота. Запознава се с християни и приема свето кръщение и когато бащата научава, че дъщеря му е станала християнка, нарежда да я бичуват и получава съгласието на управителя на града Мартиан да я осъди на смърт. По нареждане на бащата Варвара е обезглавена. Поверието гласи, че Божието възмездие настига бащата на Варвара и управителя на града – двамата са поразени от мълния. През VI век мощите на света Варвара са пренесени в Константинопол. \r\n \r\nТози ден е свързан с предричания в обичаите – по седенките се извършвали гадания коя девойка за кой момък ще се омъжи. В българския фолклор за обичаите, съпътстващи празниците на света Варвара – свети Сава (5 декември) и свети Никола (6 декември), има поговорка: \"Варвара вари, Сава пече, Никола гости посреща\". \r\n \r\nИмен ден празнуват всички, носещи имената Варвара, Варвадран, Варя, Варадин. \r\n \r\nРени АТАНАСОВА", "date": "2019.12.04", "title": "Празнична Света литургия в чест на света Варвара се отслужва в православните храмове във Велико Търново"}
{"url": "http://www.focus-news.net/news/2019/12/04/2725960/tass-vuchich-shte-obsadi-s-putin-gazoviya-vapros-i-situatsiyata-v-sveta.html", "text": "Въпросът за доставките на руски газ за сръбските потребители, проектите на руските железници в Сърбия и увеличаването на търговията между Москва и Белград ще бъдат основните теми на срещата между президентите Владимир Путин и Александър Вучич. Това съобщи сръбският президент в четвъртък вечер пред националната телевизия на Сърбия РТС, предава  ТАСС . \r\n \r\n„Надявам се да имам добра среща. Това е важна среща за Сърбия. Ще говорим за всички важни въпроси, за косовския въпрос. Ще изслушам възгледите на президента Путин върху ситуацията в Европа и света. За нас е важно да продължим разговорите за двустранно сътрудничество след подписването на търговското споразумение с Евразийския икономически съюз (ЕАИС) търговският ни оборот през 2018 г. възлиза на 3 милиарда 60 милиона долара, това ниво трябва да бъде надвишено за 10-те месеца тази година. Купуваме повече нефт и газ, но мисля, че имаме възможности да разширим сътрудничеството и в други области“, каза той. \r\n \r\nВучич отбеляза също, че една от темите на срещата ще бъдат дейностите на Руските железници и проектите, изпълнявани от компанията в Сърбия. Според него пътищата се реконструират активно, а за най-скорошните проекти са необходими около 1,5 милиарда евро, както и около 100 милиона евро за диспечерски център. Ключовият проблем според него е газът. „Не знаем какво може да се случи в отношенията между Русия и Украйна. Цялата ни страна може да бъде в опасност. Това е жизненоважно за нас“, посочи Вучич и отбеляза, че руският газ се доставя в Сърбия през Украйна и Унгария. \r\n \r\n Военното сътрудничество и шпионския скандал \r\n \r\nЩо се касае до военно-техническото сътрудничество, сръбският лидер поздрави своите съграждани с пристигането в Сърбия на четири вертолета Ми-35М по-рано от очакваното. „Сега нашият вертолетен флот е с 4-5 пъти по-голям, отколкото беше преди само 5 години. Благодаря на Русия, че достави машините по-рано от предвиденото и ние гледаме на това, като на сигнал за приятелство“, заяви той. \r\n \r\nВучич посочи специалните отношения между руския и сръбския народ: „Руснаците са големи приятели за нас, ние вярваме в това приятелство. Това са братски отношения, които трябва да защитаваме и развиваме и да се разбираме по-добре“. \r\n \r\nСлед разговора с Путин Вучич планира да се срещне с канцлера на Германия Ангела Меркел. „Това не е начин за балансиране, това е наш собствен път, силна политика на умна страна. Ние искаме да развиваме братски отношения с Русия и не искаме да ни го забраняват. Доволен съм от начина, по който правим това, имаме приятели навсякъде“, каза той и отбеляза, че Белград също ще продължи да поддържа отношения с Китай, оставайки на европейския път. \r\n \r\nНа 19 октомври Вучич по време на съвместно обръщение с белоруския премиер Дмитрий Медведев в Белград обяви, че разговорите му с Путин ще се проведат в Сочи на 4 декември. Според сръбския президент това ще бъде неговата 17-та среща с руския лидер. \r\n \r\nПревод и редакция:", "date": "2019.12.04", "title": "ТАСС: Вучич ще обсъди с Путин газовия въпрос и ситуацията в света"}
{"url": "http://www.focus-news.net/news/2019/12/04/2725966/pochisteni-i-opesacheni-sa-patnite-nastilki-po-visokoplaninskite-uchastatsi-na-oblast-blagoevgrad-kadeto-imashe-prevalyavaniya-ot-snyag.html", "text": "Почистени и опесъчени са пътните настилки по високопланинските участъци на област Благоевград, където имаше превалявания от сняг. Това съобщи за  Радио „Фокус“ - Пирин  дежурният служител в Областно пътно управление – Благоевград.  \r\n \r\nТой обясни, че от късно снощи до ранните часове на днешния ден е било въведено ограничение за движението в района на прохода Предел, заради почистване след по-обилен снеговалеж. Към момента в региона няма въведени никакви ограничения за движението, свързани с влошената метеорологична обстановка от изминалото денонощие.  \r\n \r\nВ оперативните бази има достатъчна наличност на почистваща техника и препарати за третиране на пътната настилка, съобразно предварителния план, който е изготвен, допълни дежурният в Областно пътно управление – Благоевград. Той припомни, че през целия зимен сезон има повишена опасност от падащи камъни в Кресненското дефиле и на проходите Предел и Папаз Чаир.  \r\n \r\nТрафикът е натоварен по автомагистрала „Струма“, главен път Е-79 и второкласен път – 19 Симитли – Гоце Делчев. Няма регистрирани пътни инциденти.  \r\n \r\nВ област Благоевград е въведено само едно ограничения за движението. То е наложено по пътя автомагистрала „Струма“ – Лозеница от км 0+000 до км 10+754 поради извършвана рехабилитация на пътя. До 31 декември преминаването е ограничено за всички моторни превозни средства и се извършва по обходен маршрут както следва: автомагистрала „Струма“ – пътен възел „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно.  \r\n \r\nЛивия НИНОВА", "date": "2019.12.04", "title": "Почистени и опесъчени са пътните настилки по високопланинските участъци на област Благоевград, където имаше превалявания от сняг"}
{"url": "http://www.focus-news.net/news/2019/12/04/2725962/pg-na-bsp-za-balgariya-nastoyava-spas-garnevski-da-bade-otstranen-ot-mininum-edno-plenarno-zasedanie-zaradi-vazglasite-mu-cherveni-boklutsi.html", "text": "БСП настоява Спас Гърневски да бъде отстранен от мининум едно заседание заради възгласите му \"Червени боклуци\". Това каза зам.-председателят на ПГ на „БСП за  България“ Георги Свиленски, предаде репортер на  Агенция „Фокус“ .   \r\n \r\n„Ако аз вчера съм нарушил, а вероятно съм нарушил правилника, моля също да бъда наказан“, каза още Свиленски. Според него зад парламентарна група на БСП стоят 1 млн. български избиратели. „По-важното е, че Спас Гърневски е член на Комисията по парламентарна етика“, отбеляза още Свиленски.  \r\n \r\nПреди това народният представител от БСП Георги Гьоков заяви, че не е чул думата \"извинявай\". Аз искам извинение за това, което направи той. Докато не му наложите адекватно наказание, няма да продължим\", заяви още Гьоков.  \r\nПредседателят на парламента Цвета Караянчева обърна внимание, че Спас Гърневски се е извинил. \r\n \r\nДеница КИТАНОВА", "date": "2019.12.04", "title": "ПГ на \"БСП  за България\" настоява Спас Гърневски да бъде отстранен от мининум едно пленарно заседание заради възгласите му \"Червени боклуци\""}
{"url": "http://www.focus-news.net/news/2019/12/04/2725967/s-13-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция в града . Водният стоеж на реката е 554.30 см, а температурата на водата е 7.6 градуса.  \r\n \r\nПреди обяд все още на места в крайните южни райони и в планините ще превалява слаб сняг, но до обяд валежите навсякъде ще спрат. Максимални температури между 1° и 6°. Атмосферното налягане е по-високо от средното за месеца и ще се повишава още.", "date": "2019.12.04", "title": "С 13 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/12/04/2725965/voennosluzheshtite-ot-chetvarti-artileriyski-polk-v-asenovgrad-shte-pochetat-pametta-na-svoya-patron-sveta-velikomachenitsa-varvara.html", "text": "Военнослужещите от Четвърти артилерийски полк в Асеновград ще почетат паметта на своя патрон света Великомъченица Варвара. Това каза за  Радио „Фокус“ – Пловдив  капитан Емил Григоров, старши специалист в командването на полка. По думите му ежегодно на 4 декември артилеристите от Четвърти артилерийски полк в Асеновград почитат своята закрилница със скромен ритуал.  \r\n \r\n„Днес това ще стане от 10.30 часа в казармения район на Четвърти артилерийски полк в Асеновград, където свещеници от Асеновградска духовна околия и ставрофорен свещеноиконом Йордан Георгиев, архиерейски наместник, ще отслужат молебен за здраве и небесна закрила на христолюбивото войнство“, каза капитан Емил Григоров. \r\n \r\nВсяка година на 4 декември артилеристите от армиите на християнските държави почитат своя патрон света Великомъченица Варвара. Светицата се счита за закрилница на хората, които работят с взривни материали – на сапьори, на миньори, на артилерията и всички артилеристи. \r\n \r\nТони МИХАЙЛОВ", "date": "2019.12.04", "title": "Военнослужещите от Четвърти артилерийски полк в Асеновград ще почетат паметта на своя патрон света Великомъченица Варвара"}
{"url": "http://www.focus-news.net/news/2019/12/04/2725972/praznichen-kontsert-po-povod-nikulden-shte-se-provede-v-burgas.html", "text": "Регионална библиотека \"Пейо Яворов\" и Национално училище за сценично и музикално изкуство (НУМСИ) \"Проф. Панчо Владигеров\" организират съвместно празничен никулденски концерт в Бургас. Той ще се проведе от 16.00 часа с вход свободен. Това съобщиха от пресцентъра на  Община Бургас .  \r\n \r\nКонцертът ще се състои в библиотечната зала на ул. \"Булаир\" 10. Посетителите ще могат да чуят как деца от начален курс в НУМСИ рецитират стихотворения на бургаски поети. Програмата ще продължи с песни за морето и инструментални изпълнения на младите таланти. Събитието ще протече със специалното участие на децата от Младежки театър \"Кръгозор\" и Младежка организация \"Молодежка.Ru\".", "date": "2019.12.04", "title": "Празничен концерт по повод Никулден ще се проведе в Бургас"}
{"url": "http://www.focus-news.net/news/2019/12/04/2725968/falshivi-stoki-za-nad-4-mln-leva-ustanoviha-mitnicheski-sluzhiteli-pri-proverkata-na-pratka-ot-kitay.html", "text": "Митнически служители от Главна дирекция „Митническо разузнаване и разследване“  и Митническо бюро София Запад, в структурата на Териториална дирекция Югозападна, задържаха фалшиви маратонки и портмонета, имитиращи продукти с пазарна стойност над 4 млн. лева. Това съобщиха от пресцентъра на  Митниците . \r\n \r\nПри проверка на стока, пристигнала от Китай и представена пред митническото бюро за оформяне на 08.10.2019 г., митническите служители установили, че пратката съдържа 1608 чифта маратонки, носещи защитени елементи на “Adidas” и 2800 портмонета с обозначения  „Louis Vuitton“. В същия товар са намерени и  2000 портмонета с обозначения “Gucci”, 6000 броя имитации на шалове от луксозната марка „Hermès“ и  96 чифта маратонки, копиращи  модел на марката „Balenciaga“. \r\n \r\nСтоките са задържани на основание Регламент (ЕС) № 608/2013 на Европейския парламент, уведомени са представители на притежателите на марките, които са потвърдили, че стоките не са оригинални. Част от артикулите вече са унищожени, а за други това предстои и засега те остават задържани под митнически контрол по искане на притежателите на марките. \r\nПолучател на стоката е българска фирма, но няма информация дали пратката е била предназначена само за българския пазар или и за други пазари в ЕС.", "date": "2019.12.04", "title": "Фалшиви стоки за над 4 млн. лева установиха митнически служители при проверката на пратка от Китай"}
{"url": "http://www.focus-news.net/news/2019/12/04/2725964/predsedatelyat-na-parlamenta-tsveta-karayancheva-obyavi-10-minutna-pochivka-za-svikvane-na-nov-predsedatelski-savet.html", "text": "Председателят на парламента Цвета Караянчева обяви 10-минутна почивка за свикване на нов председателски съвет, предаде репортер на  Агенция „Фокус“ . Съветът се провежда в кабинета на председателя на Народното събрание.  Предложението направи председателят на ПГ на ГЕРБ д-р Даниела Дариткова. Идеята е лидерите на парламентарни групи да се съберат и да решат какво да бъде наказанието на Спас Гърневски.  \r\nДеница КИТАНОВА", "date": "2019.12.04", "title": "Председателят на парламента Цвета Караянчева обяви 10-минутна почивка за свикване на нов председателски съвет"}
{"url": "http://www.focus-news.net/news/2019/12/04/2725963/d-r-daniela-daritkova-gerb-napravihme-vsichko-vazmozhno-na-predsedatelski-savet-da-vazstanovim-dialoga-v-plenarna-zala.html", "text": "Направихме всичко възможно днес на председателски съвет да възтановим диалога в пленарна зала. Това каза председателят на ПГ на ГЕРБ д-р Даниела Дариткова от парламентарната трибуна, предаде репортер на  Агенция „Фокус“ .  \r\n \r\n„Да потърсим консенсус, за да може да продължим с работата по гледането на бюджет ана държавата. За нас като управляващи това е изключително важно, защото носим отговорност за приемането на този закон. Разбирам, че колегите от опозицията са решили по всякакъв начин да пречат“, каза д-р Дариткова. Според нея могат да се намерят много поводи от всяка страна на залата, че са наричани с различни обидни епитети. \r\n \r\nД-р Дариткова подчерта, че не може една парламентарна група да налага наказание. „Вербалното обръщение е не по-малко тежко като обида от физическото, което направихте вие вчера с присъствието на тази трибуна“ы заяви Дариткова. Тя призова, ако трябва да се съберат отново.  \r\n \r\nДеница КИТАНОВА", "date": "2019.12.04", "title": "Д-р Даниела Дариткова, ГЕРБ: Направихме всичко възможно на председателски съвет да възстановим диалога в пленарна зала"}
{"url": "http://www.focus-news.net/news/2019/12/04/2725973/koha-ditore-kosovo-sasht-nikoga-ne-sa-natiskali-aktivno-za-golemi-promeni-na-granitsata-mezhdu-sarbiya-i-kosovo.html", "text": "Посланикът на САЩ в Прищина Филип Коснет заяви, че страната му никога не е натискала активно за големи промени на границата, но отбеляза, че Косово и Сърбия могат да разчитат, че демаркацията е възможна част от евентуално окончателно споразумение между страните. Дипломатът също така посочи, че може да бъде постигнат договор през 2020 година, но Косово трябва да отмени митата върху сръбските стоки, а Белград да спре кампанията за отмяната на признания на независимостта на Прищина, пише косовският вестник  Koha Ditore . \r\n \r\nПо неговите думи, има хора, които не са разбрали правилно позицията на САЩ, че ще разгледат всяко споразумение между Прищина и Белград, включително и такова, което съдържа промени на границата, преди да обявят подкрепата си за него, като някои са взели това за подкрепа на Вашингтон за промяна на границите на Балканите. „Това никога не е било вярно. Нещо повече, нашата позиция беше, че всякакво споразумение между Косово и Сърбия трябва да бъде приемливо за народите на двете страни, а не само за някои политици“. \r\n \r\n„Моето правителство не е фокусирано само в довеждането на правителствата на Сърбия и Косово на масата за преговори, но и в осигуряването на условия за успешно сключване на всеобхватен договор. С други думи, за стигане до финала, а не само до началната линия“, подчерта Коснет. \r\n \r\nТой отбеляза, че е важно Косово да се третира като равнопоставена страна с другите в региона и че очаква Косово да бъде поканено като такова на бъдещи преговори по идеята за мини-Шенген: „Правителството трябва да отиде; то трябва да изпрати делегация. Ако предложението съдържа елементи, които Косово не харесва, тогава Косово трябва да каже това. То трябва да представи аргументи на масата, да води преговори като равна на другите държави. Може би мини-шенгенското споразумение отчасти ще се развие заради това, че Косово помага за оформянето му“. \r\n \r\nКоснет заяви, че е ясно, че хората са гласували за промяна на последните парламентарни избори и че това е вълнуващо време за Косово. „Мисля, че ще трябва да видим голям напредък през 2020 г.“, каза той. \r\n \r\nПомолен да коментира думите на лидера на Движение „Самоопределение“ Албин Курти, че няма да включи „Сръбска листа“ (партията на косовските сърби) в следващото правителство на Косово, Коснет заяви: „Г-н Курти разбира Конституцията на Косово. Мисля, че е реалист и знае, че няма да може да управлява без да слуша гласа на членовете на сръбската общност. Факт е, че „Сръбска листа“ не представлява всеки човек, не всички сърби подкрепят „Сръбска листа“, но това е важен глас. Не мисля, че е реалистично да говорим за управление на страната без да се спазват конституционните принципи за ролята на малцинствата и без да се признава политическата реалност на „Сръбска листа“. \r\n \r\nПревод и редакция:", "date": "2019.12.04", "title": "Koha Ditore (Косово): САЩ никога не са натискали активно за големи промени на границата между Сърбия и Косово"}
{"url": "http://www.focus-news.net/news/2019/12/04/2725971/prof-dimitrina-georgieva-gyurova-savova-shte-poluchi-darzhavnata-nagrada-sv-paisiy-hilendarski-za-2019-g.html", "text": "Българският режисьор и театрален педагог проф. Димитрина Георгиева Гюрова-Савова ще получи Държавната награда „Св. Паисий Хилендарски” за 2019 г. Тя ще бъде наградена с високото отличие за изключителния й принос за развитието на националната културна идентичност и духовни ценности. Това съобщиха от пресцентъра на  Министерството на културата . \r\nГодишната държавна награда „Св. Паисий Хилендарски” е учредена с Постановление на Министерския съвет от 2000 г. Тя се присъжда за стимулиране на български творци и изпълнители на произведения, свързани с българската история и традиции. Миналата година отличието беше връчено на актьора Васил Михайлов.  \r\nТазгодишният й носител е определен от жури с председател акад. Юлиан Ревалски - председател на БАН, и членове: проф. Станислав Семерджиев - ректор на НАТФИЗ, проф. Николай Драчев - ректор на НХА, доц. Красимира Александрова - директор на НБКМ, проф. д-р инж. Иван Марков - ректор на УАСГ, проф. Маргарита Ваклинова от БАН – археолог, както и проф. Пламен Джуров - композитор и диригент. \r\nПроф. Димитрина Гюрова е родена на 9 октомври 1934 г. в Бургас. През 1952 г. е приета в класа по режисура на проф. Боян Дановски, който завършва през 1956 г. Нейни постановки са представяни на сцените на театрите в цялата страна. Участвала и при създаването на повече от 40 телевизионни постановки. От 1975 г. Димитрина Гюрова преподава актьорство за драматичен театър във ВИТИЗ /по-късно НАТФИЗ/, а от 1987 г. е професор в същата академия. Тя е двукратен носител на Наградата на София и на Наградата за „Режисура“ на Съюза на артистите в България. \r\nПроф. Димитрина Георгиева Гюрова-Савова ще получи Държавната награда „Св. Паисий Хилендарски” за 2019 г. на церемония в Гранитна зала на Министерския съвет от 10.30 ч. В събитието ще участват министър-председателят Бойко Борисов и министърът на културата Боил Банов.", "date": "2019.12.04", "title": "Проф. Димитрина Георгиева Гюрова-Савова ще получи държавната награда „Св. Паисий Хилендарски” за 2019 г."}
{"url": "http://www.focus-news.net/news/2019/12/04/2725977/izvarsheni-sa-311-proverki-za-sedmitsa-v-lovnite-i-gorski-stopanstva-v-dobrichka-oblast.html", "text": "Извършени са 311 проверки за седмица в ловните и горски стопанства в Добричка област. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондентът на  Радио „Фокус” – Варна .  116 са проверките в ДЛС-Тервел, 43 - в ДГС-Генерал Тошево, 103 - в ДГС-Добрич и 49 - в ДЛС-Балчик. За времето от 25 ноември до 2 декември са извършени и проверки на ловците. Близо 1 300 дръвчета са залесили банкери от клоновете на банка в Шумен, Варна и Добрич, застрахователи и горски. Инициативата е част от  петото предизвикателство „Екип Синьо преминава на зелено“. В нея участват над 3290 души от България. Това е финалът на предизвикателството за Регион - Варна, чиито служители са се включили активно в събирането на 4 тона отпадъци от хартия, пластмаса, метал и стъкло, електронни устройства, които бяха извозени и предадени за специализирано рециклиране.  \r\nЖулиета НИКОЛОВА", "date": "2019.12.04", "title": "Извършени са 311 проверки за седмица в ловните и горски стопанства в Добричка област"}
{"url": "http://www.focus-news.net/news/2019/12/04/2725976/ria-novosti-iran-obyavi-uslovieto-za-zapochvaneto-na-pregovori-sas-sasht.html", "text": "Техеран, както и преди, е готов за преговори със САЩ, но последните трябват да премахнат санкциите, заяви президентът на Иран Хасан Рухани, предава  РИА Новости .  \r\n \r\n„След като САЩ премахнат своите деспотични, незаконни, грешни и терористични санкции, веднага след това представителите на групата „5+1“ ще се срещнат, също няма да имаме проблем с това“, казва президентът на Иран. \r\n \r\nТой подчерта, че е готов да започне преговори и след час, ако бъдат свалени санкциите.  \r\n \r\n : Мария Факова", "date": "2019.12.04", "title": "РИА Новости: Иран обяви условието за започването на преговори със САЩ"}
{"url": "http://www.focus-news.net/news/2019/12/04/2725970/dots-kostadin-nushev-bashtata-na-sv-varvara-postepenno-se-otrekal-ot-svoyata-dashterya-i-ya-izpravil-pred-sadiya-za-da-se-otreche-ot-svoyata-vyara-kam-isus-hristos.html", "text": "Бащата на Св. Варвара постепенно се отрекъл от своята дъщеря и я изправил пред съдия, който да я осъди чрез мъчения, за да се отрече тя от своята вяра към Исус Христос. Това каза богословът доц. Костадин Нушев в интервю за  Агенция „Фокус“  по повод отбелязването на празника на света Варвара на 4 декември.  \r\n \r\n„Великомъченица Варвара е една от ранните християнски мъченици. Особено почитана светица в българската църква, сред славяните, тъй като от според някои от църковните предания нейното мъченичество е било осъществено в земите, които в днешно време спадат към българските земи и източната част на Римската империя“, обясни той.  \r\n„Тя е живяла по времето на император Максимиян, един от големите гонители на християните. По времето на който имаме много загинали за своята вяра мъченици“, допълни още богословът.  \r\n„Както и при други подобни случаи света Варвара е била дъщеря на изтъкнат езически управник, който е останал вдовец и се е грижил много за своята дъщеря. Предоставял и е възможност да живее богато, да живее в изолирана среда. Като е искал да осигури охолно съществуване и богат жених, но в душата на младата девойка се заражда преклонение пред Бога, вярва в Исус Христос, за който тя чува от свои връстнички, приятелки“, каза още доц. Нушев.  \r\n \r\nТеодора ПАТРОНОВА \r\n \r\n Пълния текст на интервюто четете в „Мнение”", "date": "2019.12.04", "title": "Доц. Костадин Нушев: Бащата на Св. Варвара постепенно се отрекъл от своята дъщеря и я изправил пред съдия, за да се отрече от своята вяра към Исус Христос"}
{"url": "http://www.focus-news.net/news/2019/12/04/2725975/atanas-kostadinov-bsp-bezdeystvieto-i-bezhaberieto-vav-vodniya-sektor-e-umishleno.html", "text": "\"България се събужда без вода. Имало е и случаи, в които България се събужда под вода. И двете крайности са пример за неустойчивото управление на водния сектор\". Това заяви Атанас Костадинов, народен представител от ПГ \"БСП са България\", пред БСТВ, съобщиха от пресцентъра на  партията . \r\n \r\nСпоред него шефът на ВиК- Перник не може да бъде виновен за проблемите с безводието в Ловеч, Плевен, Шумен, Котел, Въча. \"Очевидно има друг проблем, системен, който или не се казва, или не се разпознава, което е още по-лошо. България отдавна лъже Европейската комисия, че управлява водите в съответствие с рамковата директива. Проблемът има два компонента - фасада, че нещо се прави, но и съвсем злонамерено стратегическо планиранe на тяхното използване с цели, различни от публичните. Все още има управленски кадри на ниво дирекция и заместник-министър, които не правят разлика между реформата на водния сектор и реформата на ВиК сектора\", каза Костадинов. По неговите думи Европейската комисия е искала от България да  направи реформа във водния сектор, а правителството е направило реформа на ВиК сектора. \"Това е нищожно и сега берем плодовете\", допълни народния представител. \r\n \r\n\"Това, което трябва да се направи, е- първо, незабавнo да се даде живот на Националната стратегия за управление на водния сектор. Второ, всеки, който не прави разлика между стратегия във ВиК сектора и Национална стратегия за управление на водите и развитие на водните ресурси, не трябва да се занимава с тези въпроси\", заяви Костадинов. Той каза още, че  вече има създадени стратегия за сектора и подробен план за действие, но те не са приети от МС и по тях се бездейства. Според депутата на левицата това бездействие и безхаберие е умишлено - с цел да се назначат определени лица, които да управляват големите водни проекти. \"В дългосрочен план, това казва стратегията, разработена от Световната банка, понеже България няма достатъчно пари, ще ползва финансови инструменти.  Това означава водни заеми и покачване цените на водата\", категоричен бе Атанас Костадинов.", "date": "2019.12.04", "title": "Атанас Костадинов, БСП: Бездействието и безхаберието във водния сектор е умишлено"}
{"url": "http://www.focus-news.net/news/2019/12/04/2725983/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентът Александър Вучич изрази увереност снощи, преди срещата с руския президент Владимир Путин, че може да очаква значителна подкрепа от Путин за Сърбия и че той отново ще покани руския държавен глава да посети западната ни съседка. В изявление пред TV Pink Вучич каза, че Путин е истински приятел на Сърбия и тя никога не трябва да забравя какво е направил за Сърбия през 2015 г., когато е спасил „многострадалния сръбски народ“ да не му поставят печат на челото за такъв, извършил геноцид, пише белградският ежедневник  „Вечерне новости“ . \r\n \r\n„И не само това. Той винаги е подкрепял суверенитета на Сърбия и нейното право да взима независими и самостоятелни решения и вярвам, че утре можем да очакваме значителна подкрепа от Путин за нашата страна“, заяви лидерът на западната ни съседка. \r\n \r\nТой сподели, че, когато преди шест години за първи път, като първи вицепремиер на Сърбия, е разговарял с Путин, това е било за дългове, оставени от предишните власти, докато днес Сърбия не дължи на Русия нищо. \r\n \r\nТогава, каза Вучич, Путин е бил ядосан,а и други са чувствали, че могат да проявят гняв заради дълговете на страната. \r\n„Днес не дължим нищо, но говорим за добро сътрудничество, което често се атакува на Запад. Но смятаме, че да бъдеш приятел означава да бъдеш такъв, когато е трудно, а не само когато е лесно“, отбеляза сръбският президент, като добави, че се гордее с отношенията на Сърбия с Русия и е доволен от отношението на Русия към Сърбия. \r\n \r\nТой повтори, че ще обсъжда с Путин политически и икономически теми, отношенията между Белград и Прищина, както и целия регион и новите балкански инициативи, както и че иска да чуе как руският президент оценява ситуацията в света и каква е руската позиция спрямо САЩ и, ЕС. \r\n*** \r\n  Посланикът на САЩ в Прищина Филип Коснет заяви, че страната му никога не е натискала активно за големи промени на границата, но отбеляза, че Косово и Сърбия могат да разчитат, че демаркацията е възможна част от евентуално окончателно споразумение между страните. Дипломатът също така посочи, че може да бъде постигнат договор през 2020 година, но Косово трябва да отмени митата върху сръбските стоки, а Белград да спре кампанията за отмяната на признания на независимостта на Прищина, пише косовският вестник  Koha Ditore . \r\n \r\nПо неговите думи, има хора, които не са разбрали правилно позицията на САЩ, че ще разгледат всяко споразумение между Прищина и Белград, включително и такова, което съдържа промени на границата, преди да обявят подкрепата си за него, като някои са взели това за подкрепа на Вашингтон за промяна на границите на Балканите. „Това никога не е било вярно. Нещо повече, нашата позиция беше, че всякакво споразумение между Косово и Сърбия трябва да бъде приемливо за народите на двете страни, а не само за някои политици“. \r\n \r\n„Моето правителство не е фокусирано само в довеждането на правителствата на Сърбия и Косово на масата за преговори, но и в осигуряването на условия за успешно сключване на всеобхватен договор. С други думи, за стигане до финала, а не само до началната линия“, подчерта Коснет. \r\n \r\nТой отбеляза, че е важно Косово да се третира като равнопоставена страна с другите в региона и че очаква Косово да бъде поканено като такова на бъдещи преговори по идеята за мини-Шенген: „Правителството трябва да отиде; то трябва да изпрати делегация. Ако предложението съдържа елементи, които Косово не харесва, тогава Косово трябва да каже това. То трябва да представи аргументи на масата, да води преговори като равна на другите държави. Може би мини-шенгенското споразумение отчасти ще се развие заради това, че Косово помага за оформянето му“. \r\n \r\nКоснет заяви, че е ясно, че хората са гласували за промяна на последните парламентарни избори и че това е вълнуващо време за Косово. „Мисля, че ще трябва да видим голям напредък през 2020 г.“, каза той. \r\n \r\nПомолен да коментира думите на лидера на Движение „Самоопределение“ Албин Курти, че няма да включи „Сръбска листа“ (партията на косовските сърби) в следващото правителство на Косово, Коснет заяви: „Г-н Курти разбира Конституцията на Косово. Мисля, че е реалист и знае, че няма да може да управлява без да слуша гласа на членовете на сръбската общност. Факт е, че „Сръбска листа“ не представлява всеки човек, не всички сърби подкрепят „Сръбска листа“, но това е важен глас. Не мисля, че е реалистично да говорим за управление на страната без да се спазват конституционните принципи за ролята на малцинствата и без да се признава политическата реалност на „Сръбска листа“. \r\n*** \r\n  Посланикът на Франция в Скопие Кристиян Тимоние заяви, че Франция не иска да споделя суверенитета на Европейския съюз със страни като Черна гора, където богатството е съсредоточено в ръцете на 10-12 семейства и затова Париж иска преразглеждане на правилата на Съюза за разширяване, пише македонският вестник  „Вечер“ . \r\n \r\nНа форума за „Защита на европейските ценности в процеса на разширяване“ в Скопие, дипломатът заяви, че „френското мислене е много деликатно. Разширяването достигна своите граници. Прилагаме ли наистина същите процеси за присъединяване?“ \r\n \r\nТой даде като пример за това Черна гора: \r\n„Дали натрупването на богатство в Черна гора е знак за европейски ценности? Дали това е страна, с която искаме да споделяме нашия суверените4т? Богатството в Черна гора е съсредоточено в ръцете на 10 или 12 семейства. Затова бихме искали отново да разгледаме правилата за разширяване. Става въпрос повече за бюрократично тиктакане, отколкото за значителен напредък“, добави той. \r\n*** \r\n Москва изглежда резервирана относно споразумението за морските граници, което бе подписано от Турция и международно признатото правителство на Либия. Говорителят на руското външно министерство Мария Захарова заяви, че все още не може да бъде направена правна оценка на меморандума за разбирателство, докато не бъде проучен текстът му, „но видяхме доста силна реакция на подписването му от средиземноморските държави, предимно Гърция, Кипър и Египет“, пише електронното издание на вестник  Kathimerini . \r\n \r\nЗахарова заяви, че въпреки уверенията на турското външно министерство, че споразумението „няма да противоречи на международните стандарти“, Турция и Либия бяха обвинени от Гърция и Кипър в нарушаване на Конвенцията на Организацията на обединените нации по морско право, както и техните национални интереси. \r\n  \r\nОсвен това представителят на руското МВнР заяви, че споразумение между двете страни за сигурност и военно сътрудничество „дава основания да се обвини Турция в опит да узакони военната си подкрепа на правителството в Триполи в конфликта му с Либийската национална армия [под командването на Халифа Хафтар] , включително чрез открито нарушение на оръжейното ембарго“. \r\n \r\n„Надяваме се, че страните по гореспоменатите меморандуми ще проявят политическа благоразумие и ще се въздържат от действия, които биха могли да задълбочат и без това трудното положение в Либия и Средиземноморието, като цяло“, заяви Захарова.", "date": "2019.12.04", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/12/04/2725982/parva-informatsionna-sreshta-po-proekt-na-regionalen-istoricheski-muzey-dobrich-shte-se-sastoi-vav-vazrozhdenskoto-uchilishte-kam-muzeya.html", "text": "Първа информационна среща по проект на Регионален исторически музей -Добрич ще се състои във Възрожденското училище към музея днес от 11,00 часа, съобщиха от  културната институция .  \r\n \r\nПроектът „ANOTHERWAY“ е по Програма Еразъм+. Дейностите, които предстоят, са насочени към културното наследство и неговата адаптация за незрящи и хора със зрителни и други увреждания. Идеята е да се даде възможност на по-широк кръг от хора да се докоснат до природното и културното наследство чрез активиране на целия наличен сетивен регистър с подходящи техники и методи.", "date": "2019.12.04", "title": "Първа информационна среща по проект на Регионален исторически музей -Добрич ще се състои във Възрожденското училище към музея"}
{"url": "http://www.focus-news.net/news/2019/12/04/2725981/d-r-emiliya-baeva-obshtina-grad-dobrich-trima-sa-nastanenite-v-kashtata-za-vremenno-prebivavane-na-bezdomni-v-grada-kam-momenta.html", "text": "Трима са настанените към момента в къщата за временно пребиваване на бездомни, която отвори врати в Добрич за поредна година. Това каза в сутрешния блок  „Добро утро, България“  на  Радио „Фокус“  д-р Емилия Баева, зам.-кмет \"Хуманитарни дейности\" в Община град Добрич.  \r\n \r\nТя обясни, че къщата разполага с две стаи с по три легла и може да приюти до осем човека. Осигурено е отопление, а благодарение на отзивчивостта на БЧК и на Обществената трапезария в Добрич за бездомните е осигурена и храна, поясни д-р Баева, като уточни, че в най-студените дни къщата ще остава отворена през целия ден. Тя допълни, че къщата е временно решение на проблема с настаняване на бездомните. \r\n \r\n„Община град Добрич е кандидатствала с проектно предложение по ОП „Региони в растеж“ за изграждане на приют за 15 потребители, който ще функционира целогодишно. Очакваме проектното ни предложение да бъде одобрено, да започнат строително - ремонтните дейности на сградата, която сме избрали и в най-добрия случай 2021 година ще можем да я отворим. Вярваме, че проектното ни предложение ще бъде одобрено, след което ще започне обществената поръчка за ремонта“, допълни зам.-кметът. \r\n \r\nВъв връзка с предстоящите коледни и новогодишни празници д-р Емилия Баева каза още, че Община град Добрич организира различни инициативи. Коледната елха в града ще грейне на 9 декември от 17.00 часа на площад „Свобода“, когато децата ще посрещнат Дядо Коледа, обясни тя. На 19 декември в спортна зала „Добротица“ ще се състои традиционният концерт „Дарования“, в който ще се включат колективи и индивидуални изпълнители, носители на различни престижни награди, добави зам.-кметът. \r\n \r\nВеселка ИВАНОВА", "date": "2019.12.04", "title": "Д-р Емилия Баева, Община град Добрич: Трима са настанените в къщата за временно пребиваване на бездомни в града към момента"}
{"url": "http://www.focus-news.net/news/2019/12/04/2725979/vuchich-ot-sochi-putin-e-iskren-priyatel-nikoga-nyama-da-zabravim-kakvo-e-napravil-za-sarbiya.html", "text": "Президентът Александър Вучич изрази увереност снощи, преди срещата с руския президент Владимир Путин, че може да очаква значителна подкрепа от Путин за Сърбия и че той отново ще покани руския държавен глава да посети западната ни съседка. В изявление пред TV Pink Вучич каза, че Путин е истински приятел на Сърбия и тя никога не трябва да забравя какво е направил за Сърбия през 2015 г., когато е спасил „многострадалния сръбски народ“ да не му поставят печат на челото за такъв, извършил геноцид, пише белградският ежедневник  „Вечерне новости“ . \r\n \r\n„И не само това. Той винаги е подкрепял суверенитета на Сърбия и нейното право да взима независими и самостоятелни решения и вярвам, че утре можем да очакваме значителна подкрепа от Путин за нашата страна“, заяви лидерът на западната ни съседка. \r\n \r\nТой сподели, че, когато преди шест години за първи път, като първи вицепремиер на Сърбия, е разговарял с Путин, това е било за дългове, оставени от предишните власти, докато днес Сърбия не дължи на Русия нищо. \r\n \r\nТогава, каза Вучич, Путин е бил ядосан,а и други са чувствали, че могат да проявят гняв заради дълговете на страната. \r\n„Днес не дължим нищо, но говорим за добро сътрудничество, което често се атакува на Запад. Но смятаме, че да бъдеш приятел означава да бъдеш такъв, когато е трудно, а не само когато е лесно“, отбеляза сръбският президент, като добави, че се гордее с отношенията на Сърбия с Русия и е доволен от отношението на Русия към Сърбия. \r\n \r\nТой повтори, че ще обсъжда с Путин политически и икономически теми, отношенията между Белград и Прищина, както и целия регион и новите балкански инициативи, както и че иска да чуе как руският президент оценява ситуацията в света и каква е руската позиция спрямо САЩ и, ЕС. \r\n \r\nПревод и редакция:", "date": "2019.12.04", "title": "Вучич от Сочи: Путин е искрен приятел, никога няма да забравим какво е направил за Сърбия"}
{"url": "http://www.focus-news.net/news/2019/12/04/2725984/65-godishen-mazh-ot-selo-glodzhevo-se-e-opital-da-podkupi-patni-politsai-v-gr-kubrat.html", "text": "65-годишен мъж от Глоджево се е опитал да подкупи пътни полицаи в Кубрат. Това съобщиха от пресцентъра на  ОДМВР - Разград .  \r\n \r\nОколо 10.40 часа на 3 декември в хода на специализирана полицейска операция за контрол на водачи, паркиращи неправилно на „инвалидни“ места, служители установяват извършено нарушение от шофьора на „Мерцедес С200“. За да му анулират наложената глоба с фиш за нарушение на чл.98, ал.1, т.4 от ЗДвП, мъжът предложил 100 лв. на автоконтрольорите. Започнато е бързо производство по чл.304 А от НК.", "date": "2019.12.04", "title": "65-годишен мъж от село Глоджево се е опитал да подкупи пътни полицаи в  гр. Кубрат"}
{"url": "http://www.focus-news.net/news/2019/12/04/2725978/teatarat-v-kyustendil-predstavya-operetata-tsaritsata-na-chardasha.html", "text": "Театърът в Кюстендил представя оперетата „Царицата на чардаша”. Това съобщиха за  Радио „Фокус” – Кюстендил  от Общински драматичен театър – Кюстендил. Събитието започва от 19.00 часа в голямата зала на театъра.  \r\n \r\nГостува Държавна опера – Русе. Постановъчния екип е в състав: режисьор – постановчик – Марио Николов, сценична адаптация – Аделаида Якимова, диригент – Владимир Бошнаков, художник - Иван Савов хореография - Марияна Захариева концертмайстор - Румен Какамъков, хормайстор - Стелияна Димитрова - Хернани. Участват: Мария Цветкова, Иван Пенчев, Даниела Караиванова, Йоланта Николаева, Димитър Кюркчиев, Стоян Стоянджов, Илия Деведжиев, Стефан Пенчев, Красимир Величков, Стилян Цветков, Оркестър, хор и балет на Държана опера- Русе.  \r\n \r\nПървото изпълнение в България на „Царицата на чардаша“ е представено на 5 декември 1918 г. в новопостроения Свободен театър в София.  \r\nВенцеслав ИЛЧЕВ", "date": "2019.12.04", "title": "Театърът в Кюстендил представя оперетата „Царицата на чардаша”"}
{"url": "http://www.focus-news.net/news/2019/12/04/2725969/tass-parlamentat-na-kitay-prizova-kongresa-na-sasht-da-prekrati-da-vloshava-dvustrannite-otnosheniya.html", "text": "Общокитайското събрание на народните представители (парламентът на страната) призова Конгреса на САЩ да изостави политическите предразсъдъци, да прекрати безоснователната критика по адрес на КНР и да не пречи на отношенията между двете страни. Това се съобщава в съобщение в заявление от Комитета по външни работи на висшия законодателен орган на Китай, предава  ТАСС .  \r\n \r\n„Ние категорично се противопоставяме на намесата на всякакви външни сили във вътрешните работи на Китай под предлог правата на човека. Призоваваме Конгреса на САЩ да отхвърли политическите предразсъдъци, да се откаже от погрешната политика по оказване на натиск върху КНР, да прекрати безоснователната критика по адрес на страната, а също така и да прекрати възпрепятстването на развитието на китайско-американските отношения и двустранното сътрудничество в борбата срещу тероризма“, се съобщава в документа.  \r\n \r\n : Мария Факова", "date": "2019.12.04", "title": "ТАСС: Парламентът на Китай призова Конгреса на САЩ да прекрати да влошава двустранните отношения"}
{"url": "http://www.focus-news.net/news/2019/12/04/2725980/mvr-29-choveka-sa-postradali-pri-patno-transportni-proizshestviya-v-stranata-prez-izminaloto-denonoshtie.html", "text": "29 човека са пострадали при пътно-транспортни произшествия в страната през изминалото денонощие. Това съобщиха от пресцентъра на  МВР . В София са станали общо 42 катастрофи, като две са тежки, ранени са двама човека. \r\nОт началото на месеца по пътищата на България са загинали 4 човека, 54 са ранените.", "date": "2019.12.04", "title": "МВР: 29 човека са пострадали при пътно-транспортни произшествия в страната през изминалото денонощие"}
{"url": "http://www.focus-news.net/news/2019/12/04/2725987/82-godishna-zhena-e-pochinala-pri-pozhar-v-doma-si-na-bul-p-hitov-v-sliven.html", "text": "82-годишна жена е починала при пожар в дома си на бул. \"П. Хитов\" в Сливен. Това съобщиха от пресцентъра на  ОДМВР - Сливен. \r\n \r\nНа 4 ноември в 02,31 часа, е получен сигнал за пожар в апартамент на бул.“П.Хитов“ в град Сливен. Произшествието е ликвидирано в 02,50 часа от екип на РСПБЗН-Сливен.  \r\n \r\nПри пожара е пострадала 82-годишната собственичка. Тя е изнесена от жилището в безпомощно състояние вследствие на вдишване на дим и предадена на екипа на ЦСМП-Сливен, като по пътя за болницата е починала. Жената се е отоплявала на електрическа печка с реотани, в близост до която е имало горими материали. Вероятната причина за пожара е дефект в отоплителния уред.", "date": "2019.12.04", "title": "82-годишна жена е починала при пожар в дома си на бул. \"П. Хитов\" в Сливен"}
{"url": "http://www.focus-news.net/news/2019/12/04/2725988/nedyalko-slavov-oblasten-upravitel-na-smolyan-do-30-sm-e-snezhnata-pokrivka-v-oblastta-patishtata-navsyakade-sa-pochisteni-i-obraboteni.html", "text": "До 30 см достига снежната покривка в област Смолян, но нямаме притеснения с почистването по републиканската пътна мрежа. Това каза за   Радио „Фокус“ – Смолян  областният управител Недялко Славов. „Въпреки че дружеството, което пое поддръжката на пътищата е ново и имаше недостатъчно време организационно да се подготви, се справи с предизвикателството и републиканските пътища са почистени, обработени и уширени в достатъчен габарит. Направихме обход по проходите и съм доволен от ситуацията“, поясни Славов. Той допълни, че няма притесненията и относно водоснабдяването в населените места в областта, като не са подавани и сигнали за закъсали автомобили, въпреки че снегът е доста обилен, особено във високите части на общините Девин и Доспат, където снежната покривка е около 30 см. Продължително без електрозахранване са били селата в община Чепеларе Хвойна, Орехово и Малево, но то вече е възстановено. Славов обобщи, че към момента ситуацията в област Смолян е абсолютно спокойна. \r\nНели ГЕРГЬОВСКА", "date": "2019.12.04", "title": "Недялко Славов, областен управител на Смолян: До 30 см е снежната покривка в областта, пътищата навсякъде са почистени и обработени"}
{"url": "http://www.focus-news.net/news/2019/12/04/2725991/narodnoto-sabranie-othvarli-predlozhenieto-za-poimenno-glasuvane-na-tekstovete-za-minimalnata-pensiya.html", "text": "Народното събрание отхвърли предложението за поименно гласуване на текстовете за минималната пенсия, предаде репортер на  Агенция „Фокус“ . Предложението бе направено вчера от БСП, а преди това от „Атака“ и гласувано днес от пленарна зала. „За“ него гласуваха 87 народни представители, „против“ – 88  и „Въздържали се“ – 35, с което то бе отхвърлено. Именно това процедурно предложение предизвика безредиците в Народното събрание в края на пленарния ден вчера.  \r\nДеница КИТАНОВА", "date": "2019.12.04", "title": "Народното събрание отхвърли предложението за поименно гласуване на текстовете за минималната пенсия"}
{"url": "http://www.focus-news.net/news/2019/12/04/2725985/predsedatelyat-na-parlamenta-tsveta-karayancheva-ne-beshe-postignato-edinodushie-za-nakazanieto-na-spas-garnevski-i-to-ostava-poritsanie.html", "text": "Не беше постигнато единодушие за наказанието на Спас Гърневски и то остава порицание. Това каза председателят на Народното събрание Цвета Караянчева след председателския съвет, предаде репортер на  Агенция „Фокус“ .  „Извинението, което той направи от трибуната сеприема от една част от председателите на парламентарните групи“, каза още Караянчева.  \r\n   \r\n„Хубавото е, че се разбрахме за едно. Оттук нататък от злаата да отсъства езикът на омразата, да не се използват обидни квалификации и за всяка лично аз поемам ангажимента да наказвам народните представители с цялата строгост на правилника“, посочи още председателят на Народното събрание. \r\nДеница КИТАНОВА", "date": "2019.12.04", "title": "Председателят на парламента Цвета Караянчева: Не беше постигнато единодушие за наказанието на Спас Гърневски и то остава порицание"}
{"url": "http://www.focus-news.net/news/2019/12/04/2725990/dvizhenieto-po-patya-devnya-ezerovo-se-osashtestvyava-v-edna-lenta-poradi-remont.html", "text": "Движението по пътя Девня – Езерово се осъществява в една лента поради ремонт, предаде репортер на  Радио „Фокус“ – Варна . Участъкът, в който се извършват дейностите, е от км 0+000 до км 16+900. Очаква се ремонтите по асфалтовата настилка да приключат до края на годината, съобщават от пресцентъра на Агенция „Пътна инфраструктура“.  \r\n \r\nДвижението в участъка Кранево – Варна при км 83+100 е ограничено за моторни превозни средства с маса над 10 тона. Обходният маршрут е през селата Кичево и Оброчище. Движението при км 117 на път І-9 в района на Аспарухов мост в посока Варна се осъществява в една лента поради ремонтни дейности на дилатационна фуга. Ограничава се движението по активната лента, като трафикът се осъществява в изпреварващата лента. Участъкът е сигнализиран с пътни знаци. \r\n \r\nДесислава ВАСИЛЕВА", "date": "2019.12.04", "title": "Движението по пътя Девня – Езерово се осъществява в една лента поради ремонт"}
{"url": "http://www.focus-news.net/news/2019/12/04/2725989/pregled-na-osnovnite-temi-vav-varnenskiya-pechat.html", "text": "„Остава забраната за движение на коли в Морската градина“, е водещото заглавие в днешния брой на вестник  „Черно море“ . Забраната не е спирала да действа, каза Пламена Маринова, зам.-кмет по правните въпроси. Медията припомня, че Върховният административен съд (ВАС) върна колите в Приморския парк до влизането в сила на промените в Генералния план за организация на движението. От общината обаче заявиха, че процедурата е приключила в деня, в който заседава ВАС, и на практика забраната не е била прекратявана. \r\n \r\n„Доходите проблем № 1 на хората с увреждания“, е друга тема в броя. Ниските доходи са проблем №1 за хората с увреждания във Варна. Не може след като държавата е обявила праг на бедността от 348 лв. (363 лв. за 2020 г.), да има инвалидна пенсия от 170 лв. Това е голяма несправедливост спрямо нас при обявен екзистенц минимум. Това заяви в сутрешния блок на тв „Черно море“ с водещ Иван Барбов Веселина Стоилова, омбудсман на хората с увреждания в града. \r\n \r\n„Връчиха отличия на млади учители“, е акцент от трета страница. За 15-и път във Варна бяха връчени отличия на млади учители за мотивиран старт в професията. Кметът на Варна Иван Портних награди 14 млади преподаватели. Номинираните кандидати са посочени от колективите на детски градини и училища.", "date": "2019.12.04", "title": "Преглед на основните теми във варненския печат"}
{"url": "http://www.focus-news.net/news/2019/12/04/2725992/reuters-es-postanovi-che-chehiya-tryabva-da-varne-subsidii-zaradi-konflikt-na-interesi-na-premiera-babish.html", "text": "Европейската комисия реши, че Чехия трябва да върне стотици милиони крони европейски субсидии, след като министър-председателят Андрей Бабиш не успя успешно да излезе от компаниите, които получават средствата, предава  Reuters , като се позовава на информация на чешки уебсайтове.  \r\n \r\nТова може да постави друг европейски лидер в конфликт с изпълнителната власт и да повлияе негативно върху Agrofest, големият конгломерат на Бабиш, изграден за повече от две десетилетия, преди той да го вложи в доверителни фондове през 2017 г.  \r\n \r\n„Андрей Бабиш все още е собственик на холдинга Agrofest и от февруари 2017 г. също на двата доверителна фонда, които имат пряк контрол и икономически интерес  за успеха на холдинга“, съобщава докладът на Европейската комисия, цитиран от вестник “Деник Н“ (Denik N).  \r\n \r\nПредварителните заключения на одита, изтекли в медиите през юни, съобщават, че 451 милиона крони субсидии от ЕС са предоставени неправилно на Agrofest, предизвиквайки конфликт на интереси, както и други нередности.  \r\n \r\n : Мария Факова", "date": "2019.12.04", "title": "Reuters: ЕС постанови, че Чехия трябва да върне субсидии заради конфликт на интереси на премиера Бабиш"}
{"url": "http://www.focus-news.net/news/2019/12/04/2725996/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "На 5 декември 2019 г.  във връзка с изграждане на сградно водопроводно отклонение на ул. „Марагидик“ кв. „Подуяне“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Марагидик“, ул. „Петър Богдан“, ул. „Кобилино бранище“, ул. „Велчо Атанасов“, ул. „Гълъбец“, бул. „Ситняково“. Това съобщиха от пресцентъра на  дружеството . \r\n \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блага Димитрова“ ъгъла с ул. „Георги Пеячевич“. \r\n \r\nНа 5 декември 2019 г.  във връзка с диагностика на уличен водопровод на ул. „Йордан Бакалов - Стубел“ кв. „Манастирски ливади“ се налага спиране на водоподаването от 09:30 до 17:00 часа на клиентите на „Софийска вода”, живеещи в района на ул. „Йордан Бакалов - Стубел“, ул. „Васил Стефанов“,  ул. „Околовръстен път“, ул. „Луи Айер“ . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ ъгъла с ул. 420. \r\n \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.12.04", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2019/12/04/2725994/politsiyata-otkri-nezakonno-pritezhavana-lovna-pushka-i-boepripasi-v-doma-na-78-godishen-mazh-ot-s-zagortsi-nova-zagora.html", "text": "Разкрито е незаконно притежание на оръжие при операция на полицията в Нова Загора.Това съобщиха от пресцентъра на  ОДМВР - Сливен . На 3 декември са извършени процесуално - следствени действия в жилището на 78-годишния И.Д. в село Загорци. Иззета е ловна пушка и боеприпаси, за които И.Д. не притежава разрешително за придобиване и носене. По случая в РУ-Нова Загора е образувано досъдебно производство.", "date": "2019.12.04", "title": "Полицията откри незаконно притежавана ловна пушка и боеприпаси в дома на 78-годишен мъж от с. Загорци, Нова Загора"}
{"url": "http://www.focus-news.net/news/2019/12/04/2725993/ministar-petya-avramova-vsichki-patnopochistvashti-firmi-imat-gotovnost-zasega-nyama-problemi-i-krizi-v-nito-edno-naseleno-myasto.html", "text": "Всички пътнопочистващи фирми имат готовност, засега няма проблеми и кризи в нито едно населено място. Това каза министърът на регионалното развитие и благоустройството Петя Аврамова по време на редовното правителствено заседание в отговор на премиера Бойко Борисов как върви почистването на пътищата след влошаването на метеорологичните условия, предаде репортер на  Агенция „Фокус“ .  \r\nТеодора ПАВЛОВА", "date": "2019.12.04", "title": "Министър Петя Аврамова: Всички пътнопочистващи фирми имат готовност, засега няма проблеми и кризи в нито едно населено място"}
{"url": "http://www.focus-news.net/news/2019/12/04/2725999/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Конференцията на ООН за климатичните промени бе открита в Мадрид в понеделник, след като бе преместена в испанската столица от Сантяго де Чили, който трябваше да я отмени заради насилието по улиците на града. Преди това Бразилия се отказа от плановете си да приеме мероприятието, пише испанският ежедневник  El Pais . \r\n \r\n„Искаме ли да ни запомнят, като поколението, което си е заровило главата като щраус, докато планетата гори?“ – попита в началото на срещата генералният секретар на ООН Антонио Гутериш. \r\n \r\nНа мероприятието се събраха 25 хиляди делегата от около 200 страни и то ще продължи от 2 до 13 декември. Идеята е да се потърсят споразумения за справяне с ефектите от глобалното затопляне и сдържането му в управляеми граници. \r\n \r\nВ изказване на конференцията, домакинът – испанският премиер Педро Санчес от местната Социалистическа партия, заяви: „През тези дни Мадрид ще бъде столицата на борбата срещу климатичните промени. Но преди всичко, той иска да бъде столицата на диалога и думите“. \r\n \r\n„От години циркулират няколко версии за отричане на климатичните промени. Днес, за щастие, само шепа фанатици отричат доказателствата“, добави той. „Никой не може да избяга от това предизвикателство сам. Няма стена, която може да защити която и да е страна, независимо колко е могъща“. \r\n \r\n„Ако Европа оглави индустриалната революция, Европа трябва да оглави усилията по декарбонизация. В момент, белязан от мълчанието на някои, Европа има много какво да каже“, подчерта Санчес. „Борбата срещу климатичните промени изисква да се премине от думи към действия“. \r\n \r\nИзданието коментира, че „срещата, която остава под председателството на Чили, се провежда в момент, когато има забележима липса на международно лидерство в борбата срещу климата. Президентът на САЩ Доналд Тръмп предприе първите стъпки за изкарването на страната му от Парижкото споразумение (за климата), Китай не показва интерес в това да намали емисиите си от парникови газове, а Русия все още не е показала пред ООН програмата си за намаляването им. Страните-членки на Европейския също не са се съгласили с целта за нулеви въглеродни емисии до 2050 година. \r\n*** \r\n На фона на ескалиращото напрежение, гръцкият премиер Кириакос Мицотакис се очаква да убеди Анкара да се откаже от своите „провокативни действия“ по време на неформална среща с турския президент Реджеп Тайип Ердоган в кулоарите на срещата на върха на НАТО в Лондон, пише електронното издание на вестник  Kathimerini . \r\n \r\nПредвид състоянието на гръцко-турските отношения, очакваните резултати от срещата, която е поискана от турска страна, остават слаби. Мицотакис съобщи, че ще повдигне въпроса за провокациите на Турция, като заяви, че двамата лидери ще разговарят открито.  \r\nКириакос Мицотакис  ще поиска подкрепа на срещата на върха на НАТО, подчертавайки, че не може да поддържа неутрална позиция, когато един член нарушава международното право на друг.  \r\n \r\nГоворителят на Държания департамент на САЩ определи споразумението между Турция и Либия като „безполезно“ и „провокативно“, защото повишава напрежението в региона, отбелязвайки възможността конфликтът в Либия да придобие по-широки регионални измерения. \r\n*** \r\n Министър-председателят на Великобритания Борис Джонсън се срещна с президента на САЩ Доналд Тръмп преди срещата на лидерите на НАТО в Лондон, пише европейската редакция на списание  Politico . \r\n \r\nБорис Джонсън и Доналд Тръмп обсъдиха важността на военния съюз и необходимостта от разбирателство за справяне със заплахите.  \r\nМинистър-председателят се опита да избяга да се появява твърде близо до американския президент, който е наистина непопулярен във Великобритания, страхувайки се, че това може да намали шансовете му в изборите в страната следващата седмица. Това може да обясни, защо срещата не е обявена предварително. \r\n \r\n„Премиерът се срещна с президента Тръмп тази вечер на улица Даунинг стрийт“, заяви говорител. „Те с нетърпение очакваха утрешната среща на лидерите на НАТО и отбелязаха значението на съюза за нашата обща сигурност“. \r\n \r\n„Лидерите приветстваха скорошните увеличения на разходите за отбрана от държавите-членки на НАТО и се съгласиха за необходимостта от обединение на Алианса пред новите и развиващи се заплахи“, добави представителят. \r\n*** \r\n Джереми Корбин, лидер на опозиционната Лейбъристка партия, отново се опита да окаже натиск върху Консервативната партия относно мястото на Националната здравна служба (NHS) във всяка бъдеща търговка сделка със САЩ, след като Доналд Тръмп пристигна в Лондон малко повече от седмица преди деня за гласуване, съобщава британското издание  The Guardian .  \r\n \r\nАмериканският президент настоява, че той не се интересува от достъпа до NHS, дори и да е поднесена на „сребърен поднос“, но лидерът на Лейбъристката партия заяви, че остава дълбоко скептичен към твърденията на Тръмп и обеща лично да се справи с него по въпроса.   \r\n \r\n„Ако това е истина, защо тези разговори продължават вече две години?“, попита Корбин пред BBC. „Защо са пазени в тайна? Защо, въпреки свободата на информацията, документът е представен само в редактиран вид? И в крайна сметка пълният текст беше публикуван“.  \r\n \r\nДоналд Тръмп, който при последното си посещение в Лондон, започна вълна от слухове за приватизацията на NHS след Брекзит. Сега явно е внимателно информиран да не безпокои предизборната кампания на Джонсън. Президентът настоя, че „няма мнение“ относно изборите на 12 декември, докато отбеляза, че подкрепя Брекзит и вярва, че Джонсън „ще бъде добър избор\". \r\n \r\nПопитан, какво ще каже на американския президент, ако проведат разговор, Корбин отговори: „Ще кажа: Добре дошли в тази страна. Надявам се, че разбирате, колко е ценна нашата Национална здравна служба и при бъдещи търговски отношения със САЩ никоя от нашите публични услуги не е на масата, нито една от нашите публични услуги не се продава“.", "date": "2019.12.04", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/12/04/2726000/ekipi-na-pozharnata-sa-se-otzovali-na-signal-za-zadimyavane-v-chastna-bolnitsa-v-plovdiv.html", "text": "Екипи на пожарната са се отзовали на сигнал за задимяване в частна болница в Пловдив – МБАЛ „Централ Хоспитал“. Това съобщи за  Радио „Фокус“ – Пловдив  говорителят на Регионална дирекция „Пожарна безопасност и защита на населението“ инсп. Цвятко Дешев. Сигналът за задимяване на осмия етаж на лечебното заведение е подаден в 09.12 часа. \r\n \r\nНа място пристигат два противопожарни екипа, които установяват, че най-вероятно причината е късо съединение при вентилатор в санитарно помещение. Към момента на пристигането на екипите не е имало пламъци. Пожарникарите са направили оглед на инсталацията, който установява, че няма опасност за хората. \r\n \r\nТони МИХАЙЛОВ", "date": "2019.12.04", "title": "Екипи на пожарната са се отзовали на сигнал за задимяване в частна болница в Пловдив"}
{"url": "http://www.focus-news.net/news/2019/12/04/2726001/ustanoveni-sa-izvarshitelite-na-vandalskiya-akt-v-grobishtniya-park-na-grad-nova-zagora.html", "text": "Установени са извършителите на вандалския акт в гробищния парк на град Нова Загора. Това съобщиха от пресцентъра на  ОДМВР - Сливен .  \r\n \r\nПолицейските служители започват работа по случая на 29 ноември, след получен сигнал за повредени 19 броя надгробни паметници. В хода на разследването са установени четири непълнолетни момчета на възраст от 10 до 14 години от град Нова Загора. Реалните извършители са две момчета на 13 и 14 години. Те са направили пълни самопризнания за начина на извършване на престъпното деяние и мотивите за това. Работата по досъдебното производство продължава под надзора на Районна прокуратура-Нова Загора.", "date": "2019.12.04", "title": "Установени са извършителите на вандалския акт в гробищния парк на град Нова Загора"}
{"url": "http://www.focus-news.net/news/2019/12/04/2725995/deputatite-reshiha-ot-1-yuli-2020-g-minimalniyat-razmer-na-pensiyata-da-bade-250-lv.html", "text": "Депутатите решиха от 1 юли 2020 г. минималният размер на пенсията за стаж и възраст да бъде 250 лв., предаде репортер на  Агенция „Фокус“ .  \r\n \r\nТова се случи след като народните представители приеха текстове от Закона за бюджета на ДОО. Считано от 1 януари до 30 юни 2020 г. минималният размер на пенсията за стаж и възраст ще бъде 219,43 лв.  \r\nПредложението за минимален размер на пенсията за стаж и възраст от 1 юли 2020 г. обаче претърпя промяна. Първоначално то бе в размер на 234, 12 лв.  \r\n \r\nМежду двете четения управляващата коалиция предложиха от 1 юли следващата година минималният размер на пенсията да бъде в 250 лв. и  предложението им бе подкрепено от пленарна зала.   \r\nОт опозицията в лицето на БСП поискаха минималната пенсия да бъде от 250 лв. още от 1 януари 2020 г., а от 1 юли размерът й да бъде 300 лв. Предложенията на социалистите обаче бяха отхвърлени. ДПС също бяха направили предложение пенсията да бъде 250 лв. от 1 януари 2020 г., а не от 1 юли, както предлагат управляващите, но и тяхното предложение бе отхвърлено.  \r\nДеница КИТАНОВА", "date": "2019.12.04", "title": "Депутатите решиха от 1 юли 2020 г. минималният размер на пенсията да бъде 250 лв."}
{"url": "http://www.focus-news.net/news/2019/12/04/2726002/kiril-stoyanov-mzhg-s-noviya-zakon-za-zemedelskite-zemi-mladite-zemedelski-stopani-shte-mogat-da-poluchavat-zemi-ot-dpf.html", "text": "Основните промени в Закона за земеделските земи са свързани с въвеждането на нови правила във връзка със сключването на рентни и наемни договори. Това каза в интервю за  Агенция „Фокус“  Кирил Стоянов, началник отдел в дирекция \"Поземлени отношения и комасация\" към МЗХГ, във връзка с Закона за земеделските земи. „Това по-точно е регулирането на тези отношения, тъй като в миналото се сключваха много договори от несобственици или от съсобственици с много малки дялни части, които ощетяваха останалите, с много дълги срокове. Сега тези срокове са съответно 10 години за нивите и до 30 години за трайните насаждения. Предвидили сме и приравняване на стари договори и такива, които вече са били сключени с подобни дълги срокове“, каза още Стоянов.  \r\n \r\nПо думите му друго ново нещо в закона е това, че включва младите земеделски стопани. „Те ще могат да получават земи от Държавния поземлен фонд, за да създават нови стопанства или да разширяват досегашните си стопанства. Това е абсолютно нова мярка, която до сега не сме въвеждали. Тази мярка цели да направи плавния преход, тъй като нашата възрастова структура в земеделието е благоприятна, средната възраст на земеделците над 55 години. Налага се да вземем подобни мерки, за да стимулираме младите хора, които искат да се занимават със земеделие“, посочи още началникът отдел в дирекция Поземлени отношения и комадация.  \r\n \r\n„Други интересни неща са свързани с това, че ще започнем да решаваме проблемите в стопанските дворове. Там, където има изоставени сгради и в двугодишен срок собствениците не се регистрират, не се легитимират като собственици на тези сгради, вече Министерство на земеделието може да се разпорежда със земята по-свободно. Тоест да я обявява на търгове, за да я закупят други по-предприемчиви хора, които желаят да правят инвестиции в селата. Това е едно също интересно нововъведение, което дълги години най-различни земеделци и НПО са ни сигнализирали, че би трябвало да се направят някакви постъпки в тази посока“, добави още той.  \r\n \r\nСтоянов обясни, че се предвижда и дигитализиране на  процедурите в Закона. „До този момент сме получавали някои документи на хартия за определени процедури. Във връзка със земите се провеждат страшно много различни процедури. Въвеждаме новите технологии, като започваме да получаваме дигитализирани документи и да ги обработваме по този начин. Намаляваме административната тежест, това е нещо, което сме прегледали в Закона и там, където е било възможно сме направили възможно най-големите облекчения със служебно изискване на информация, с дигитално получаване на информация. За да може по-малки проблеми да имат гражданите, които кандидатстват за дадени процедури“, допълни Кирил Стоянов.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.12.04", "title": "Кирил Стоянов, МЗХГ: С новия Закон за земеделските земи младите земеделски стопани ще могат да получават земи от ДПФ"}
{"url": "http://www.focus-news.net/news/2019/12/04/2725998/premierat-boyko-borisov-ot-dnes-sofiya-ima-nay-visokiya-krediten-reyting-ot-stolitsite-na-balkanite.html", "text": "От днес София има най-високия кредитен рейтинг от столиците на Балканите, ще слушаме бележките на критиците ни, когато те постигнат такива резултати. Това каза премиерът Бойко Борисов по време на редовното правителствено заседание, предаде репортер на  Агенция „Фокус“ .  \r\n \r\nТой напомни, че освен това, международната рейтингова агенция „Стандарт енд Пуърс“ е повишила кредитния рейтинг и на България и посочи, че тази оценка е подарък за критиците на правителството и ГЕРБ.  \r\n \r\n„Това са най-добрите отговори на най-голямата световна кредитна агенция, която оценява градовете и София от днес има най-високия рейтинг на всички столици на Балканите. Това им го подаряваме на нашите критици. Когато те постигнат такива резултати, правителството и държавата да имат най-високия рейтинг на Балканите, а и в сравнение с Русия, Турция и Унгария, а столицата ни да е на първо място сред всички останали, тогава още по-внимателно ще им слушаме критичните бележки. Но чак тогава“, добави още Борисов.  \r\nТеодора ПАВЛОВА", "date": "2019.12.04", "title": "Премиерът Бойко Борисов: От днес София има най-високия кредитен рейтинг от столиците на Балканите"}
{"url": "http://www.focus-news.net/news/2019/12/04/2726003/67-godishen-mazh-e-zadarzhan-za-krazhba-na-pari-ot-tsarkvata-v-selo-belasitsa-v-obshtina-petrich.html", "text": "67-годишен мъж е задържан за кражба на около 200 лв. от църквата в село Беласица в община Петрич. Това съобщиха от  ОДМВР – Благоевград . По случая е образувано досъдебно производство.", "date": "2019.12.04", "title": "67-годишен мъж е задържан за кражба на пари от църквата в село Беласица в община Петрич"}
{"url": "http://www.focus-news.net/news/2019/12/04/2725986/bsp-prizova-gerb-da-otstrani-spas-garnevski-ot-komisiyata-po-parlamentarna-etika.html", "text": "БСП призова ГЕРБ да отстрани Спас Гърневски от Комисията по парламентарна етика. Това каза народният представител от БСП Кристиан Вигенин от парламентарната трибуна, предаде репортер на  Агенция „Фокус“ . \r\n \r\nКристиан Вигенин заяви, че ПГ на „БСП за България“държи Гърневски да бъде отстранен в петъчното заседание. Депутатът заяви, че опозицията проявява разбиране към необходимостта за кворум за бюджета.  \r\n„Считаме ,че българският парламент трябва да даде ясен знак, че подобна риторика е  недопустима“, допълни още Вигенин.  \r\nДеница КИТАНОВА", "date": "2019.12.04", "title": "БСП призова ГЕРБ да отстрани Спас Гърневски от Комисията по парламентарна етика"}
{"url": "http://www.focus-news.net/news/2019/12/04/2726006/zapochva-programata-za-koledno-novogodishnite-praznitsi-v-pomorie.html", "text": "Мероприятията по откриване на коледно-новогодишните празници в Поморие ще започнат днес с обновена програма. Това съобщиха от пресцентъра на  Община Поморие .  \r\n \r\nОт 12.00 часа във вътрешната сцена на Народно читалище „Просвета 1888” Поморие ще бъде представена „Театрална приказка”. От 16.30 часа на същото място театрална детска формация ще играе постановката „Който не работи, не трябва да яде”. От 17.30 часа там ще се проведе и коледен поздрав за децата на Община Поморие от Център за подкрепа на личностното развитие – Общински детски комплекс, детските градини „Детелина”, „Веселушко”, „Слънчо” и Общински духов оркестър. Предвидени са също запалване светлините на коледната елха и заря. От 18.00 часа ще се проведе и празничен концерт на поп изпълнителката Христина Христова - Тита. \r\n \r\nОт 17.30 часа в градския парк на град Ахелой ще бъдат запалени светлините на коледната елха в града.", "date": "2019.12.04", "title": "Започва програмата за коледно-новогодишните празници в Поморие"}
{"url": "http://www.focus-news.net/news/2019/12/04/2726009/za-chetvarta-poredna-godina-organizatsiite-na-gluhite-slepite-i-invalidite-v-svishtov-otbelyazaha-zaedno-mezhdunarodniya-den-na-horata-s-uvrezhdaniya.html", "text": "По инициатива и със съдействието на кмета на Свищов Генчо Генчев, за четвърта година Общината организира съвместно мероприятие, на което организациите на слепите, глухите и инвалидите в Свищов се събраха, за да отбележат заедно Международния ден на хората с увреждания. Това съобщиха за  Радио „Фокус“-Велико Търново  от Общината. \r\n \r\nКметът на Свищов, ресорният зам.-кмет д-р Анелия Димитрова и ръководителят на общинска служба „Социални дейности“ Анелия Димитрова се присъединиха към общия празник, за да поднесат своите поздравления към всички хора с увреждания, за тяхната сила на духа, борбеност и доброта, с която следват мечтите си и целеустремено отстояват целите си. Представителите на общинското ръководство за пореден път засвидетелстваха своето уважение и готовност за подкрепа, като подчертаха изключително високото ниво на ангажираност във водената последователна социална политика на община Свищов, изразена чрез реализираните проекти, голяма част от които са насочени именно към хората в неравностойно положение. \r\n \r\nПоздрав към хората с увреждания поднесе и председателят на клуб „Вяра, Надежда, Любов“ Екатерина Радулова, която сподели, че през 2019 година Клубът на инвалидите в Свищов навършва 30 години от учредяването си. Поздравителни слова произнесе и председателят на Клуба на слепите в Свищов Мария Велчева. \r\n \r\nПразникът продължи с веселие и танци, а по традиция, присъстващите на тържеството получиха лично от кмета на града календара на Община Свищов за 2020 година. \r\n \r\nЛуиза ТРАНЧЕВА", "date": "2019.12.04", "title": "За четвърта поредна година организациите на глухите, слепите и инвалидите в Свищов отбелязаха заедно Международния ден на хората с увреждания"}
{"url": "http://www.focus-news.net/news/2019/12/04/2726007/ministar-neno-dimov-pritokat-na-yazovir-studena-e-po-golyam-ot-razhoda.html", "text": "Информацията, която имам е, че след пломбирането на помпената станция притокът към язовира е по-голям от разхода, който е за първите два дена. На пречиствателната станция са били сложени и лепенки на ВиК за прекратяване на подаване на вода към промишлените предприятия. Басейнова дирекция също е сложила пломби, за да се гарантира, че няма да се употребява за промишлени цели. Благоприятните метеорологични условия също играят роля в покачването на водите, но засега можем да считаме, че притокът е по-голям от разхода. Това каза министърът на околната среда и водите Нено Димов по време на редовното правителствено заседание, предаде репортер на  Агенция „Фокус“ .  \r\nДимов напомни, че в петък миналата седмица е била направена извънредна проверка на ситуацията в Перник.  \r\n \r\n„Беше установено, че от помпената станция, която подава вода към Радомир, според месечните графици само при аварийни ситуации, за които не сме били уведомявани, е имало подаване на вода. В момента не можем да установим точно колко, но в понеделник поискахме информация за отокът, който е използван, за да може експертите да се опитат по обратна линия да установят колко е ориентировъчното количество вода, което е подавано и за какъв период от време. Освен това се установи, че е махнато разходомерното устройство на водомера. Разписали сме незабавно поставяне, според законовите срокове, за да може да се отчита точно какво количество вода се подава на град Перник във връзка с режима“, допълни той.  \r\n   \r\nТеодора ПАВЛОВА", "date": "2019.12.04", "title": "Министър Нено Димов: Притокът на язовир Студена е по-голям от разхода"}
{"url": "http://www.focus-news.net/news/2019/12/04/2726008/cnbc-amerikantsite-sa-poharchili-rekordnite-94-v-kiberponedelnika.html", "text": "Жителите на САЩ са похарчили рекордните $9,4 млрд на т.нар. „киберпонеделник“ за покупки в онлайн-магазините, съобщава телевизионният канал  CNBC , като се позовава на статистическите данни на Adobe Analytics, която анализира информацията за 80 от 100-те най-големи търговски мрежи. \r\nСпоред информацията, разходите на американците за онлайн-шопинг в „киберпонеделник“ са нараснали през тази година с 19,7% в сравнение с 2018 година, когато общата изхарчена сума е била $7,9 млрд. При това, според информацията на Adobe Analytics, средният харч на любителите на покупките в интернет е нараснал с 6%. Най-много средства са похарчени за играчки, видео игри, телевизори и лаптопи. \r\n \r\nПо-рано същата компания отчете рекордни разходи на американците за пазаруване на „Черен петък“, основен ден за продажби, който следва Деня на благодарността в четвъртия четвъртък на ноември в Съединените щати. Според нея тази година те възлизат на $7,4 млрд.. От тях около 2,9 милиарда долара са изразходвани за покупки, направени с помощта на смартфони. \r\n \r\nПетък след Деня на благодарността традиционно отбелязва началото на коледния сезон. Терминът „Черен петък“ е използван за пръв път за описване на борсовата паника от 1869 г., а в съвременния смисъл тя започва да се използва през 50-те години за описване на задръствания, възникнали в търговските центрове през този ден. През ноември 1975 г. The New York Times използва термина „Черен петък“ за деня в годината, когато трафикът е най-интензивен в града и има най-голям брой клиенти в търговските центрове. \r\n \r\n„Киберпонеделникът“, ден на значителни продажби в онлайн магазините, влезе в живота на американците, а след това и на останалия свят, много по-късно. Този термин за първи път се използва през 2005 г. Отстъпките в този ден първоначално са били предназначени за офис работници, които след завръщането си от дълъг уикенд [много американци след Деня на благодарността в четвъртък си вземат почивен ден в петък и почиват четири дни подред] продължават да пазаруват онлайн от работните компютри. \r\n \r\nПревод и редакция:", "date": "2019.12.04", "title": "CNBC: Американците са похарчили рекордните $9,4 в „киберпонеделника“"}
{"url": "http://www.focus-news.net/news/2019/12/04/2726005/sadat-v-stara-zagora-ostavi-v-aresta-27-godishen-mazh-za-darzhane-na-visokoriskovo-narkotichno-veshtestvo-marihuana.html", "text": "По искане на Районна прокуратура - Стара Загора съдът взе мярка за неотклонение „задържане под стража“ спрямо Й.М. на 27 г., привлечен като обвиняем по досъдебно производство за това, че 28.11.2019 г., в гр. Стара Загора, без надлежно разрешително е държал високорисково наркотично вещество – 679 грама марихуана, на стойност 4 075 лева - престъпление по чл.354а,ал.3,т.1 от Наказателния кодекс. Това съобщиха от пресцентъра на  Апелативна прокуратура - Пловдив . \r\n \r\nВ хода на образуваното производство е установено, че Й.М. на 28.11.2019 г. бил в гр. Стара Загора заедно със свои познати. При провеждане на полицейска акция за държане на наркотични вещества Й.М. бил проверен.  \r\nПри извършване на проверката било установено, че в помещение, ползвано от Й.М., била намерена суха зелена тревиста маса. При тестване с полеви наркотест веществото реагирало на  високорисково наркотично вещество – марихуана. Наркотичното вещество било иззето по съответния законов ред, а Й.М. бил задържан.  \r\n   \r\nОбвиняемият И.М. е осъждан.  \r\nРайонен съд – Стара Загора е преценил, че от събраните по делото доказателства може да се направи обосновано предположение, че Й.М. е извършил престъплението, за които е привлечен като обвиняем и съществува реална опасност да се укрие или да извърши друго престъпление.  \r\nВзетата спрямо Й.М. мярка за неотклонение може да се обжалва и протестира пред Окръжен съд – Стара Загора.", "date": "2019.12.04", "title": "Съдът в  Стара Загора остави в ареста 27-годишен мъж за държане на високорисково наркотично вещество – марихуана"}
{"url": "http://www.focus-news.net/news/2019/12/04/2725997/el-pais-pedro-sanches-obyavi-tezi-koito-otrichat-dokazatelstvata-za-klimatichnite-promeni-za-shepa-fanatitsi.html", "text": "Конференцията на ООН за климатичните промени бе открита в Мадрид в понеделник, след като бе преместена в испанската столица от Сантяго де Чили, който трябваше да я отмени заради насилието по улиците на града. Преди това Бразилия се отказа от плановете си да приеме мероприятието, пише испанският ежедневник  El Pais . \r\n \r\n„Искаме ли да ни запомнят, като поколението, което си е заровило главата като щраус, докато планетата гори?“ – попита в началото на срещата генералният секретар на ООН Антонио Гутериш. \r\n \r\nНа мероприятието се събраха 25 хиляди делегата от около 200 страни и то ще продължи от 2 до 13 декември. Идеята е да се потърсят споразумения за справяне с ефектите от глобалното затопляне и сдържането му в управляеми граници. \r\n \r\nВ изказване на конференцията, домакинът – испанският премиер Педро Санчес от местната Социалистическа партия, заяви: „През тези дни Мадрид ще бъде столицата на борбата срещу климатичните промени. Но преди всичко, той иска да бъде столицата на диалога и думите“. \r\n \r\n„От години циркулират няколко версии за отричане на климатичните промени. Днес, за щастие, само шепа фанатици отричат доказателствата“, добави той. „Никой не може да избяга от това предизвикателство сам. Няма стена, която може да защити която и да е страна, независимо колко е могъща“. \r\n \r\n„Ако Европа оглави индустриалната революция, Европа трябва да оглави усилията по декарбонизация. В момент, белязан от мълчанието на някои, Европа има много какво да каже“, подчерта Санчес. „Борбата срещу климатичните промени изисква да се премине от думи към действия“. \r\n \r\nИзданието коментира, че „срещата, която остава под председателството на Чили, се провежда в момент, когато има забележима липса на международно лидерство в борбата срещу климата. Президентът на САЩ Доналд Тръмп предприе първите стъпки за изкарването на страната му от Парижкото споразумение (за климата), Китай не показва интерес в това да намали емисиите си от парникови газове, а Русия все още не е показала пред ООН програмата си за намаляването им. Страните-членки на Европейския също не са се съгласили с целта за нулеви въглеродни емисии до 2050 година. \r\n \r\nПревод и редакция:", "date": "2019.12.04", "title": "El Pais: Педро Санчес обяви тези, които отричат доказателствата за климатичните промени за „шепа фанатици“"}
{"url": "http://www.focus-news.net/news/2019/12/04/2726004/mezhdunarodnata-reytingova-agentsiya-sp-global-ratings-povishi-kreditniya-reyting-na-sofiya.html", "text": "Международната рейтингова агенция S&P Global Ratings повиши дългосрочния кредитен рейтинг на София от 'BBB- на 'BBB с положителна перспектива.Това съобщиха от пресцентъра на  Столична община .  \r\n \r\nСпоред анализаторите от S&P Global Ratings, след преминалите местни избори в управлението на София има приемственост, която ще осигури по-нататъшната финансова стабилност и поддържаната висока ликвидност. Международната кредитна агенция очаква Столична община да продължи да осигурява високото ниво на собствени приходи, както досега.  \r\n \r\nСофия се присъедини към градовете с инвестиционни рейтинги през декември 2017 г.   \r\nПовишението на рейтинга на столицата става няколко дни, след като беше повишен кредитния рейтинг на България. Според правилата на S&P Global Ratings, градът не може да има по-висока оценка от тази на държавата си.", "date": "2019.12.04", "title": "Международната рейтингова агенция S&P Global Ratings повиши кредитния рейтинг на София"}
{"url": "http://www.focus-news.net/news/2019/12/04/2726010/dots-d-r-naum-kaychev-komisiyata-mezhdu-balgariya-i-severna-makedoniya-spira-rabota-zaradi-predstoyashtite-izbori-v-skopie.html", "text": "Комисията между България и Северна Македония, която трябва да заседава по спорните исторически въпроси между двете държави, ще излезе в дълга пауза. Това съобщи за  Агенция „Фокус“  ръководителят на катедра \"История на Византия и балканските народи\" към СУ „Св. Кл. Охридски“ - Доц. д-р Наум Кайчев. \r\n \r\n„Причината за тази почивка са предстоящите парламентарни избори в Скопие, които ще се проведат на 12 април 2020 г. До тях се стигна, след като Европейския съюз не даде дата за начало на преговори за присъединяване на страната“, допълни още доц. д-р Наум Кайчев.  \r\n \r\nЗорница КОСТАДИНОВА", "date": "2019.12.04", "title": "Доц. д-р Наум Кайчев: Комисията между България и Северна Македония спира работа заради предстоящите избори в Скопие"}
{"url": "http://www.focus-news.net/news/2019/12/04/2726016/okrazhnata-prokuratura-vav-varna-vnese-protest-v-apelativniya-sad-sreshtu-domashen-arest-za-zhena-prodavala-narkotitsi-v-sauchastie-sas-sina-si.html", "text": "Окръжната прокуратура във Варна внесе протест в Апелативния съд срещу определение на Варненския окръжен съд, с което е била взета мярка за неотклонение „домашен арест“ на наркоразпространителка. 48-годишната Юлия М. държала с цел разпространение и разпространила на наркозависим доза амфетаминопроизводни. Това съобщиха от пресцентъра на  Апелативния съд  в града. \r\n \r\nОбвиняемата е извършвала деянието в съучастие с 29-годишния си син Радослав А. Той е с мярка за неотклонение „задържане под стража“, след като съдът уважи искането на прокуратурата, тъй като е осъждан, включително за същото деяние. \r\n \r\nПри извършените действия по разследването в дома на майката и сина във Варна са били намерени близо 7 г екстази, 264.4 г амфетаминопроизводни и почти 240 г марихуана. Освен в съучастие, деянието по член 354а, ал. 1 от НК е извършено и като продължавано престъпление в периода от 15 до 27 ноември тази година. То се наказва с лишаване от свобода от 2 до 8 години и глоба от 5000 до 20 000 лева. \r\n \r\nОкръжната прокуратура във Варна смята, че мярката за неотклонение „домашен арест“, определена от Варненския окръжен съд, не съответства на степента на обществена опасност както на деянието, така и на дееца. Според прокуратурата освен наличието на обосновано предположение, че Юлия М. е извършила престъплението, съществува реална опасност тя да се укрие и да извърши престъпление, още повече че тя търпи домашния арест на адреса, където са намерени наркотиците и откъдето са ги продавали със сина си. \r\n \r\nОще същия ден, след като първата съдебна инстанция определя Юлия М. да търпи домашен арест, е извършена проверка на адреса й. Тя не била открита там. \r\n \r\nОкръжната прокуратура иска от Апелативния съд да отмени определението на Варненския окръжен съд и да наложи мярка за неотклонение „задържане под стража“ за обвиняемата.", "date": "2019.12.04", "title": "Окръжната прокуратура във Варна внесе протест в Апелативния съд срещу домашен арест за жена, продавала наркотици в съучастие със сина си"}
{"url": "http://www.focus-news.net/news/2019/12/04/2726011/ministar-petya-avramova-dalgosrochnite-merki-za-spravyane-s-vodnata-kriza-v-pernik-shte-badat-obsadeni-dnes-na-ekspertno-nivo.html", "text": "Дългосрочните мерки са да търсим алтернативни източници на вода. Вече има няколко срещи с експерти, имаме официално внесени две предложения в МРРБ. Това каза министърът на регионалното развитие и благоустройството Петя Аврамова по време на редовното правителствено заседание, предаде репортер на Агенция „Фокус“.  \r\n По думите й двете предложения ще бъдат разгледани днес и при решение на експертите, че някое от тях е удачно, ще бъде изготвен доклад с необходимите средства за реализация.  \r\n \r\n„Едното от тях е за допълнително сондиране, а другото е използване на карстови пещери и допълнителни източници на вода. Другата мярка, която беше предприета, е осигуряване на ресурс от 2,7 милиона лева, с което да се направи реконструкция на пречиствателната станция, като ВиК-Перник вече има договор с МОСВ, който е за рехабилитация на водопроводи“, допълни министърът.  \r\n \r\nТя потвърди думите на министъра на околната среда и водите Нено Димов, че в последните дни тенденцията на притока и оттока на язовир Студена е почти изравняване.  \r\n \r\n„За съжаление, на 2 декември сме имали 418 литра в секунда приток при оток 350, а на 3 декември вече е 279. Силно се влияе притокът от атмосферните условия. Това, което беше набелязано като краткосрочни мерки, част от тях са изпълнени от ВиК-Перник. От Владайския канал вече имаме допълнителни количества вода, които се вливат в язовир Студена“, допълни Аврамова.  \r\nТеодора ПАВЛОВА", "date": "2019.12.04", "title": "Министър Петя Аврамова: Дългосрочните мерки за справяне с водната криза в Перник ще бъдат обсъдени днес на експертно ниво"}
{"url": "http://www.focus-news.net/news/2019/12/04/2726015/kmetat-dimitar-nikolov-burgas-e-poslovichen-grad-v-koyto-detsata-se-starayat-i-trudyat-i-postigat-izklyuchitelno-visoki-uspehi.html", "text": "Позволете ми преди празника на град Бургас - Никулден, да ви пожелая много здраве, много успехи, щастливи мигове и приятни уроци в класните стаи. Това каза кметът на Бургас Димитър Николов по време на церемония по награждаване на най-добрите бургаски ученици за постигнатите значими успехи през годината, предаде репортер на  Радио \"Фокус\" - Бургас . Той посочи, че Бургас е пословичен град, в който децата се стараят, трудят се и постигат изключително високи и завидни успехи, както в страната, така и в международен план.  \r\n \r\n\"Има една категория деца, които се стараят учат и трудят малко повече от останалите, и това сте именно вие - децата, спечелили първи награди на национални и международни конкурси, състезания и олимпиади. Вие сте повод за нашата гордост и радост\", заяви Николов. Той им благодари, че отделят достатъчно време, за да се трудят и да наблягат на учебния план. \"Искам тук да благодаря и на вашите родители и учителите, които са наши партньори, с които предлагаме новите методи в иновативното образование и в развитието на град Бургас. Искам да благодаря на всички колеги, които работят и се трудят в сферата на образованието в града ни. Вие сте гордост и чест за нас и затова нашият град ви удостоява с това внимание, почит и уважение\", каза още Димитър Николов. Той добави, че в живота си занапред учениците ще се сблъскат с различни по големина трудности и предизвикателства, но знанието винаги е оръжието, чрез което те ще се справят с тях и ще излизат винаги по-силни и по-успешни. \"С радост ще очаквам да се върнете в града ни и в страната ни и да ги развивате. Благодаря Ви за вашите успехи, чест и гордост е за мен!\", отбеляза кметът на Бургас Димитър Николов.  \r\n \r\nНа събитието присъстваха много учители, ученици, родители, както и зам.-кметът с ресор образование Йорданка Ананиева и проф. Севдалина Турманова - председател на Общинския съвет.  \r\n \r\nМария КУРТЕВА", "date": "2019.12.04", "title": "Кметът Димитър Николов: Бургас е пословичен град, в който децата се стараят и трудят, и постигат изключително високи успехи"}
{"url": "http://www.focus-news.net/news/2019/12/04/2726013/v-selo-varvara-v-oblast-pazardzhik-otbelyazvat-dvoen-praznik-na-naselenoto-myasto-i-hramov-praznik-na-tsarkvata.html", "text": "В село Варвара на 4 декември имаме двоен празник – на населеното място и храмовия празник на църквата, каза за  Радио „Фокус“ – Пазарджик  бившият секретар на читалището в селото Петя Пенева. Тя обясни, че за основаването на селото съществува интересна легенда. Според нея там живяла много красива мома, която се е наричала Варвара. „Тя била харесана от местния турски бей, който поискал да я вземе в харема си. За да се спаси, девойката избягала в гората.  \r\n \r\nНейните братя запалили селото на бея, а след това избягали при сестра си в гората. Беят започнал да преследва християните, които също се укрили в гората при братята и сестрата. Той не спрял да преследва и момичето, което, за да не бъде заловено се е самоубило. По-късно хората построили църква, на която дали името Света Варвара в памет на девойката“, коментира Пенева.  \r\n \r\nТя допълни, че на мястото, където е построена църквата, е намерена икона на света Варвара, за това и храмът е наречен на нейното име, а селото нови името на красивата девойка със същото име. \r\n \r\nВаня НИКОЛОВА", "date": "2019.12.04", "title": "В село Варвара в област Пазарджик отбелязват двоен празник - на населеното място и храмов празник на църквата"}
{"url": "http://www.focus-news.net/news/2019/12/04/2726012/biser-mihaylov-oblasten-upravitel-na-blagoevgrad-snezhna-pokrivka-v-mestnostta-predel-e-mezhdu-10-15-sm-patnite-nastilki-sa-pochisteni-do-asfalt.html", "text": "Нормална е обстановката в област Благоевград, след първите снеговалежи. Това каза за  Радио „Фокус“ - Пирин  областният управител Бисер Михайлов.  \r\n \r\nПо думите му няма въведени ограничения за движението на товарни автомобили над 12 тона по Републиканската пътна мрежа и проходите Предел и Папаз Чаир. „Пътните настилки са мокри и хлъзгави, затова призовавам за понижаване на скоростта, по-внимателно шофиране в зимни условия и съобразяване с температурите“, заяви Михайлов.  \r\n \r\nОбластният управител допълни, че снежната покривка в местността Предел е от порядъка на 10 – 15 см. „Пътя е абсолютно почистен до асфалт. Към момента това е положението, като е важно да отбележим, че нямаме повишение в нивата на двете основни реки Струма и Места. Извършваме постоянно наблюдение, но можем да кажем, че са далече от критичните стойности“, уточни Михайлов.  \r\n \r\nЛивия НИНОВА", "date": "2019.12.04", "title": "Бисер Михайлов, областен управител на Благоевград: Снежна покривка в местността Предел е между 10 - 15 см, пътните настилки са почистени до асфалт"}
{"url": "http://www.focus-news.net/news/2019/12/04/2726019/rumen-genov-gerb-bsp-naistina-li-smyatat-che-s-650-lv-obezshtetenie-za-otglezhdane-na-dete-shte-stimulirat-razhdaemostta.html", "text": "БСП наистина ли смятат, че с 650 лв. обезщетение за отглеждане на дете ще стимулират раждаемостта.  \r\nТова каза народният представител от ПГ на ГЕРБ Румен Генов по време на дебата по предложението на БСП за 650 лв. обезщетение за отглеждане на дете между първата и втората година, предаде репортер на  Агенция „Фокус“ . \r\n \r\nРумен Генов даде пример с другите държави от ЕС. „От  целия ЕС в Бългаприя майчинството като майчинство от 0 до първата година е платено и една година. Всички други държави в ЕС мачинството е 3-4-5 месеца“, отчете още Генов.  \r\n \r\n„В България майчинството за първата година е 45 дена преди раждането и след това една година след това. Втората година – 380 лв. Всички казват това е малка сума. Да, малка е. Така е, обаче аз пък един въпрос имам към БСП. Смятате ли вие, че ако направим 650 лв. тази сума, това ще доведе до повишаване на раждаемостта или може да се подходи в друга посока, каквато е идеята и на МТСП\", каза той. Според него смисълът е да се дадат възможности майките да се стимулират и да се върнат на работа.  \r\nДеница КИТАНОВА", "date": "2019.12.04", "title": "Румен Генов, ГЕРБ: БСП наистина ли смятат, че с 650 лв. обезщетение за отглеждане на дете ще стимулират раждаемостта"}
{"url": "http://www.focus-news.net/news/2019/12/04/2726020/ministar-emil-karanikolov-tam-kadeto-yazovirite-podavat-voda-za-nuzhdite-na-naselenieto-sa-v-sinhron-s-vik-i-kontsesionerite.html", "text": "Днес ще посочим всички 182 язовира, всички 10, които са започнали строителства, включително със стойностите за ремонтите. Там, където язовирите подават вода за нуждите на населението,са в синхрон с ВиК, с концесионерите, за да не се стигне до затруднения за предоставяне на тези услуга. Това каза министърът на икономиката Емил Караниколов по време на редовното правителствено заседание, предаде репортер на  Агенция „Фокус“ .  \r\n \r\n„Към днешна дата за възложени 182 язовира от тези 418 язовира, от които се иска техническа документация, документи за собственост да се подготвят, съответно процедури за разрешение за строеж, вече имаме 10 строителни площадки, на които има машини и се ремонтира, като предстои до края на годината още между 2 или 5 язовира да започнат строителства“, добави Караниколов.  \r\n \r\nМинистърът на икономиката припомни, че преди една година правителството взе решение държавата посредством Министерството на икономиката да отговаря за всички язовири, които общините или областните управители не могат да стопанисват поради липса на средства за поддържането им или други причини.  \r\n \r\nТеодора ПАВЛОВА", "date": "2019.12.04", "title": "Министър Емил Караниколов: Там, където язовирите подават вода за нуждите на населението, са в синхрон с ВиК и концесионерите"}
{"url": "http://www.focus-news.net/news/2019/12/04/2726023/narusheno-e-vodopodavaneto-v-grad-parvomay-zaradi-avariya-na-vodoprovod.html", "text": "Нарушено е водоподаването в град Първомай заради авария на водопровод. Това съобщиха за  Радио „Фокус“ – Пловдив  от ВиК – Пловдив.  \r\n \r\nЕкипи работят по отстраняването на аварии също в района на улиците „Меден дол“ и „Кирил и Методий“ в град Карлово, както и при улиците „Никола Беловеждов“ и „Люлебургас“ в град Пловдив. \r\n \r\nНе е посочен краен срок за отстраняване на авариите в Пловдивска област. \r\n \r\nТони МИХАЙЛОВ", "date": "2019.12.04", "title": "Нарушено е водоподаването в град Първомай заради авария на водопровод"}
{"url": "http://www.focus-news.net/news/2019/12/04/2726022/zadarzhan-e-mashinist-opital-da-iztochi-dizelovo-gorivo-ot-vlak-na-garata-v-svishtov.html", "text": "Служители на полицейското управление в Свищов разследват опит за кражба на дизелово гориво от жп гарата в града, съобщиха от пресцентъра на  ОДМВР - Велико Търново.  Сигнал за случая е получен вчера.  \r\n \r\nОт проведените действия по разследването е установено, че 54-годишен локомотивен машинист от град Левски, е направил опит да източи дизелово гориво от резерворите на дизелов мотрисен влак, композиран на жп гарата в Свищов.  \r\n \r\nМъжът е задържан с полицейска мярка за срок до 24 часа. По случая е започнато досъдебно производство.", "date": "2019.12.04", "title": "Задържан е машинист, опитал да източи дизелово гориво от влак на гарата в Свищов"}
{"url": "http://www.focus-news.net/news/2019/12/04/2725974/beta-haralanova-ot-regionalen-istoricheski-muzey-shumen-e-otlichena-s-gramota-za-tsyalosten-prinos-za-razvitieto-na-muzeite.html", "text": "Гл. ас. Бета Хараланова от Регионален исторически музей - Шумен е отличена с грамота за цялостен принос за развитието на музеите, сочи съобщение в страницата на музея във  \"Фейсбук\" . Вчера на официална церемония в Регионален природонаучен музей - Пловдив са връчени наградите на Сдружение \"Български музеи\" - \"Наследство\" за 2018 година. Те ежегодно отличават музейни институции и специалисти за приноса им в съхраняването и популяризирането на културно-историческото наследство на България. След отличието за музей на годината през 2017 година, тази година отново шуменският музей има приз. Грамота за цялостен принос за развитието на музеите получи гл. ас. Бета Хараланова от отдел \"Най-нова история\".  \r\n \r\nНаградите \"Български музеи\" са учредени през 2016 година и са първите институционално установени награди, които служат за отбелязване на най-добрите практики в музеите за предходната година.", "date": "2019.12.04", "title": "Бета Хараланова от Регионален исторически музей - Шумен е отличена с грамота за цялостен принос за развитието на музеите"}
{"url": "http://www.focus-news.net/news/2019/12/04/2726017/vladimir-putin-provede-telefonen-razgovor-s-ursula-fon-der-layen.html", "text": "Руският президент Владимир Путин разговаря с председателя на Европейската комисия Урсула фон дер Лайен и я поздрави за новата й длъжност, пише европейската редакция на  Politico , като се позовава на информация на Кремъл.  \r\n \r\nИ двете страни отбелязаха, че за общите дългосрочни интереси е важно да се намери позиция по ключови теми от европейския и международен дневен ред , да се развие прекият диалог, въпреки досегашния труден период в отношенията между Русия и Европейския съюз. \r\n \r\nДвамата лидери обсъдиха и предстоящата среща на върха в нормандския формат в Париж, където президентите на Русия и Украйна ще се срещнат с канцлера на Германия Ангела Меркел и френския президент Еманюел Макрон в опит да се продължат с досега неуспешния мирен план за прекратяване на конфликта в Източна Украйна.  \r\n \r\nОт Кремъл съобщиха, че Путин е провел телефонен разговор и с предишния председател Жан‑Клод Юнкер. Те се съгласиха „да продължат да поддържат лични контакти“.  \r\n \r\n : Мария Факова", "date": "2019.12.04", "title": "Владимир Путин проведе телефонен разговор с Урсула фон дер Лайен"}
{"url": "http://www.focus-news.net/news/2019/12/04/2726014/nadya-klisurska-bsp-razhdat-se-vse-po-malko-detsa-i-tryabva-da-obarnem-posokata-na-politikite-za-stimulirane-na-semeystvata.html", "text": "Раждат се все по-малко деца и трябва да обърнем посоката на политиките за стимулиране на семействата. Това каза народният представител от ПГ на „БСП за България“ Надя Клисурска по време на дебата по предложението на партията за 650 лв. обезщетение за отглеждане на дете между първата и втората година, предаде репортер на  Агенция „Фокус“ .  \r\n„В момента около 12 хил. български майки ще получават такова обезщетение за отглеждане на дете между първата и втората година. От 2013 г. обезщетението за отглежданена дете е почти замразено“, заяви още Клисурска. Депутатът от БСП посочи, че майките решили да отглеждат децата си между първата и втората година са незначително малко.  \r\n„Какви преференции предлагаме ние за младите семейства. Нашата парламентарна група за втора поредна година в алтернативния бюждет прави комплекс от такива мерки“, допълни още народният представител от БСП. „Всяка година се раждат все по-малко деца. Трябва да ни е сигнална лампичка на всички да обърнем посоката за политиките за отглеждне, раждане и стимулиране на семействата“, допълни още Клисурска.  \r\nДеница КИТАНОВА", "date": "2019.12.04", "title": "Надя Клисурска, БСП: Раждат се все по-малко деца и трябва да обърнем посоката на политиките за стимулиране на семействата"}
{"url": "http://www.focus-news.net/news/2019/12/04/2726018/veska-spasova-etnolog-na-praznika-na-sveta-varvara-se-pravyat-medeni-pitki-za-zdrave.html", "text": "На празника на света Варвара се правят медени питки за здраве. Това каза пред  Радио „Фокус” – Кюстендил  Веска Спасова, етнолог към Регионален исторически музей – Кюстендил. Срещу празника се варят царевица и пшеница и сутринта, на самия празник е хубаво всеки член на семейството да опита от варивата за здраве и късмет, за плодородие. \r\n \r\n„Както казват старите баби, да не се спича земята, да има влага и плодородие. Обикновено, на Варвара се правят и медени питки, които се раздават за здраве и да няма болести. В по-старо време са приготвяли трапеза за баба Шарка. На трапезата са нареждали сладка питка, сол, пипер, мед и вода, за да могат да я умилостивят. В такива случаи, когато имаме умилостивяване на такива сили, които вредят на хората се слага мед, защото той е божествена храна, елексира на живота и осигурява здраве и дълголетие”, каза Веска Спасова.  \r\n \r\nПо думите й в миналото децата палели огньове, които прескачали за здраве. На някои места в страната палят и слагат на хляба свещичка „варварка”, която гори на празника и след това се пази за лек през годината или се запалва на някои от семейните празници. На този ден в Кюстендилско млади девойки, така наречените „варварки” тръгват по къщите. Те са чакани с голямо желание, защото ходейки от дом на дом те наричат за здраве, за любов, за късмет и за щастие и са даряване с боб, брашно, плодове – кой каквото има ги дарява. Затова и в Кюстендилско празникът се нарича още „Женска Коледа”.  \r\nВенцеслав ИЛЧЕВ", "date": "2019.12.04", "title": "Веска Спасова, етнолог: На празника на света Варвара се правят медени питки за здраве"}
{"url": "http://www.focus-news.net/news/2019/12/04/2726026/dvizhenieto-pri-km-373-po-pat-1-zheleznitsa-simitli-shte-bade-ogranicheno-ot-12-do-13-ch-poradi-obrushvane-na-skata.html", "text": "Днес от 12 до 13 ч движението при км 373 по път І-1 Железница – Симитли ще бъде ограничено поради обрушване на ската. Това съобщиха от пресцентъра на  Агенция \"Пътна инфраструктра\" . Трафикът се регулира от сигналисти.  \r\n \r\nШофьорите да се движат с повишено внимание, съобразно създадената организация на движение.", "date": "2019.12.04", "title": "Движението при км 373 по път І-1 Железница – Симитли ще бъде ограничено от 12 до 13 ч поради обрушване на ската"}
{"url": "http://www.focus-news.net/news/2019/12/04/2726024/premierat-boyko-borisov-davame-16-miliona-dopalnitelno-za-podmyana-na-dvigatelite-na-osem-samoleta-dokato-f-16-pristignat.html", "text": "Одобряваме допълнителен разход в бюджета на Министерство на отбраната за 2019 г. – 16 милиона лева за 8 самолета да им бъдат подменени двигателите, докато дойдат F-16. Това каза премиерът Бойко Борисов по време на редовното правителствено заседание, предаде репортер на  Агенция „Фокус“ .  \r\nБойко Борисов отбеляза, че парите се отпускат, за да може българските летци да упражняват задълженията си безпроблемно и да бъдат сигурни.  \r\n \r\nБорисов посочи и, че на Срещата на НАТО в Лондон, която продължава и днес, България ще бъде хвалена за всичко това, което е направила като член на Алианса.  \r\n„България е втора по изпълнението на критериите на НАТО за тези година с 3,1 процента от БВП“, припомни премиерът.  \r\n \r\nТеодора ПАВЛОВА", "date": "2019.12.04", "title": "Премиерът Бойко Борисов: Даваме 16 милиона допълнително за подмяна на двигателите на осем самолета, докато F-16 пристигнат"}
{"url": "http://www.focus-news.net/news/2019/12/04/2726028/desetki-grazhdani-se-sabrat-pred-pl-nezavisimost-v-znak-na-protest-pod-nadslov-dostoyni-zaplatite-i-dostoyni-usloviya-na-trud-v-babh.html", "text": "Десетки граждани се събра пред пл. \"Независимост\" в знак на протест под надслов: \"Достойни заплатите и достойни условия на труд в БАБХ\", предаде репортер на  Агенция \"Фокус\" . Протестиращите носят плакати с надписи: \"Лабораториите на БАБХ- гарант в профилактика на зоонозите\" и \"В БАБХ всеки ден е черен петък - промотруд 24/7. Полицейското присъствие в района е засилено.  \r\n \r\nБояна МАРКОВА", "date": "2019.12.04", "title": "Десетки граждани се събрат пред пл. \"Независимост\" в знак на протест под надслов: \"Достойни заплатите и достойни условия на труд в БАБХ\""}
{"url": "http://www.focus-news.net/news/2019/12/04/2726029/antichni-amfori-moneti-vazi-i-kupi-sa-izzeti-vchera-ot-chasten-dom-v-gr-novi-pazar.html", "text": "По време на специализирана полицейска операция за противодействие на престъпления свързани с културно-исторически ценности криминалисти от полицейското управление в града получили сигнал, че местен жител притежава множество антични предмети.Това съобщиха от пресцентъра на  ОДМВР - Шумен . След извършена проверка в дома на 65-годишен жител на Нови пазар били намерени 105 монети , копие с метален връх, 10 вази, 5 купи, 10 амфори – всички с вид на антични. Иззети са, назначени са експертизи. Работата по случая продължава под ръководството на прокурор от Окръжна прокуратура – Шумен. За извършено престъпление по чл. 278 от НК е образувано досъдебно производство.", "date": "2019.12.04", "title": "Антични амфори, монети, вази и купи са иззети  вчера от частен дом в гр. Нови пазар"}
{"url": "http://www.focus-news.net/news/2019/12/04/2726025/reuters-frantsiya-i-germaniya-shte-kazhat-na-tramp-uspokoy-se-harchim-miliardi-poveche-za-otbrana.html", "text": "Лидерите на страните от НАТО ще кажат на американския президент Доналд Тръмп в сряда да се успокои, защото са увеличи разходите си за отбрана с милиарди долари с надеждата да отговорят на критиките му към Алианса, пише  Reuters . \r\n \r\nНа официалните преговори след приема в Бъкингамския дворец по случай 70-годишнината на НАТО, европейските лидери, предвождани от Германия и Франция, искат да кажат на Тръмп, че няма да приемат да бъдат третирани като младши партньори. \r\nВъпреки обвиненията на Тръмп във вторник, че съюзниците са „виновни“ за неспособността си да изразходват толкова средства, колкото САЩ за въоръжените си сили, Европа, Турция и Канада ще използват събирането в луксозен голф клуб на север от Лондон, за да обяснят, че ще похарчат 400 долара милиарда колективно за отбрана до 2024 г. \r\n \r\n„Ако инвестираме пари и рискуваме живота на нашите войници ... трябва да сме наясно с основите на НАТО“, заяви френският президент Еманюел Макрон в Twitter и добави, че в сряда ще „защити интересите на Франция и Европа“. \r\n \r\nТова вероятно ще включва натиск за разширяване на политическата роля на НАТО и предложение Алиансът да има по-голяма роля в Близкия Изток и, може би, в Африка, макар че Берлин и Париж първо трябва да поискат подкрепа от НАТО за „групата мъдреци“, които трябва да изготвят предложение за реформи на организацията. \r\n \r\nВ заключителното комюнике съюзниците отново ще дадат обещание да се защитават едни други, като се очаква Великобритания да предаде шест военни кораба, два ескадрила изтребители и хиляди войници на разположение на НАТО, с което ще бъдат покрити изксиванията на САЩ за повишаване на бойната готовност на европейските армии. \r\n \r\nОсвен това НАТО ще предупреди Китай за първи път, че наблюдава увеличаването на военната му мищ като се съгласи постепенно да подготви алианса за защита срещу евентуални бъдещи военни действия на арени, вариращи от Арктика до компютърни мрежи. Дебатът обаче едва ли ще бъде лесен. \r\n \r\nСъбирането във вторник в Лондон бе белязано от словесна престрелка между Тръмп и Макрон по отношение на бъдещето на трансатлантическите връзки, докато американският лидер повтори критиката си към Германия, че не харчи достатъчно за отбрана, като че ли не знае новите планове за отбрана на Берлин за постигане на целта за военните разходи на НАТО към 2031 година. \r\n \r\n \r\nМакрон също обвини Турция, че работи с проксита на „Ислямска държава“ в Сирия, \r\n \r\nПревод и редакция:", "date": "2019.12.04", "title": "Reuters: Франция и Германия ще кажат на Тръмп: „Успокой се, харчим милиарди повече за отбрана“"}
{"url": "http://www.focus-news.net/news/2019/12/04/2726033/prez-2020-g-se-zapazva-razmerat-na-maychinskite-ot-380-lv.html", "text": "380 лв. остава размерът на паричното обезщетение за отглеждане на дете до 2 г. през 2020 г. Това решиха депутатите след като приеха текстове от Закона за бюджета на ДОО за следващата година, предаде репортер на  Агенция „Фокус“ . \"За\" предложението гласуваха 117 народни представители, \"против\" - 77  и \"въздържали се\"- 7. През 2019 г. размерът на майчинските също бяха 380 лв.  \r\n„ \r\nОт БСП предлагаха размерът на обезщетението да е 650 лв., а от „Воля“ да е в размер на минималната заплата. Предложенията им не бяха приети от пленарна зала.  \r\nДеница КИТАНОВА", "date": "2019.12.04", "title": "През 2020 г. се запазва размерът на майчинските от 380 лв."}
{"url": "http://www.focus-news.net/news/2019/12/04/2726021/premierat-boyko-borisov-osvobozhdavame-irena-sokolova-i-naznachavame-emil-kostadinov-za-oblasten-upravitel-na-pernik.html", "text": "Освобождаваме Ирена Соколова и назначаваме Емил Костадинов за областен управител на Перник. Това обяви премиерът Бойко Борисов по време на редовното правителствено заседание, предаде репортер на  Агенция „Фокус“ .  \r\n„Когато направи грешка, си я поправяме по един начин“, посочи Борисов.  \r\n \r\nТеодора ПАВЛОВА", "date": "2019.12.04", "title": "Премиерът Бойко Борисов: Освобождаваме Ирена Соколова и назначаваме Емил Костадинов за областен управител на Перник"}
{"url": "http://www.focus-news.net/news/2019/12/04/2726031/stoltenberg-nato-ne-e-v-sastoyanie-na-mozachna-smart-aliansat-e-aktiven-adaptira-se-barzo-kam-promenite-v-sveta-uvelichava-voennite-si-razhodi-i-gotovnostta-na-silite-si-v-evropa.html", "text": "НАТО не е в състояние на „мозъчна смърт“ – Алиансът е активен, адаптира се бързо към промените в света, увеличава военните си разходи и готовността на силите си в Европа. Това заяви генералният-секретар на Северноатлантическия алианс Йенс Столтенберг при пристигането си за срещата в рамките на срещата на държавните лидери на 29-те страни-членки на НАТО, предава  ТАСС . \r\n„Не, това не е така. НАТО е подвижен, активен, адаптира се към ситуациите. НАТО е най-успешният военен съюз в историята, защото винаги сме успявали да се променим отново и отново, когато светът около нас се е променял. Току-що осъществихме най-голямото укрепване на военните си възможности от много години и създадохме присъствие на нашите сили на източния край на НАТО. Сега страните от Алианса увеличават разходите за отбрана и наблюдаваме увеличение на присъствието на американски сили в Европа“, каза Столтенберг. \r\n \r\nИзявлението на френския президент Еманюел Макрон за \"мозъчната смърт\" на НАТО и последвалото предложение на германския външен министър Хайко Маас да се свика „Съвет на мъдреците“ или експертна група за обсъждане на преструктурирането на НАТО е опит за трети път да се трансформира Алиансът. Първите два опита за трансформиране на НАТО не можаха да бъдат завършени. \r\n \r\nПървият от тях беше предприет след Студената война, когато след ликвидирането на Варшавския блок НАТО отказа да се разпусне и постави като своя задача отговора на кризите в света. В същото време започна бърз и хаотичен процес за намаляване на военните разходи на страните от НАТО и техните покупки на оръжие. Резултатът от тази концепция бяха три войни, в които НАТО като организация участва - в Югославия (1999 г.), Афганистан (от 2001 г. до наши дни) и Либия (2011 г.). \r\n \r\nТрансформацията не беше завършена, защото през 2014 г., в отговор на обединението на Крим с Русия, НАТО реши да се върне отново към сдържането на Русия, за което първоначално беше предназначен съюзът. Това беше изразено в строгото искане от страна на Вашингтон и Брюксел за увеличаване на военните разходи и закупуването на нови видове оръжия от всички страни от Алианса. НАТО разположи нови сили и военна техника близо до границите на Русия, откъдето, според признанието на генералния секретар на НАТО, съюзът сега не изпитва никаква военна заплаха. Този втори опит за трансформация доведе до сегашното натрупване на проблеми в НАТО и постепенното осъзнаване от европейските лидери, че съюзът трябва да бъде преустроен отново. \r\n \r\nПревод и редакция:", "date": "2019.12.04", "title": "Столтенберг: НАТО не е в състояние на „мозъчна смърт“ – Алиансът е активен, адаптира се бързо към промените в света, увеличава военните си разходи и готовността на силите си в Европа"}
{"url": "http://www.focus-news.net/news/2019/12/04/2726037/22-mashini-shte-poddarzhat-avtomagistrala-hemus-vav-varnenska-oblast-prez-zimata.html", "text": "22 машини, в това число и роторни снегорини, са налични за поддържането през зимата на автомагистрала „Хемус“, в частта й във Варненска област. Това каза в интервю за  Радио „Фокус“ – Варна  директорът на Областното пътно управление (ОПУ) инж. Румен Илиев. По думите му в цялата област се поддържат 737 километра републиканска пътна мрежа, в това число и магистралата. За пътищата първи, втори и трети клас са осигурени общо 98 машини, като в това число са включени и четири роторни снегорина. \r\n \r\nЗа тази зима в областта са обособени 14 опорни пункта от подразделението на Агенция „Пътна инфраструктура“. От тях 11 са в обхвата на републиканската пътна мрежа, и 3 - по автомагистрала „Хемус“. \r\n \r\nИнж. Илиев съобщи, че до момента са извършени три проверки за зимното поддържане на пътищата. Включително в четвъртък и петък отново е реализирана инспекция на техниката и на материалите, които са подготвили поддържащите фирми. За автомагистрала „Хемус“ са осигурени 1650 тона сол, 1000 тона луга и 9 тона химически материали. Това, според директора на ОПУ – Варна, представлява над 100% от изискуемото и предявеното към фирмите. За останалите пътища в областта са подготвени 1890 тона сол, 772 тона пясък, 1520 тона луга и общо 11 тона химически вещества, които ще се ползват при евентуално влошаване на метеорологичните условия. \r\n \r\nДиана СТОЕВА", "date": "2019.12.04", "title": "22 машини ще поддържат автомагистрала „Хемус“ във Варненска област през зимата"}
{"url": "http://www.focus-news.net/news/2019/12/04/2726034/rayonna-prokuratura-harmanli-privleche-kato-obvinyaem-i-zadarzha-51godishen-mazh-za-darzhane-na-metamfetamin.html", "text": "Районна прокуратура-Харманли привлече като обвиняем Н.Г., на 51 г., за това, че на 3 декември 2019 г,. в гр. Симеоновград, обл. Хасково, в дома си без надлежно разрешително по Закона за контрол върху наркотичните вещества и прекурсорите, държал високорисково наркотично вещество - метамфетамин, с тегло 358 грама, на обща стойност 8 950 лева – престъпление по чл 354а ал. 3 т. 1 от Наказателния кодекс. Това съобщиха от пресцентъра на  Апелативна прокуратура - Пловдив . \r\n \r\nПри извършено претърсване и изземване в жилището на обвиняемия Н.Г. са били открити и електронна везна, пет мобилни телефона и др.  Той е задържан за срок от 72 часа с постановление на наблюдаващия прокурор. Предстои Районна прокуратура-Харманли да внесе искане в съда за определяне на мярка за неотклонение „задържане под стража“ спрямо него.", "date": "2019.12.04", "title": "Районна прокуратура-Харманли привлече като обвиняем и задържа 51–годишен мъж за държане на метамфетамин"}
{"url": "http://www.focus-news.net/news/2019/12/04/2726038/prezidentat-rumen-radev-predi-sreshtata-na-varha-na-nato-v-london-vlozhenite-sredstva-v-otbranitelni-sposobnosti-tryabva-da-doprinasyat-i-za-sobstvenoto-ikonomichesko-razvitie-i-sotsialni-sistemi.html", "text": "Срещата на върха на НАТО не трябва да се превръща във вътрешнополитическа трибуна, а да допринася за укрепване на единството и повишаване на сигурността. Проблемите и съществуващите противоречия обаче трябва да се поставят откровено и да има конструктивен дебат, какъвто очакваме. Това заяви президентът Румен Радев преди началото на Срещата на държавните и правителствените ръководители на държавите-членки на НАТО в Лондон, съобщиха от  прессекретариата на държавния глава . \r\n   \r\nПрезидентът посочи, че преди пет години всички държави-членки са поели ангажимент разходите за отбрана да бъдат увеличени, но това трябва да стане прозрачно и ефективно. „Тук количественият критерий не трябва да бъде единствен измерител, важно е и по какъв начин тези вложени пари се трансформират в отбранителни способности и не по-малко важно е те да допринасят и за собственото икономическо развитие и за укрепване на социалните системи, а не за тяхното изтощаване“, подчерта още президентът Румен Радев.", "date": "2019.12.04", "title": "Президентът Румен Радев преди срещата на върха на НАТО в Лондон: Вложените средства в отбранителни способности трябва да допринасят и за собственото икономическо развитие и социални системи"}
{"url": "http://www.focus-news.net/news/2019/12/04/2726035/mezhdu-6-i-7-leva-za-kilogram-e-tsenata-na-sharana-vav-veliko-tarnovo-dni-predi-nikulden.html", "text": "Между 6 и 7 лева за килограм е цената на шарана във Велико Търново дни преди Никулден, показа репортерска проверка на  Радио „Фокус“ – Велико Търново . Рибата тази година се търгува почти на същите цени като през миналата. По-малко се заплаща за цял неизчистен шаран. В рибните магазини се предлага и изчистена риба, която, разбира се, е на по-висока цена. От магазинната мрежа може да се закупи жива, охладена или замразена риба, с български произход или внос. В някой от големите вериги хипермаркети предлагат шарана на промоционална цена от 4.99 лева \r\n \r\nРазнообразието от рибни продукти и морски дарове е огромно. Поради по-високите цени на шарана тази година много великотърновци ще отбележат Никулден без традиционната за празника риба. Други пък ще заложат на други видове. \r\n \r\nНай-често великотърновци заместват шарана с по-евтиния толстолоб, който се продава на цена от 4 лева/кг. Скумрията също струва 4 лева/кг. Ципурата и лавракът се търгува на цена 14 лева/кг, пъстървата 8 лева/кг. \r\n \r\nТрадиционната никулденска рецепта за приготвяне на пълнен шаран включва лук, орехи и лимони. Килограм лимони на пазара в града се продава за около 1.30, до 1.70 лева за килограм. Цената на почистените орехи е 20 лева/кг. \r\n \r\nПродавачите казват, че повърхността на качествената и прясна риба има много тънък слой слуз, но ако тази слуз е обилна и слоят е плътен, това означава, че тя е престояла твърде много време. Люспите на рибата трябва да са блестящи, плътно залепени до тялото й, да нямат разкъсвания. Очите на прясната риба са прозрачни и изпъкнали, а хрилете й са с наситен цвят. \r\n \r\nЛуиза ТРАНЧЕВА", "date": "2019.12.04", "title": "Между 6 и 7 лева за килограм е цената на шарана във Велико Търново дни преди Никулден"}
{"url": "http://www.focus-news.net/news/2019/12/04/2726030/premierat-boyko-borisov-nagradi-rezhisyora-prof-dimitrina-georgieva-gyurova-savova-s-darzhavnata-nagrada-sv-paisiy-hilendarski.html", "text": "Премиерът Бойко Борисов награди режисьора проф. Димитрина Георгиева Гюрова-Савова с държавната награда „Св. Паисий Хилендарски”, предаде репортер на  Агенция „Фокус“ . Това се случи в Гранитната зала на Министерския съвет в присъствието на министъра на културата Боил Банов. След връчването на отличието всички присъстващи стаиха дъх и изслушаха химна на Република България.  \r\n \r\nГодишната държавна награда „Св. Паисий Хилендарски” е учредена с Постановление на Министерския съвет от 2000 г. Тя се присъжда за стимулиране на български творци и изпълнители на произведения, свързани с българската история и традиции. Миналата година отличието беше връчено на актьора Васил Михайлов.  \r\n \r\nТазгодишният й носител е определен от жури с председател акад. Юлиан Ревалски - председател на БАН, и членове: проф. Станислав Семерджиев - ректор на НАТФИЗ, проф. Николай Драчев - ректор на НХА, доц. Красимира Александрова - директор на НБКМ, проф. д-р инж. Иван Марков - ректор на УАСГ, проф. Маргарита Ваклинова от БАН – археолог, както и проф. Пламен Джуров - композитор и диригент.  \r\n \r\nПроф. Димитрина Гюрова е родена на 9 октомври 1934 г. в Бургас. През 1952 г. е приета в класа по режисура на проф. Боян Дановски, който завършва през 1956 г. Нейни постановки са представяни на сцените на театрите в цялата страна. Участвала и при създаването на повече от 40 телевизионни постановки. От 1975 г. Димитрина Гюрова преподава актьорство за драматичен театър във ВИТИЗ /по-късно НАТФИЗ/, а от 1987 г. е професор в същата академия. Тя е двукратен носител на Наградата на София и на Наградата за „Режисура“ на Съюза на артистите в България.  \r\n \r\nТеодора ПАВЛОВА", "date": "2019.12.04", "title": "Премиерът Бойко Борисов награди режисьора проф. Димитрина Георгиева Гюрова-Савова с държавната награда „Св. Паисий Хилендарски”"}
{"url": "http://www.focus-news.net/news/2019/12/04/2726036/39-godishen-mazh-e-osaden-na-9-godini-zatvor-za-poboy-nad-bezpomoshtna-vazrastna-zhena-v-doma-y-v-selo-vaglen-v-oblast-varna.html", "text": "Влезе в сила осъдителна присъда на Районен съд – Варна по дело за причиняване на телесна повреда на безпомощна възрастна жена в село Въглен. Това съобщиха от пресцентъра на  съда . Наказателното дело е образувано през 2018 година срещу 39-годишен мъж от същото село, по обвинение в нанасяне на побой и причиняване на средна телесна повреда на възрастна и болна жена. В началото на месец юли тази година Районният съд на първа инстанция призна за виновен подсъдимия и го осъди на 9 години затвор при първоначален строг режим на изтърпяване на наказанието. \r\n \r\nСамото деяние е извършено на 3 септември 2017 година, при опасен рецидив. Пострадалата над 80-годишна жена, е била нападната в дома си, съборена на пода и удряна в областта на главата, в резултат на което получила счупване на челюстта. На виковете й за помощ се отзовала съседка, която заварила нападателя на местопрестъплението. Пострадалата възрастна жена след причинените й наранявания била настанена за лечение в здравно заведение, а няколко месеца по-късно е починала. \r\n \r\nВтората инстанция - Варненският окръжен съд, изцяло потвърди вида и размера на наложеното наказание и остави в сила осъдителната присъда на Районен съд – Варна.", "date": "2019.12.04", "title": "39-годишен мъж е осъден на 9 години затвор за побой над безпомощна възрастна жена в дома й в село Въглен в област Варна"}
{"url": "http://www.focus-news.net/news/2019/12/04/2726042/aneliya-ivanova-kt-podkrepa-zastavame-zad-ministara-na-zemedelieto-i-byudzheta-koyto-e-poiskal.html", "text": "Мотото на протеста тази година е: \"Достойни заплатите условия на труд\". Това каза пред журналисти Анелия Иванова – председател на федерация „Земеделие и горско стопанство” на КТ „Подкрепа”, предаде репортер на  Агенция \"Фокус\" .  \r\n \r\n\"За да има качествени храни и то безопасни, тези хора са принудени да работят при тези ниски заплати. И не само, че те си изпълняват служебните задължения, защото тук не е цялата агенция. Това, което се внушава, че ние искаме да вземем главата на министъра на земеделието или на директора на храните, няма такова нещо. Ние сме тук, за да застанем зад министъра на земеделието с бюджета, който е поискал. Първият етап на бюджетната процедура. Тогава министърът на земеделието поиска едни пари и ние стоим зад тези искания. Искаме министърът на финансите да си поправи това предложението. Ние тази процедура я вървим от 2015 г. Проблемите и дефицитите са от тогава. Бюджетът за храните стартира всяка година на минус. Лошото е, че не са съгласни да намерят едни 40 милиона, които да бъдат дадени за рестарт на системата: анализ, заплати и т.н. Хората в тази агенция бранят здравето на нас и на европейските граждани. Настояваваме за целеви средства за агенцията в отделен ред в бюджета на министерството това е основният аргумент, който ще седим до последно\", добави още Иванова. \r\n \r\nБояна Маркова", "date": "2019.12.04", "title": "Анелия Иванова, КТ \"Подкрепа\": Заставаме зад министъра на земеделието и бюджета, който е поискал"}
{"url": "http://www.focus-news.net/news/2019/12/04/2726040/uchenite-tvardyat-che-gigantskite-kostenurki-na-galapagoskite-i-seyshelskite-ostrovi-mogat-da-badat-obucheni-da-izpalnyavat-zadachi-koito-shte-pomnyat-desetiletie-po-kasno.html", "text": "Гигантските костенурки от Галапагоските и Сейшелските острови може да са много по-умни, отколкото хората са смятали, показват резултатите от ново проучване, пише британското издание  The Daily Mail . \r\n \r\nВъпреки репутацията на бавни и тромави в животинското царство, костенурките демонстрират забележителна памет с течение на времето. Наблюденията на животните показват, че те не само са способни да бъдат обучени да изпълняват нови задачи, но могат да си спомнят обучението близо десетилетие по-късно.  \r\n \r\nПреди девет години учени от Института за наука и технологии в Окинава, Япония, преподават на костенурки в зоопарковете във Виена и Цюрих, които преди били отглеждани в плен, да хапят края на определена цветна пръчка в замяна на храна.  \r\n \r\nСлед близо десетилетие екипът се връща в заграждението, в което се отглеждат три от костенурките и установяват, че те са в състояние да си припомнят уменията, придобити преди десетилетие.  \r\nУстановено е също, че те се учат по-бързо, когато са в група, а не поотделно, въпреки че на всяка костенурка е даден собствен цвят за учебната задача. \r\n \r\nГалапагоските костенурки могат да живеят повече до 100 години, което ги прави едни от най-дълго живеещите гръбначни животни.  \r\n \r\n : Мария Факова", "date": "2019.12.04", "title": "Учените твърдят, че гигантските костенурки на Галапагоските и Сейшелските острови могат да бъдат обучени да изпълняват задачи, които ще помнят десетилетие по-късно"}
{"url": "http://www.focus-news.net/news/2019/12/04/2726043/kiril-stoyanov-mzhg-sas-zakona-za-zemedelskite-zemi-shte-se-postigne-balans-mezhdu-sobstvenitsi-i-zemedelski-proizvoditeli.html", "text": "Собствениците на земеделски земи няма да бъдат ощетени. Бих казал, че този Закон се опитва да върне баланса между собствениците и земеделските производителите. Това каза в интервю за  Агенция „Фокус“  Кирил Стоянов, началник отдел в дирекция \"Поземлени отношения и комасация\" към МЗХГ, във връзка с Закона за земеделските земи. „Много често се спекулира с темата, че земеделските закони са направени в полза на земеделските производители. В случая не е така. При внимателен прочит се вижда, че има доста възможности, както за приравняване на рентните договори към някакви по-нормални рамки, също така за предоговаряне, за прекратяването на рентни договори с недобросъвестни ползватели, които не си плащат рентите няколко години“, каза още Стоянов.  \r\n \r\n„По-лесен ред е направен за това нещо, тъй като страшно много хора се оплакват, които имат земеделски земи и са ги дали под рента, от подобни действия. Тук балансът е запазен, бих казал, че собствениците са достатъчно облагодетелствани в този Закон и напълно равноправни на положението на ползвателите. Смятам че е доста сериозна стъпка в правилна посока“, обясни още началникът на отдел в дирекция Поземлени отношения и комадация.  \r\n \r\nСпоред Стоянов младите земеделски стопани ще могат да си разширят стопанството до 200 дка. „Понеже често се дискутира това число, има една причина и тя е, че ние не искаме да допускаме спекулация с това право, което въвеждаме. При евентуални, поне за момента, размери на стопанствата и ограниченията, които налагаме за отдаване на ДПФ, тъй като процедурата сега стартира с това предложение е възможно и винаги се търсят врати за заобикаляне на законовите разпоредби от хора, които имат повече възможности“, добави още той.  \r\n \r\n„Налагаме в този вариант на Закона известни ограничения, но стимулираме създаването на стопанства, това показва, че се случва в законодателната практика свързана със земите. За създаване на трайни насаждения от млади стопани, за създаване на съвсем нови стопанства зърнопроизводство, животновъдство, съответно отглеждането на животни с земите, които могат да се използват по този ред. Това е свързано с процедури по проверки на тези лица, именно, за да не се допуснат спекулативни действия. Доста прозрачна процедура, защото се прави с тръжна процедура, което е може би една от най-демократичните процедури в този момент въвеждане и прозрачна“, посочи Кирил Стоянов.  \r\nВиолета СИМЕОНОВА \r\n \r\n Пълния текст на интервюто четете по-късно в „Мнение”", "date": "2019.12.04", "title": "Кирил Стоянов, МЗХГ: Със Закона за земеделските земи ще се постигне баланс между собственици и земеделски производители"}
{"url": "http://www.focus-news.net/news/2019/12/04/2726032/3096-patni-prevozni-sredstva-sa-provereni-po-vreme-na-aktsiya-zima-na-teritoriyata-na-odmvr-shumen.html", "text": "3096 пътни превозни средства са проверени по време на акция „Зима“ на територията на ОДМВР- Шумен, която приключи преди дни, съобщиха от пресцентъра на  полицията . По време на акцията са проведени 14 специализирани полицейски операции, пет от тях  по кампания „С безопасно пътно превозно средство през зимата“, пет във връзка с кампанията „Пешеходци и водачи за толерантност на пътя“ и четири операции във връзка с „Безопасно шофиране през зимата“.  \r\n \r\nПроврени са водачи на 2515 леки автомобили, 501 товарни автомобили, 30 велосипедисти, 28 пътни превозни средства с животинска тяга, три мотоциклета, шест мотопеда и 12 на селскостопанска техника.  Констатирани са 74 неизправности по превозните средства, от тях 44 са били по осветителните системи и сигнализацията, установена е една неизправност при устройство за измиване на предно стъкло, шест за управление с разкъсани или износени гуми, девет са били нарушенията за неизправност на велосипеди.  По време на акцията са спрени от движение 18 пътни превозни средства. Съставени са 236 акта, наложени са 766 глоби с фиш.  \r\n \r\nИзготвени са 33 предписания до местни органи за подобряване на уличното осветление и отстраняване на недостатъци на пътни настилки, вертикална сигнализация и хоризонтална маркировка, изпълнени са 22 от тях.  До АПИ за отстраняване на недостатъци на пътни настилки и сигнализация са изготвени пет предписания, към момента е  изпълнено едно. \r\n  \r\nПо време на акцията за неправилно пресичане са съставени актове на четирима пешеходци, 18 са глобени с фиш.  Наложени са пет глоби с фиш на водачи с животинска тяга, съставени са и 5 акта за установени нарушения. Санкционирани са и десет велосипедисти.", "date": "2019.12.04", "title": "3096 пътни превозни средства са проверени по време на акция „Зима“ на територията на ОДМВР- Шумен"}
{"url": "http://www.focus-news.net/news/2019/12/04/2726046/v-natsionalniya-ucheben-tsentar-na-bchk-v-s-lozen-shte-se-provede-demonstratsiya-na-spasitelni-deystviya-pri-intsident-po-povod-svetovniya-den-na-dobrovoletsa-5-dekemvri.html", "text": "В Националния учебен център на БЧК в с. Лозен ще се проведе демонстрация на спасителни действия при инцидент с възникнал пожар в учебна среда по повод Световния ден на доброволеца 5 декември. Това съобщиха от пресцентъра на  БЧК .  \r\n \r\nЩе могат да се наблюдават дейности по евакуиране на пострадали, организиране на евакуационен пункт, обгрижване на спешни състояния и демонстриране на умения за работа с външен автоматичен дефибрилатор.  \r\nВ демонстрацията ще участва и екип на Столична дирекция „Пожарна безопасност и защита на населението“, като част от Единната спасителна система за защита при бедствия.  \r\nОфициални поздравления към доброволците по случай Световния ден на доброволеца се предвиждат в края на демонстрацията – от 11.30 ч. \r\n \r\nДемонстрацията се провежда в рамките на Националното обучение по Първа долекарска помощ, Първа психологична помощ и Психосоциална подкрепа и програма „Хелфи“, организирано от Български младежки Червен кръст.  В периода 02.12-06.12.2019 г. над 100 младежи-доброволци от цялата страна ще се обучават как да оказват първа помощ и как да действат при бедствие, авария или криза.", "date": "2019.12.04", "title": "В Националния учебен център на БЧК в с. Лозен ще се проведе демонстрация на спасителни действия при инцидент по повод Световния ден на доброволеца 5 декември"}
{"url": "http://www.focus-news.net/news/2019/12/04/2726044/politika-sarbiya-sarbiya-e-palna-s-malki-eskobari.html", "text": "Сърбия е въвлечена в световната търговия с дрога и е основна част от т.нар. „Балкански картел“, за който международните полицейски организации твърдят, че е в разцвет, пише белградският ежедневник  „Политика“ . \r\n \r\nМинистерството на вътрешните работи на Сърбия е потвърдило, че през изминалите две години в страната са заловени над 10 тона дрога – миналата година четири, а през тази повече от шест, с което 2019 година става рекордна по заловена дрога, откакто се води статистика. \r\n \r\nВ тази статистика не е включена иззетата марихуана в „Йованица“ – 650 килограма, подготвени за продажба и други близо четири тона. \r\n \r\nДарко Шарич, известен още като Балканския Ел Чапо и Радослав Цвийович, когото мнозина наричат „новосадския Ескобар“, са най-големите дилъри на кокаин. \r\n \r\nЩо се отнася до хероина, „Политика“ пише, че най-голямото изземване през тази година в Сърбия е станало в средата на ноември, когато са били конфискувани 77 кг на стойност 5 милиона евро при ареста на заподозрения нарко-лидер Младен Новакович-Точило. \r\n \r\nИзданието привежда и доклади на Европейския център за проследяване на дрогата и Европол, че, освен традиционно най-големите колумбийски и италиански криминални групи, картели от Сърбия и Албания придобиват все по-голямо значение в търговията с кокаин. \r\n„Подчертава се, че сръбските престъпници работят добре с „колегите си“ от другите страни от бивша Югославия и затова европейската полиция ги нарича „Балкански картел“, пише „Политика“. \r\n \r\nТози картел е съставен от криминални групи от територията на бивша Югославия, а „най-активни са сърбите, хърватите и черногорците, които си сътрудничат едни с други, както и със съседите: албанци, българи и италианци“. \r\n \r\nВестникът отбелязва, че за разлика от кокаина, който идва от Латинска Америка, хероинът идва от Изток – предимно от Афганистан и в по-малка степен от Пакистан, Иран, Източна Турция и централноазиатските страни. \r\n \r\n„Главните канали за контрабанда на хероин (до страните от ЕС) минават през Турция, България, Албания, а след това през Косово и Сърбия“, пише вестникът, като добавя, че когато хероинът пристигне в Косово, нарко-клановете го опаковат в по-малки количества и след това го транспортират по суша. \r\n \r\nПревод и редакция:", "date": "2019.12.04", "title": "„Политика“ (Сърбия): Сърбия е пълна с малки Ескобари"}
{"url": "http://www.focus-news.net/news/2019/12/04/2726047/reuters-boris-dzhonsan-zashtiti-digitalniya-danak-vapreki-razdraznenieto-na-tramp.html", "text": "Британският премиер Борис Джонсън заяви, че ще наложи нови данъци на американските интернет гиганти, като „Фейсбук“ и „Гугъл“, което го поставя в конфликт с президента на САЩ Доналд Тръмп, който по-рано заплаши със санкции Франция заради намерението й да наложи същите такси, предава  Reuters . \r\n \r\n„Що се касае до дигиталния данък, мисля, че трябва да погледнем дейността на големите дигитални компании и големите печалби, които правят в тази страна в сравнение с данъците които плащат“, заяви Джонсън. „Трябва да разрешим този въпрос. Те трябва да правят по-справедливи вноски“. \r\n \r\nКонсервативната партия на Джонсън се ангажира да приложи данък върху цифровите услуги и върху приходите на компании като Google, Facebook и Amazon в своята програма за управление, в случай, че спечели националните избори през този месец. \r\n \r\nСъгласно плана технологичните компании, които генерират най-малко 500 милиона паунда (640 милиона долара) годишен глобален приход, ще плащат налог в размер на 2% от парите, които правят от потребители във Великобритания от април 2020 г. \r\n \r\nДанъкът за цифрови услуги във Франция, който е определен в размер на 3% от приходите, получени от френските потребители от началото на 2019 г., разгневи Тръмп. Съединените щати заявиха в понеделник, че може да наложат наказателни мита до 100% върху 2,4 милиарда върху френски стоки на стойност 2,4 милиарда долара, като шампанско, чанти, сирене и други продукти. \r\n \r\n„Наложихме мита на виното и сме предвидили други мита“, заяви американският лидер пред журналистите в хода на съвместна пресконференция с френския си колега Еманюел Макрон преди срещата на върха на НАТО. \r\n \r\n„Предпочитаме да не го правим, но това е начинът, по който ще работи. Така че или ще работим, или ще изработим някакъв взаимно изгоден данък“, добави Тръмп. \r\n \r\n \r\nПревод и редакция:", "date": "2019.12.04", "title": "Reuters: Борис Джонсън защити дигиталния данък въпреки раздразнението на Тръмп"}
{"url": "http://www.focus-news.net/news/2019/12/04/2726045/ria-novosti-vuchich-zayavi-che-sarbiya-shte-pomoli-rusiya-za-pomosht-pri-snabdyavaneto-s-gaz.html", "text": "Сърбия се нуждае от допълнителни обеми газ на приемлива цена, разчитайки на помощ от Русия, заяви президентът на страната Александър Вучич преди срещата с руския държавен глава Владимир Путин, пише  РИА Новости .  \r\n \r\nАлександър Вучич пристигна в Сочи, където ще се срещне с Владимир Путин. Според Вучич досега Белград е получавал природен газ изключително през Украйна и Унгария.  \r\n \r\nВ момента се изгражда газопровод на територията на Сърбия от границата с България до Унгария, през който се очаква да започне да тече газ от Турски поток.  \r\n \r\n : Мария Факова", "date": "2019.12.04", "title": "РИА Новости: Вучич заяви, че Сърбия ще помоли Русия за помощ при снабдяването с газ"}
{"url": "http://www.focus-news.net/news/2019/12/04/2726049/aneliya-chobanova-ot-bansko-specheli-konkursa-koleda-v-pismo.html", "text": "Анелия Чобанова, ученичка от 3 а клас, в НУ „Св. Паисий Хилендарски“ в град Банско спечели конкурс „Коледа в писмо“ на тема „Чудо в писмо“, организирано от артистичния проект „Meantime“ и неговата вдъхновителка Мила Боги (Богомила Трайкова). Това съобщиха от пресцентъра на  Община Банско . \r\n \r\nКонкурсът е част от редица артистични проекти, които целят създаването на култура на добрина, отзивчивост и свързаност. Тази инициатива е подкрепена и от много известни личности – писатели, артисти, и музиканти, които са част от журито на конкурса – Здравка Евтимова, Захари Карабашлиев, Иван Тафров, Мира Дойчинова и др.Певицата Лина Никол, музикантът Михаил Йосифов и поетесата Десислава Динчева заедно сътвориха песен, озаглавена „Чудеса“, по идея на Богомила Трайкова. С посланието: „Чудото си ти!“. \r\n \r\nТретокласничката от Банско Анелия Чобанова за трети път печели награда в конкурса в категорията Детско писмо, като тази година нейното писмо е включено в специален сборник с 50 от най-хубавите писма в историята на конкурса.", "date": "2019.12.04", "title": "Анелия Чобанова от Банско спечели конкурса „Коледа в писмо“"}
{"url": "http://www.focus-news.net/news/2019/12/04/2726053/kremal-nato-provezhda-politika-na-sdarzhane-i-ekspanziya-spryamo-rusiya.html", "text": "НАТО провежда политика на сдържане и експанзия спрямо Русия, заяви прессекретарят на Руския президент Дмитрий Песков, цитиран от  РИА Новости . \r\n \r\n„От една страна, това потвърждава нашите опасения във връзка с дейността на Алианса. Независимо, че от време на време чуваме много прагматични заявления за необходимостта от изграждане на отношения с Русия, че трябва все пак да се погледне трезво на въпроса, кое действително е заплаха за НАТО и откъде идва тя, ние виждаме, че основно НАТО се занимава със сдържаща или експанзионистка дейност срещу нашата страна. Това не може да не предизвиква безпокойство. Подобни заявления и решения за увеличение на бюджета го потвърждават за пореден път“, заяви Песков пред журналистите в отговор на въпрос за решението на Алианса да увеличи военните си разходи. \r\n \r\nПревод и редакция:", "date": "2019.12.04", "title": "Кремъл: НАТО провежда политика на сдържане и експанзия спрямо Русия"}
{"url": "http://www.focus-news.net/news/2019/12/04/2726050/aneliya-ivanova-kt-podkrepa-sluzhitelite-v-babh-ot-2011-g-rabotyat-v-edna-agentsiya-koyato-e-na-komandno-dishane.html", "text": "Служителите в БАБХ от 2011 г. работят в една мъртвородена агенция, която е на командно дишане. Това каза пред журналисти Анелия Иванова – председател на федерация „Земеделие и горско стопанство” на КТ „Подкрепа”, предаде репортер на  Агенция \"Фокус\" .   \r\n \r\n\"Имаме информация, че има стратегия за справянето на чумата по свинете, която е предоставена на няколко министерски съвета и понеже става въпрос за пари, министърът на финансите каза, че няма пари. 13 милиона се раздадоха на стопаните, които бяха ощетени, тоест пари има. Служителите от 2011 г. работят в една мъртвородена агенция, която е на командно дишане и това министърът на финансите и министър-председателят го знаят. Хората не искат кой знае какви заплати между 800-1000 лв. е масовата заплата на един специалист, който е работил между 15-20 години с квалификация ветеринарен лекар, зооинжинер. Това, което искаме минимална заплата около 1000 лв.\", коментира още Иванова. \r\n \r\nБояна МАРКОВА", "date": "2019.12.04", "title": "Анелия Иванова, КТ \"Подкрепа\": Служителите в БАБХ от 2011 г. работят в една агенция, която е на командно дишане"}
{"url": "http://www.focus-news.net/news/2019/12/04/2726051/16-narusheniya-pri-24-chasovata-operatsiya-sreshtu-parkirane-na-invalidni-mesta-ustanoviha-politsaite-v-sliven.html", "text": "16 нарушения при  24-часовата операция срещу паркиране на инвалидни места установиха полицаите в Сливен= Операцията е проведена на територията на ОДМВР-Сливен за времето от 06.00 часа на 3 декември до 06,00 часа на 4 декември. Акцията е  част от календара на Европейската мрежа на службите на Пътна полиция (TISPOL) и се провежда на територията на всички страни-членки. Целта е да се постигне като възпитателен, така и превантивен ефект. Това съобщиха от пресцентъра на  ОДМВР - Сливен . \r\n \r\nЗа 24 часа екипи на Пътна и Териториална полиция в Сливен и Нова Загора са установили 16 нарушения. Съставени са 5 акта и 11 фиша на водачи, паркирали на места, предназначени за хора с увреждания. Нарушенията са констатирани предимно на паркингите на големите хипермаркети в Сливен и централната част на Нова Загора. Нарушителите са санкционирани съгласно Закона за движение по пътищата с глоба в размер на 200 лева. \r\nЧесто водачите на моторни превозни средства използват тези паркоместа, поради тяхната близост и лесен достъп до учреждения и магазини,  като лишават от това право истински нуждаещите се. Санкционираните при вчерашната операция са както мъже така и жени, които открито са изразили съжаление за постъпката си и съзнават колко е важна подобна организация при паркирането за хората с увреждания.", "date": "2019.12.04", "title": "16 нарушения при  24-часовата операция срещу паркиране на инвалидни места установиха полицаите в Сливен"}
{"url": "http://www.focus-news.net/news/2019/12/04/2726052/pri-politseyska-operatsiya-vav-varna-e-zadarzhan-36-godishen-mazh-razprostranyaval-narkotitsi.html", "text": "При специализирана полицейска операция във Варна е задържан мъж от града, занимавал се с разпространение на наркотични вещества. Това съобщиха от пресцентъра на  Областната дирекция на МВР . \r\n \r\nВ дома на 36-годишния мъж с инициали А. Д., намиращ се на територията на Трето Районно управление на МВР, след претърсване, е установено значително количество марихуана – 96.99 грама, метаамфетамин с тегло 79.91 гр и екстази – 6.97 гр. Иззета е и електронна везна, по която е имало следи от същите вещества. А. Д. е задържан за срок до 24 часа. Повдигнато му е обвинение. Заедно с него са задържани 32-годишен мъж и жена на 58 години, живущи на същия адрес. \r\n \r\nПо случая е образувано досъдебно производство. Работата по документиране и доказване на извършените престъпления продължава под надзора на прокурор от Окръжна прокуратура – Варна.", "date": "2019.12.04", "title": "При полицейска операция във Варна е задържан 36-годишен мъж, разпространявал наркотици"}
{"url": "http://www.focus-news.net/news/2019/12/04/2726055/rumen-iliev-oblastno-patno-upravlenie-varna-dezhurni-ekipi-ezhednevno-sledyat-za-obledyavaniya-po-patishtata-v-oblastta.html", "text": "Със заповед от 20 ноември, дежурни екипи ежедневно следят за заледявания и проблемни участъци по пътищата във Варненска област. Те са разпределени в 14-те опорни пункта по републиканската пътна мрежа. Това каза в интервю за  Радио „Фокус“ – Варна  директорът на Областното пътно управление инж. Румен Илиев. \r\n \r\nПо думите му тези дейности са особено важни и тяхното изпълнение се контролира стриктно. Ежедневно екипите следят метеорологичната прогноза и правят обходи на пътищата. Инж. Илиев увери, че те незабавно докладват при проблем, за да могат да се предприемат необходимите действия за обработка на настилките. Според него особено внимание се обръща на местата, в които има предпоставки за заледяване - в усойните участъци. Той добави, че за поддържането на Аспаруховия мост във Варна ангажимент има Общината, а Областното пътно управление отговаря за почистването след моста към магистрала „Черно море“. \r\n \r\nДиана СТОЕВА", "date": "2019.12.04", "title": "Румен Илиев, Областно пътно управление – Варна: Дежурни екипи ежедневно следят за обледявания по пътищата в областта"}
{"url": "http://www.focus-news.net/news/2019/12/04/2726054/studenti-ot-meditsinskiya-universitet-vav-varna-shte-se-sreshtnat-s-koordinatori-po-donorstvo.html", "text": "Студенти от Медицинския университет във Варна ще се срещнат с двама национални координатори по донорство. Това съобщиха от пресцентъра на  университета . Срещата ще се състои от 19.00 часа в Първа аудитория в сградата на Ректората, на четвъртия етаж. \r\n \r\nСтудентите ще имат възможност да разговарят с проф. д-р Вилиян Платиканов от УМБАЛ „Св. Марина“ във Варна и с д-р Сибила Маринова от Областна болница „Д-р Стефан Черкезов“ във Велико Търново. Срещата е организирана от Асоциацията на студентите по медицина в България – клон Варна.", "date": "2019.12.04", "title": "Студенти от Медицинския университет във Варна ще се срещнат с координатори по донорство"}
{"url": "http://www.focus-news.net/news/2019/12/04/2726056/priklyuchi-protestat-na-pl-nezavisimost-pod-nadslov-dostoyni-zaplatite-i-dostoyni-usloviya-na-trud-v-babh.html", "text": "Приключи протестът на пл. \"Независимост\" под надслов: \"Достойни заплатите и достойни условия на труд в БАБХ\", предаде репортер на  Агенция „Фокус“ . Протестиращите носеха плакати с надписи: \"Лабораториите на БАБХ- гарант в профилактика на зоонозите\" и \"В БАБХ всеки ден е черен петък - промотруд 24/7.  \r\n \r\nБояна МАРКОВА", "date": "2019.12.04", "title": "Приключи протестът на пл. \"Независимост\" под надслов: \"Достойни заплатите и достойни условия на труд в БАБХ\""}
{"url": "http://www.focus-news.net/news/2019/12/04/2726059/dve-kashti-sa-goreli-vav-varnenska-oblast-prez-izminaloto-denonoshtie.html", "text": "Два пожара в къщи са регистрирани през изминалото денонощие във Варна и областта. Това съобщиха от пресцентъра на  ОДМВР - Варна . \r\n \r\nПървият инцидент е станал около 17.00 часа вчера. Пожар е възникнал в стая от къща на ул. \"Цар Иван Срацимир\" във Варна. При инцидента няма пострадали хора. Причината за пожара е небрежност при боравене с открит огън. Изгорели са 5 кв. м покривна конструкция. \r\n \r\nВторият инцидент е станал около 00.25 часа тази нощ. Пламъци са обхванали покрива на къща в село Старо Оряхово. Няма пострадали хора. Причината за инцидента се изяснява. Изгорели са 5 кв. м покривна конструкция.", "date": "2019.12.04", "title": "Две къщи са горели във Варненска област през изминалото денонощие"}
{"url": "http://www.focus-news.net/news/2019/12/04/2726041/adelina-stefanova-hram-vavedenie-bogorodichno-blagoevgrad-v-narodnoto-saznanie-sveta-varvara-e-zakrilnitsa-na-bolnite-ot-sharka.html", "text": "В народното съзнание света Варвара е закрилница на болните от шарка. Това каза за  Радио „Фокус“ - Пирин  Аделина Стефанова, църковен уредник в храм „Въведение Богородично“ – Благоевград. По думите ѝ тази болест е била доста често срещана при народите в Средновековието. „За да я умилостивят някъде я оприличават на светица, макар в тежките дни да я наричат стара баба, грозна и куца. Жени приготвят специално пресни питки, намазани с мед, и ги раздават по приятели и близки за здраве и късмет. Трапезата е постна“, каза още Стефанова.  \r\n \r\nАделина Стефанова припомни, че от гръцки език „Варвара“ означава чуждоземка, като на днешния ден празнуват Варадин, Варка, Вардя. „По времето на император Максимилиан в Илиопол живял знатен мъж на име Диоскор. Той имал много хубава дъщеря, която държал далеч от хората. Все пак Варвара веднъж излязла сред тях и попаднала на християнин, след което и тя станала поклонница на вярата му. Баща ѝ бил езичник и я завел при управителя на града, който я осъдил на смърт, а присъдата била изпълнена от самия баща. Виновните за смъртта на Варвара – управителят и нейния баща, скоро били поразени от гръм“, допълни Стефанова.  \r\n \r\nЦърковният уредник отбеляза, че това се  приело като Божие наказание и знак за светостта на мъченицата. „Погребали я по християнски обичаи, а след време издигнали храм на гроба й. Днес мощите й почиват в Киев, а част от тях се намират в софийската църква „Свето Преображение“ в квартал „Лозенец““, уточни Стефанова.  \r\n \r\nЛивия НИНОВА", "date": "2019.12.04", "title": "Аделина Стефанова, храм „Въведение Богородично“ – Благоевград: В народното съзнание света Варвара е закрилница на болните от шарка"}
{"url": "http://www.focus-news.net/news/2019/12/04/2726048/yasni-sa-pobeditelite-v-interaktivnata-igra-tarsi-se-dobrudzha.html", "text": "12 участници от VIа на СУ „Св. Климент Охридски“ и смесен отбор от същото училище са победители в интерактивната игра „Търси се Добруджа“. Те ще бъдат наградени с образователна екскурзия. В играта са се включили и отбори от Езикова Гимназия „Гео Милев“ и Финансово-стопанска гимназия „Васил Левски“. Има и отбори от други училища, които са се представили блестящо и са допуснали минимален брой грешки.  Това съобщиха от пресцентъра на  Община Добрич .  \r\n \r\nОбщина Добрич припомня, че на 1 октомври стартира Интерактивната образователна игра „Търси се Добруджа“. Тя е второ издание на играта, в която се включиха много деца и възрастни през февруари и март т.г. с тема „Търси се България“. Поради големия интерес Община Добрич предостави възможност за включване в играта до 30 ноември.    \r\n      \r\nИграта има състезателен характер и е посветена на 25 септември – Ден на град Добрич. Едно от условията е да бъде създаден отбор/екип от приятели, членове на семейства, класове/. Предвидени са задачи и няколко обекта за посещение – Регионална библиотека „Дора Габе“, Художествена галерия – Добрич, Музей в Градски парк „Св. Георги“ и Дом-паметник „Йордан Йовков“. Редът за посещение не е от значение. Преди да започне играта, всеки екип трябва да изтегли от Google Play Actionbound - безплатно мобилно приложение. Изписват се членовете на отборите, след което започва изпълнението на състезателните задачи – във всеки обект са поставени на видно място кодове, които трябва да се сканират, за да се видят въпросите, на които трябва да се отговори. Някои от задачите изискват и снимки. Играта е от типа „ловци на съкровища” – включва въпроси, чиито отговори трябва да бъдат открити.", "date": "2019.12.04", "title": "Ясни са победителите в интерактивната игра „Търси се Добруджа“"}
{"url": "http://www.focus-news.net/news/2019/12/04/2726057/vazrastna-zhena-e-v-bolnitsa-sled-kato-avtobus-ot-gradskiya-transport-vav-varna-e-minal-prez-kraka-y.html", "text": "Възрастна жена е в болница, след като автобус от градския транспорт във Варна е минал през крака й. Инцидентът е станал около 11.00 часа вчера. Това съобщиха от пресцентъра на  Областната дирекция на МВР . \r\n \r\nПроизшествието е станало на бул. \"Вл. Варненчик\". При слизане от автобус от масовия градски транспорт с 58-годишен водач, който е от град Игнатиево, 82-годишната пътничка пада на пътното платно. При потегляне, автобусът преминава през крака на жената. Вследствие на инцидента тя получава фрактура на подбедрица и открита рана. Настанена е за лечение в болница, без опасност за живота. По случая е образувано досъдебно производство.", "date": "2019.12.04", "title": "Възрастна жена е в болница, след като автобус от градския транспорт във Варна е минал през крака й"}
{"url": "http://www.focus-news.net/news/2019/12/04/2726058/euronews-ministar-predsedatelyat-na-finlandiya-podade-ostavka-sled-stachka-na-poshtenski-sluzhiteli.html", "text": "Министър-председателят на Финландия Анти Рине подаде оставка, след като член на неговото коалиционно правителство заяви, че е загубил доверие в лидера на Социалдемократическата партия, предава  Euronews . \r\n \r\nПредседателят на Финландски център(Centre Party) Катри Кулмуни заяви, че партията й има сериозни въпроси относно ролята на Анти Рине в справянто с последните стачки във Финландия. Но Кулмуни каза, че иска петчленната коалиция да остане, но при нов министър-председател. \r\n \r\nОставката на Рине е представена на президента Саули Ниинисто преди депутатите да започнат дебат. Саули Ниинисто каза пред репортери в президентската резиденция, че приема оставката, но помоли правителството да продължи своята работа, докато не бъде съставено ново.  \r\n \r\n : Мария Факова", "date": "2019.12.04", "title": "Euronews: Министър-председателят на Финландия подаде оставка след стачка на пощенски служители"}
{"url": "http://www.focus-news.net/news/2019/12/04/2726039/vanya-yordanova-etnolog-sveta-varvara-se-pochita-kato-pokrovitelka-na-sharkata-i-detskite-bolesti.html", "text": "На 4 и 5 декември се почитат великомъченица Варвара и свети Сава. В българската традиция тези два празника, заедно с Никулден, образуват един празнично-обреден комплекс. Това каза за   Радио „Фокус“ – Смолян  Ваня Йорданова – етнолог в Регионален исторически музей „Стою Шишков“ – Смолян. Българите приемат Варвара и Сава като две сестри или слуги на свети Никола. Разпространена е и поговорката „Варвара вари, Сава пече, а Никола върви и яде с голямата лъжица и гости гощава“. По думите на Йорданова света Варвара се почита като покровителка на шарката и другите детски болести и затова на този ден празникът е изпълнен с обреди, предпазващи от болести. „Жените, които имат малки деца, не бива да хващат никаква работа, за да не я разсърдят и за да не оставя шарката белези по лицата на децата. Особено много внимават да не плетат с игли, да не шият, за да не се дупчат лицата на децата с белези от шарката“, посочи Йорданова. Тя каза още, че на днешния празник майките месят пресни пити и ги мажат с мед, петмез или разтопена захар и раздават по махалата, пак за здравето на децата. \r\nНели ГЕРГЬОВСКА", "date": "2019.12.04", "title": "Ваня Йорданова, етнолог: Света Варвара се почита като покровителка на шарката и детските болести"}
{"url": "http://www.focus-news.net/news/2019/12/04/2726060/plamena-kirova-etnografski-muzey-burgas-v-nyakoi-selishta-na-strandzha-sveta-varvara-se-otazhdestvyava-s-bolestta-sharka.html", "text": "В някои селища на Странджа света Варвара се отъждествява с болестта шарка. Това каза за  Радио \"Фокус\" - Бургас  Пламена Кирова, уредник в Етнографския музей в Бургас. По думите ѝ денят, посветен на светицата, се отбелязва всяка година на 4 декември, като част от тридневния празнично-обреден цикъл, свързан с Зимния Никулден. \"Света Варвара се почита най-вече за предпазване от болестта шарка, известна на някои места в Странджа като \"сипка\". Всички обредни действия и забрани на този ден целят да се осигури здраве и по-леко протичане на болестта\", обясни етнологът.  \r\n \r\nТя добави, че според традицията важна роля в този ден имат жените, които с раздаването на \"благи питки\" из селото целят да омилостивят светицата. \"В село Росен, например, те окачват зад вратата 2-3 малки кравайчета, оставени специално за Баба Шарка. В село Българи обичаят започва привечер срещу празника, когато жените отиват в черквата и запалват свещи за всички членове от семейството. В други села от централна Странджа традициите са различни. В Граматиково, например, се раздава фасул на няколко къщи, а в Кости сутринта на 4 декември майките дават на децата няколко зърна боб, с които те трябва да натъркат лицата си. През това време майките им наричат: \"Както е бял фасулът, така да е бяла и шарката\", допълни още Кирова.  \r\n \r\nТя обясни, че основната забрана, съпътстваща деня на светицата, е свързвана с варенето. \"На този ден не се слага нищо на огъня за готвене. Не се пече хляб, не се вари вода или нещо друго за ядене, като това важи особено за боба. С това се цели да не се разсърди шарката и да не възвира като мехури по телата на децата\", каза още етнографът.  \r\n \r\nМария ПОПЧЕВА", "date": "2019.12.04", "title": "Пламена Кирова, Етнографски музей - Бургас: В някои селища на Странджа света Варвара се отъждествява с болестта шарка"}
{"url": "http://www.focus-news.net/news/2019/12/04/2726063/sport-monako-i-pszh-igrayat-2-pati-za-4-dni.html", "text": "Мачът от 15-ия кръг на френската Лига 1 между Монако и Пари Сен Жермен, който трябваше да се играе през изминалия уикенд и бе отложен заради проливен дъжд, ще се играе на 15 януари, съобщиха от пресслужбата на князете. На 12 януари столичани приемат по програма Монако в 20-ия кръг, а три дни по-късно двата отбора ще се срещнат отново, но на „Луи II“. \r\n \r\nВ момента Пари Сен Жермен е лидер с 33 точки, а Монако е чак на 14-а позиция с 18.", "date": "2019.12.04", "title": "Спорт: Монако и ПСЖ играят 2 пъти за 4 дни"}
{"url": "http://www.focus-news.net/news/2019/12/04/2726061/api-i-svetovnata-banka-organizirat-na-5-dekemvri-forum-za-tol-sistemata.html", "text": "Агенция „Пътна инфраструктура“ и Световната банка – консултант на държавната пътна администрация, организират форум във връзка с въвеждането на тол системата. Срещата е в рамките на общественото обсъждане на проекта на тарифа на тол таксите, което продължава до 16 декември 2019 г. Това съобщиха от пресцентъра на  Агенция \"Пътна инфраструктура\" . \r\n \r\nОчаква се във форума да участват министърът на регионалното развитие и благоустройството Петя Аврамова, министърът на транспорта, информационните технологии и съобщенията Росен Желязков, заместник-министърът на регионалното развитие и благоустройството Николай Нанков, председателят на Управителния съвет на АПИ Георги Терзийски и др.  \r\n \r\nПроф. Олег Асенов, член на Управителния съвет на АПИ, ще представи философията и същността на електронната система. Експерти на Световната банка ще акцентират на най-добрите европейски и световни практики при въвеждането на тол таксуването, принципите за определяне на тарифите у нас и как те ще се отразят на цените на стоките от първа необходимост и на автобусните билети. Ще бъде представен и моделът на функциониране на националните доставчици на услуги и на доставчиците на декларирани данни като партньори на АПИ в тол таксуването. \r\nНа форума са поканени народни представители от Комисията за регионална политика, благоустройство и местно самоуправление в Народното събрание, представители на МВР, на Агенция „Митници“, членовете на Обществения консултативен съвет по въвеждане в експлоатация на електронната система за таксуване на база време и изминато разстояние. Ще участват представители на дипломатическия корпус, на неправителствения сектор, икономически анализатори и др.", "date": "2019.12.04", "title": "АПИ и Световната банка организират на 5 декември форум за тол системата"}
{"url": "http://www.focus-news.net/news/2019/12/04/2726065/78-godishna-zhena-e-postradala-pri-paten-intsident-na-ul-knyaz-boris-i-v-parvomay.html", "text": "78-годишна жена е пострадала при пътен инцидент на ул. „Княз Борис I“ в град Първомай. Това съобщиха за  Радио „Фокус“ – Пловдив  от Областната дирекция на МВР. Сигналът е получен в Районното управление на МВР след 17.30 часа вчера.  \r\n \r\nСпоред информацията 78-годишната жена пресякла неправилно пътното платно и била ударена от преминаващ лек автомобил „Волво“. Пострадалата е с фрактура на глезен, оказана й е медицинска помощ. Колата управлявал 47-годишен мъж, чиято алкохолна проба е отрицателна.  \r\n \r\nПо случая е образувано досъдебно производство.", "date": "2019.12.04", "title": "78-годишна жена е пострадала при пътен инцидент на ул. „Княз Борис I“ в Първомай"}
{"url": "http://www.focus-news.net/news/2019/12/04/2726071/problemi-s-vodosnabdyavaneto-ima-v-chast-ot-kv-troshevo-v-rayona-na-spirka-marek-i-v-kareto-mezhdu-bul-vladislav-ul-otets-paisiy-bul-slivnitsa-i-ul-struga-vav-varna.html", "text": "Проблеми с водоподаването има на няколко места във Варна поради възникнали аварии. Това съобщиха за  Радио „Фокус“ – Варна  от ВиК дружеството в града. До около 16.00 часа смущения във водоподаването ще има в част от квартал „Трошево“. Вода нямаше и в част от местностите „Евксиноград“ и „Малко Ю“. До около 17.00 часа трябва да бъде отстранен проблемът с водоподаването в района около спирка „Марек“. Без вода до около 19.00 часа ще бъдат и абонатите на ВиК дружеството в карето: бул. „Владислав“, ул. „Отец Паисий“, бул. „Сливница“ и ул. „Струга“. \r\n \r\nДесислава ВАСИЛЕВА", "date": "2019.12.04", "title": "Проблеми с водоснабдяването има в част от кв. „Трошево“, в района на спирка „Марек“ и в карето между бул. „Владислав“, ул. „Отец Паисий“, бул. „Сливница“ и ул. „Струга“ във Варна"}
{"url": "http://www.focus-news.net/news/2019/12/04/2726070/d-r-hasan-ademov-dps-predlagame-osavremenyavaneto-na-pensiite-da-stava-vmesto-ot-1-yuli-ot-1-yanuari-vsyaka-godina.html", "text": "Предлагаме осъвременяването на пенсиите да става вместо от 1 юли от 1 януари всяка година. Това каза народният представител от ПГ на ДПС д-р Хасан Адемов по време на дебата по предлогжението на социалистите за преизчисляване на пенсиите, предаде репортер на  Агенция „Фокус“ . „Нашата парламентарна група имаме предложение по чл. 3 от преходни и заключителни разпоредби и то е за създаване на нова точка 14а. Предлагаме осъвременяването на пенсиите да става вместо от 1 юли от 1 януари всяка година“, каза още Адемов.  \r\n \r\n„Искам обаче да затегна и другата тема, за която говориха колегите от „БСП за България“. Вечната тема за преизчисляването на пенсиите. Искам да припомня какво се случи през 2008 г. Преди това обаче искам да кажа, че от 1 октомври 2008 г. бяха преизчислени пенсиите с осигурителния доход за 2007 г. Втората мярка, която беше предприета от 1 април 2009 г. се увеличи тежестта на всяка година стаж от 1 на 1, 1. Следващата мярка от 1 април беше увеличение на минималната и социалната пенсия с 10 %“, припомни още д-р Адемов.  \r\n \r\nДеница КИТАНОВА", "date": "2019.12.04", "title": "Д-р Хасан Адемов, ДПС: Предлагаме осъвременяването на пенсиите да става вместо от 1 юли от 1 януари всяка година"}
{"url": "http://www.focus-news.net/news/2019/12/04/2726068/mezhdu-5-i-6-lvkg-e-tsenata-na-sharana-v-targovskata-mrezha-v-smolyan-predi-nikulden.html", "text": "Между 5 и 6 лв./кг е цената на шарана в търговската мрежа в Смолян преди Никулден, установи репортерска проверка на  Радио „Фокус“ – Смолян . В големите търговски вериги изчистен шаран може да се купи и за 4.89 лв./кг. Цената на охладената скумрия е 8.50 лв./кг, а тази на пъстървата е около 10 лв. за килограм. В магазините в Смолян се предлага и лаврак на цена от 11 лв./кг, както и ципура за 13 лв./кг. В магазинната мрежа се продава и сьомгова пъстърва на цена от 16 лв./кг. Цената на филето от сьомга е 25 лв./кг. Според продавачите най-продавани, както обикновено преди Никулден, са шараните и скумрията. Очаква се най-засилено да бъде търсенето утре, ден преди празника, както и на самия Никулден, 6 декември.  \r\nНели ГЕРГЬОВСКА", "date": "2019.12.04", "title": "Между 5 и 6 лв./кг е цената на шарана в търговската мрежа в Смолян преди Никулден"}
{"url": "http://www.focus-news.net/news/2019/12/04/2726066/mvnr-natsionalna-stachka-se-ochakva-da-blokira-obshtestveniya-zhivot-vav-frantsiya-ot-5-dekemvri-vklyuchitelno-transporta.html", "text": "Френските синдикати в редица сфери на транспорта и услугите обявиха национална неограничена във времето стачка в страната, считано от 5 декември 2019 г. Това съобщиха от пресцентъра на  Министерството на външните работи  (МВнР). Очаква се няколко милиона работници и служители в държавния и частния сектор да се включат в протестните действия, поради което е възможно да възникнат силни смущения в обществения живот, особено в градския транспорт.  \r\n   \r\nПо информация на българското посолство в Париж стачката ще обхване железниците (SNCF), като ще бъдат осигурени само 10% от влаковете на територията на страната, регионалните влакове TER (Transport express régional), от които ще пътуват само 3%. Влаковете Intercités ще бъдат почти изцяло анулирани, особено в регионите Бретан и Окситания. В протестните действия ще се включи и общественият транспорт в Париж и Ил дьо Франс (RATP) - метро, влакове, автобуси и таксита.  \r\n   \r\nСиндикатите на наземния персонал на авиокомпанията „Ер Франс“ също са призовали към стачка, поради което може да се очакват затруднения при обработката на пътници и багажи.  \r\n   \r\nНа 5 декември са планирани повече от 150 протестни събития в цялата страна. Префектурата на полицията в Париж е забранила придвижването и паркирането на автомобили и призовава към затваряне на всички магазини, ресторанти и други обществени обекти по маршрута на стачното шествие в Париж, което е предвидено да започне от „Гар дьо нор“ (Gare du Nord) и да продължи до „Плас дьо ла насион“ (Place de la Nation).  \r\n   \r\nСтачка са обявили и в сферата на образованието – очаква се 40% от училищата да бъдат затворени, а също и множество лицеи и университети. Синдикатите в сферата на енергетиката също ще се включат в протестните действия, като не се предвижда спиране на тока за домакинствата, но са отправени призиви за намаляване на производството на електричество, спиране на тока в държавните и обществени сгради (с изключение на болниците).   \r\n   \r\nИма призиви за стачка в седемте френски рафинерии, което не изключва спирането на производството, но според експертни оценки към момента е малко вероятно да се появи липса на гориво по бензиностанциите.   \r\n   \r\nОт МВнР препоръчват на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на градския транспорт при придвижване от и до летищата, както и закъснения в обслужването на самите летища. При подготовка на пътуване се съветват сънародниците ни да предвидят и осигурят алтернативен транспорт за придвижване от и до летищата, особено в Париж.  \r\n   \r\nПри необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.", "date": "2019.12.04", "title": "МВнР: Национална стачка се очаква да блокира обществения живот във Франция от 5 декември, включително транспорта"}
{"url": "http://www.focus-news.net/news/2019/12/04/2726072/regionalniyat-istoricheski-muzey-v-dobrich-e-partnyor-po-mezhdunaroden-proekt-za-adaptatsiya-na-kulturnoto-nasledstvo-za-nezryashti-i-hora-sas-zritelni-uvrezhdaniya.html", "text": "Регионалният исторически музей (РИМ) в Добрич ще си сътрудничи и ще обменя добри практики с други европейски културни институции по международен проект за адаптация на културното наследство за незрящи и хора със зрителни увреждания. Достигане до красотата по сетивен път е основният принцип в работата. Детайли от нея бяха представени на първа информационна среща във Възрожденското училище към РИМ – Добрич, предаде кореспондентът на  Радио „Фокус” – Варна .  \r\n \r\nНа фокус ще бъде изграждане на стратегически партньорства сред младите хора. Това каза ръководителят на проекта Десислава Христова. Идеята е чрез различни подходи да се осигури по-лесен и по-добър достъп до културните ценности в цялата им разновидност и форма чрез разработване на маршрути, адаптирани за хора със зрителни увреждания. Общият бюджет на проекта е 149 414 евро, този на РИМ – Добрич е 21 186 евро. Продължителността на проекта е 24 месеца, като крайната дата за приключване е месец август 2021 г. Пет са партньорските организации от четири държави. Водещият партньор е от град Бари, Италия. Това е Средиземноморската асоциация за местно развитие. Участват още Асоциация от испанския град Гранада, Културна асоциация от Кипър и Италиански типо-технически център от град Лече. Екипът от българска страна включва петима специалисти.  \r\n \r\n40 младежи, по десет от всяка страна партньор, трябва да преминат дистанционно, електронно обучение и още едно транснационлано, което ще се проведе в Италия. Всяка една държава ще създаде и тества по три туристически маршрута, адаптирани за хора със зрителни увреждания.  В края на проекта общо 12-те маршрута ще бъдат събрани в специален наръчник. Той ще бъде достъпен за ползване безплатно онлайн и в аудио формат.  \r\nЖулиета НИКОЛОВА", "date": "2019.12.04", "title": "Регионалният исторически музей в Добрич е партньор по международен проект за адаптация на културното наследство за незрящи и хора със зрителни увреждания"}
{"url": "http://www.focus-news.net/news/2019/12/04/2726069/svetlinite-na-kolednata-elha-vav-varna-shte-badat-zapaleni-traditsionno-na-6-dekemvri.html", "text": "Светлините на коледната елха във Варна ще бъдат запалени традиционно на 6 декември – Никулден. Началото на празника, който е под надслов „И грейна нашата елха“, ще бъде поставено от 18.00 ч. на площад „Независимост“, предаде репортер на  Радио „Фокус“ – Варна . \r\n \r\nВ тържеството ще участват балетно студио „Звездна дъга“ с художествен ръководител Елена Бубновская, Варненска айкидо академия с ръководител Николай Димитров, вокална формация  „Бънджи сингърс“ с ръководител Тома Езекиев, детски танцов състав към ансамбъл „Фолклорни ритми“ с ръководители Зоя Георгиева и Никола Николов, детски танцов състав към танцова школа „Младост“ с хореографи Людмила Стоева  и Мирослав Михайлов, детска театрална академия „Питър Пан“ с ръководители Евгения Василева, Боян Стоянов, Иван Кръстев и Елица Данаилова, детски хор „Добри Христов“ при Общински детски комплекс с художествен ръководител Галина Станишева, детски хор „Хорал“ с диригент Веселина Симеонова, школа по танци „Eli dance“ с художествен ръководител Елена Савова и Анастасия Попстефанова от вокална група „Весели щурчета“ с ръководител Радослава Димова. \r\n \r\nДесислава ВАСИЛЕВА", "date": "2019.12.04", "title": "Светлините на коледната елха във Варна ще бъдат запалени традиционно на 6 декември"}
{"url": "http://www.focus-news.net/news/2019/12/04/2726062/georgi-gyokov-bsp-preizchislyavaneto-na-pensiite-sas-srednoosiguritelen-dohod-za-2016-g-bi-izchistilo-problema-s-neravnopostavenostta.html", "text": "Преизчисляването на пенсиите със средноосигурителен доход  за 2016 г. би изчистило проблема с неравнопоставеността. Това каза народният представител от ПГ на „БСП за България“ Георги Гьоков по време на дебата по предлогжението на социалистите за преизчисляване на пенсиите, предаде репортер на  Агенция „Фокус“ . \r\n \r\n„Освен всички други неща тук е и нашето предложение за преизчисляване на пенсиите. Това наше предложение не е възникнало така спонтанно. Това е последователно и принципно от много време“, подчерта Гьоков.  \r\n \r\nГьоков отчете, че 6.7 % увеличение на пенсиите не решава проблема с неадекватно ниските  пенсии. Той връчи на министър Сачева подписка от 1800 пенсионери от Шуменско по отношение на пенсиите. Според него проблемът с ниските доходи е най-сериозен по отношение на пенсиите. „Пенсиите за осигурителен стаж и възраст в нашата страна са неадекватно и неоправдано ниски, а в пенсионно-осигурителната система са натрупани проблеми и деформации, за които този бюджте на ДОО не предлага решение. За сметка на това предлаганите тук бюджетни политики на практика ще довежда до все повече пенсионери, които ще живеят под прага на бедността“, коментира още Гьоков.  \r\n \r\nСпоред него предложението на БСП за преизчисляване на всички пенсии заслужава да му се обърна внимание, защото съдържа решения както за повишаване на доходите на пенсионерите, така и за преодоляване на разликите между стари и нови пенсии.  \r\nДеница КИТАНОВА", "date": "2019.12.04", "title": "Георги Гьоков, БСП: Преизчисляването на пенсиите със средноосигурителен доход  за 2016 г. би изчистило проблема с неравнопоставеността"}
{"url": "http://www.focus-news.net/news/2019/12/04/2726067/nadya-karatova-zam-kmet-na-kyustendil-obrazovanieto-e-osnoven-prioritet-v-obshtinskiya-byudzhet.html", "text": "Образованието е основен приоритет в общинския бюджет за 2020 г. Това каза в интервю за  Радио „Фокус” – Кюстендил  Надя Каратова, зам.-кмет на Община Кюстендил. По думите й именно в този сектор се предвиждат най-много средства. В частта „Местни дейности” най-голям акцент се поставя на благоустройството, комуналното стопанство и поддържането на чистотата.  \r\n \r\n„В случай, че държавният бюджет се публикува на 13 декември тази година, най-вероятно на 14 януари 2020 година ще имаме публично обсъждане на подготвения проект на общински бюджет, който трябва да бъде внесен в Общинския съвет”, посочи Надя Каратова. \r\n \r\nПо думите й основните раздели на бюджета са образование, здравеопазване, социални услуги, отбрана и сигурност, благоустройство, комунално стопанство и поддържане на чистота, икономически дейности, култура и спорт, администрация – общи и държавни служби. „От държавния бюджет към нашата община в проекта на закон за са заложени около 10.3% повече средства от различните видове субсидии. Най-много ще получим в дейностите за образование”, каза Надя Каратова.  \r\nВенцеслав ИЛЧЕВ", "date": "2019.12.04", "title": "Надя Каратова, зам.-кмет на Кюстендил: Образованието е основен приоритет в общинския бюджет"}
{"url": "http://www.focus-news.net/news/2019/12/04/2726064/nad-160-sastezateli-pokazvat-tehnika-i-sporten-has-v-turnira-po-borba-nikola-ilchev-v-stara-zagora.html", "text": "Най-старият в Стара Загора и един от първите турнири по борба в страната – „Никола Илчев“, събра в спортната зала на IX ОУ „Веселин Ханчев“ стотици малки спортисти. Петнадесет са отборите от цялата страна, които показват умения и хъс, в националното състезание, организирано от старозагорския клуб „Берое“. Участниците са разделени в две групи – ученици от 2-ри до 4-ти клас и от 5-ти и 6-ти клас. Това съобщиха от пресцентъра на  Община Стара Загора . \r\n \r\n„Поздравявам организаторите, които влагат много усилия в младите таланти на града. Благодарен съм, че работейки заедно, успяваме да подобряваме спортната инфраструктура, защото в крайна сметка – спортът е за децата. Така те се развиват правилно, като имащи достойнство и дисциплина хора“, каза при откриването на турнира кметът Живко Тодоров. Той изрази благодарност към треньорите за отдадеността и грижата към най-малките. „Вярвам, че борбата ще продължи да носи много успехи и гордост не само на Стара Загора, но и на страната ни – така както е било и досега“, допълни още градоначалникът.  \r\n \r\nОт името на организаторите на традиционния детски турнир на кмета Живко Тодоров и неговия ресорен заместник Красимира Чахова бяха връчени специални благодарствени плакети.  \r\n„Благодарение на Община Стара Загора залата ни по борба има нова придобивка – поставени са трибуни за близо 250 души. Така тя вече е пригодена и удобна за състезания. Тук ще се провеждат редица спортни събития, което е чудесно“, каза Димо Христов, един от най-добрите  треньори по борба в Стара Загора.  \r\n  \r\nНа откриването присъстваха още председателят на ПК по спорт и младежки дейности на Общинския съвет Тихомир Трифонов, спортни дейци, гл. експерт от общинския спортен отдел Петко Крумов, треньори, спортни дейци и родители.", "date": "2019.12.04", "title": "Над 160 състезатели показват техника и спортен хъс в турнира по борба „Никола Илчев“ в Стара Загора"}
{"url": "http://www.focus-news.net/news/2019/12/04/2726076/vazstanoveno-e-dvizhenieto-pri-km-37-na-pat-iii-555-yambol-bezmer.html", "text": "Възстановено е движението при км 37 на път III-555 Ямбол - Безмер. Това съобщиха от пресцентъра на  Агенция \"Пътна инфраструктура\" .", "date": "2019.12.04", "title": "Възстановено е движението при км 37 на път III-555 Ямбол - Безмер"}
{"url": "http://www.focus-news.net/news/2019/12/04/2726073/plamena-kirova-etnografski-muzey-burgas-sashtestvuva-legenda-za-zmeyova-svatba-obyasnyavashta-proizhoda-na-praznitsite-na-svettsite-varvara-sava-i-nikola.html", "text": "В района на Бургас съществува легенда за змейова сватба, обясняваща произхода на празниците на тримата светци - Варвара, Сава и Никола. Това каза за  Радио \"Фокус\" - Бургас  Пламена Кирова, уредник в Етнографския музей в Бургас. По думите ѝ легендата е свързана с времето, за което се вярвало, че змейовете, змиите и хората живели заедно и се женели помежду си.  \r\n \r\n\"Според легендата един от тези змейове се влюбил в девойка от съседното село и пожелал да се ожени за нея. Събрал той всички свои роднини змии и поискал девойката от нейните роднини. Баща ѝ не бил съгласен, затова започнал да моли всички светци да му помогнат да бъде избегнат този нежелан брак. Единственият светец, който се отзовал, бил Никола. Той дълбоко се развълнувал от бащината любов, затова събрал всички студове, зимни бури, снегове и ледове и ги пуснал срещу змиите и змейовете. Настанал страшен студ, всички те замръзнали, а единствено годеникът успял да се добере до вратата на своята възлюбена, където изрекъл думите: \"Вардък и севдък\". Тогава издъхнал\", разказа Пламена Кирова. Тя добави, че от тези две думи народът извел имената на другите двама светци, свързани със Зимния Никулден - Варвара и Сава. Денят на света Варвара почитаме традиционно на 4 декември, на свети Сава - на 5-ти, а на свети Никола - на 6 декември.  \r\n \r\n\"Макар че според схващанията на старите българи и двамата светци са жени, то в тази триада единствената светица е света Варвара\", допълни още Кирова.  \r\n \r\nМария ПОПЧЕВА", "date": "2019.12.04", "title": "Пламена Кирова, Етнографски музей - Бургас: Съществува легенда за змейова сватба, обясняваща произхода на празниците на светците Варвара, Сава и Никола"}
{"url": "http://www.focus-news.net/news/2019/12/04/2726080/bsp-poiska-upravlyavashtite-da-korigirat-vaprosite-za-finansiraneto-na-politicheskite-partii-saobrazno-stanovishteto-na-osse.html", "text": "БСП поиска управляващите да коригират въпросите за финансирането на политическите партии съобразно становището на ОССЕ. Това каза зам.-председателят на Народното събрание и депутат от БСП Кристиан Вигенин по време на брифинг в Народното събрание, предаде репортер на  Агенция \"Фокус\" .  \r\n\"Бихме искали да ви запознаем с едно становище на Службата за демократични институции, човешки права на Организацията на сигурност и сътрудничество в Европа (ОССЕ), свързано с промените в законодателството, които бяха приети през лятото на тази година по отношение на финансирането на политическите партии\", каза Вигенин. Той поясни, че в качеството си на зам.-председател е поискал становище от тях и то е било публикувано с дата 3 декември. \r\n \r\n\"Службата за демократични институции и човешки права заявява, че измененията драстично намаляват публичното финансиране като в същото време отново въвеждат корпоративните дарения и премахват ограничението за частни дарения. Въпреки че отделни елементи на измененията могат да бъдат приемливи, законодателният пакет в неговата цялост заедно с начина и сроковете на неговото създаване и приемане, предизвикват множество опасения по отношение на принципа на политическия плурализъм\", посочи Вигенин.  \r\n \r\nДеница КИТАНОВА", "date": "2019.12.04", "title": "БСП поиска управляващите да коригират въпросите за финансирането на политическите партии съобразно становището на ОССЕ"}
{"url": "http://www.focus-news.net/news/2019/12/04/2726077/daniel-smilov-politolog-uvertyurite-na-emanyuel-makron-kam-rusiya-sa-opit-za-promyana-na-statukvoto.html", "text": "Увертюрите на Еманюел Макрон към Русия са опит за промяна на статуквото. Това каза в интервю за  Агенция „Фокус“  политологът Даниел Смилов по повод готовността на френския президент Еманюел Макрон да започне диалог с Москва във връзка с Договора за ракети с малък и среден обсег. \r\n \r\nПолитологът допълни още, че Еманюел Макрон далеч не е единственият в Европа със смесени чувства към Русия и, че дори и българската позиция не е едностранна.  \r\n„Да вземем българската позиция. И тя до голяма степен е доста амбивалентна. България следва все пак решенията на ЕС по отношение на санкциите, но продължава да настоява за по-специален тип отношения с Русия, особено в икономическата сфера“, обясни той. \r\n \r\nСмилов посочи и Германия като пример за страна с противоречива позиция спрямо Руската федерация. \r\n„Не трябва да забравяме, че в Германия преди няколко дена се случи много голяма промяна. Социалдемократите там бяха овладени от по-лявото тяхно крило, което със сигурност ще окаже напрежение върху управляващата коалиция, а тя ще изправи Меркел пред допълнителни трудности. Но по отношение на Русия това ляво крило едва ли е на много по-различни позиции от Макрон и други, които са готови да преговарят с Русия.“, отбеляза още той.  \r\n \r\n Пълния текст на интервюто четете по-късно в „Мнение“ \r\n \r\nТеодора ПАВЛОВА", "date": "2019.12.04", "title": "Даниел Смилов, политолог: Увертюрите на Еманюел Макрон към Русия са опит за промяна на статуквото"}
{"url": "http://www.focus-news.net/news/2019/12/04/2726075/grazhdansko-formirovanie-i-pozharnikari-shte-provedat-demonstratsiya-po-povod-mezhdunarodniya-den-na-dobrovoletsa-vav-varna.html", "text": "Доброволното формирование за реакция при бедствия и аварии към Община Варна организира ще проведе съвместно демонстративно мероприятие със силите на Регионална дирекция „Пожарна безопасност и защита на населението” – Варна демонстративно мероприятие утре, 5 декември. Инициативата е във връзка с Международния ден на доброволеца. Това съобщиха от пресцентъра на  Областната дирекция на МВР . \r\n \r\nНачалото на демонстрацията ще е от 10.30 часа, пред сградата на Общината. В план-сценария на занятието е предвидено участие на противопожарен и аварийно-спасителен автомобил, пожарна автомеханична стълба и специализиран автомобил за извършване на химическо разузнаване. Ще бъдат сформирани съвместни екипи с доброволците, които ще извършат учебно пожарогасителна и аварийно-спасителна дейност. \r\n \r\nПроявата е израз на желание за популяризиране дейността на Доброволно формирование – Варна, както и да се покаже на варненската общественост, че ефективната защита на населението при пожари, бедствия и извънредни ситуации означава тясно сътрудничество между професионалисти и доброволци.", "date": "2019.12.04", "title": "Гражданско формирование и пожарникари ще проведат демонстрация по повод Международния ден на доброволеца във Варна"}
{"url": "http://www.focus-news.net/news/2019/12/04/2726083/v-obshtina-stara-zagora-shte-se-provede-preskonferentsiya-vav-vrazka-s-mobilnoto-prilozhenie-za-zakupuvane-na-bileti.html", "text": "В Община Стара Загора ще се проведе пресконференция във връзка с мобилното приложение за закупуване на билети. Това съобщиха от пресцентъра на  Общината . \r\n \r\nОт 14.30 часа днес в зала 2 на Община Стара Загора ще се състои пресконференция на ресорния зам. - кмет Йордан Николов, както и на част от екипа на проекта за модернизация на градския транспорт.  \r\nТемата е мобилното приложение за закупуване на билети.", "date": "2019.12.04", "title": "В Община Стара Загора ще се проведе пресконференция във връзка с мобилното приложение за закупуване на билети"}
{"url": "http://www.focus-news.net/news/2019/12/04/2726085/zakriva-se-domat-za-mediko-sotsialni-grizhi-za-detsa-vidin.html", "text": "Министерският съвет прие Постановление от 01.01.2020 г. да бъде закрит Дома за медико-социални грижи за деца /ДМСГД/ - Видин и на негово място да бъде открит Център за комплексно обслужване на деца с увреждания и хронични заболявания, съобщиха от  правителствената информационна служба . \r\n \r\nФункционалната необходимост от съществуването на ДМСГД - Видин отпада поради факта, че провежданата активната политика за деинституционализация доведе до прогресивно намаляване на броя на децата, отглеждани в дома. При стартиране на процеса по деинституционализация през 2009 г. в ДМСГД-Видин са отглеждани 71 деца, а към средата на 2019 г. е останало само 1 дете, за което през м. юли е осигурена семейна среда и също е изведено от дома. \r\nКъм 31.07.2019 г. в ДМСГД - Видин няма настанени деца и няма да бъдат настанявани, защото съгласно приетия през 2019 г. Закон за социалните услуги всички ДМСГД трябва да бъдат закрити най-късно до 31.12.2020 г. \r\n \r\nАнализът на дейностите, осъществявани в ДМСГД-Видин и резултатите от изпълнените проекти в рамките на процеса на деинституционализация в национален мащаб показва, че за осигуряване на необходимата подкрепа за семействата и грижи за децата, в т.ч. за децата с увреждания, е необходимо да бъдат осигурени допълнителни здравни услуги, съпътстващи социалната система, с които да се подкрепят семействата при отглеждането на децата с увреждания и хронични заболявания. По тази причина ще бъде създаден Център за комплексно обслужване за деца с увреждания и хронични заболявания в област Видин, чрез който да се осигури необходимата подкрепа за 471 деца до 16 годишна възраст, които са с над 50% вид и степен на увреждане. Част от тези деца до момента са получавали ежедневна рехабилитация и физиотерапия, логопедични и психологични услуги в ДМСГД-Видин. \r\n \r\nС разкриването на Център за комплексно обслужване на деца с увреждания и хронични заболявания в гр. Видин ще създадат условия за предоставяне на комплексни здравни услуги за децата с увреждания и техните семейства. \r\nЗа децата, които се нуждаят от грижа извън семейството, такава ще бъде осигурявана посредством алтернативни социални услуги за деца.", "date": "2019.12.04", "title": "Закрива се Домът за медико-социални грижи за деца – Видин"}
{"url": "http://www.focus-news.net/news/2019/12/04/2726074/tass-makron-zayavi-che-ne-se-sramuva-ot-izkazvaneto-si-za-mozachnata-smart-na-nato.html", "text": "Президентът на Франция Еманюел Макрон заяви, че не се срамува от последните си изказвания за „мозъчната смърт“ на НАТО, защото смята, че те позволиха да бъдат започнати важни дискусии за състоянието на нещата в Алианса, предава  ТАСС . \r\n \r\n„Не се срамувам (от своите изказвания), защото те позволиха да бъдат започнати дискусии, които бяха абсолютно необходими“, каза Макрон на срещата на държавните и правителствените ръководители на страните от НАТО, която се провежда в Лондон.  \r\n \r\n„Трябва да обсъдим много неща…особено как можем да се противопоставим съвместно на международния тероризъм“, каза президентът. „Нашата отговорност е да разрешим разногласията, които могат да бъдат пагубни и да започнем стратегически дискусии“, добави Макрон.  \r\n \r\n : Мария Факова", "date": "2019.12.04", "title": "ТАСС: Макрон заяви, че не се срамува от изказването си за „мозъчната смърт“ на НАТО"}
{"url": "http://www.focus-news.net/news/2019/12/04/2726084/irena-sokolova-e-osvobodena-ot-dlazhnostta-oblasten-upravitel-na-oblast-pernik.html", "text": "Правителството прие решение за освобождаване на Ирена Соколова от длъжността областен управител на област Перник и за назначаване на Емил Костадинов на поста, съобщиха от  правителствената информационна служба . \r\n \r\nЕмил Костадинов е завършил ВТУ „Тодор Каблешков“ – София с магистърските специалности „Транспортен мениджмънт“ и „Автоматизирано проектиране в машиностроенето“, има придобита образователно-квалификационна степен „магистър“ и по специалността „Национална сигурност и отбрана“ от Военната академия „Георги Раковски“ – София. Работил е в Областно пътно управление – Перник, а в периода ноември 2015 г. – октомври 2019 г. е бил кмет на кметство „Изток“, община Перник.", "date": "2019.12.04", "title": "Ирена Соколова е освободена от длъжността областен управител на област Перник"}
{"url": "http://www.focus-news.net/news/2019/12/04/2726079/reuters-razdelenieto-naddelyava-nad-edinstvoto-v-nato-predi-sreshtata-na-mozachno-martvite-s-dlazhnitsite.html", "text": "Лидерите на страните от НАТО се срещат в голф клуб край Лондон в сряда за остра среща на върха дори по стандартите на ерата на Тръмп, като целта им е да разрешат различията си около военните разходи, бъдещите заплахи, включително Китай и ролята на Турция в Алианса, пише  Reuters . \r\n \r\nЛидерите проведоха предварителни двустранни срещи в Лондон във вторник, по време на които  на повърхността излязоха големи различия. Тръмп, който в миналото обяви, че НАТО е остаряло, разкритикува остро Макрон за коментарите му миналия месец относно стратегическата „мозъчна смърт“ на НАТО. Макрон обаче настоя на своето, като късно във вторник написа в „Туитър“, че е важно лидерите да обсъждат въпросите открито, ако искат да намерят решения. \r\n \r\n„Моите изявления за НАТО предизвикаха някои реакции. Стоя зад тях“, заяви френският президент. „Това е бреме, което споделяме, не може да влагаме пари и да плащаме с животите на нашите войници без да сме си изяснили фундаментите, на които трябва да се основава НАТО“. \r\n \r\nЕдно от основните оплаквания на Макрон е, че Турция, член на НАТО от 1952 г. и критичен съюзник в Близкия изток, все по-често действа по свободен начин, извършвайки нахлувания в Сирия, вдигайки оръжие срещу сирийските кюрдски „Отряди за народна самоотбрана“ (ОНС/YPG), които бяха съюзници на Западните сили срещу Ислямска държава и купуват от Русия система за противоракетна отбрана С-400. \r\n \r\nТурският президент отговори, като заяви, че ще се противопостави на плановете на НАТО за защита на балтийските държави и Полша от Русия, ако Алиансът не признае ОНС за терористична групировка. \r\n \r\nПристигайки за събирането в имение от XVIII век, което някога е било домакин на първенство по голф, спечелено от Тайгър Уудс, естонският премиер Юри Ратас - чиято страна зависи от НАТО за щита срещу Русия - заяви, че е уверен, че съюзът може да преодолее различията. \r\n \r\n \r\n„НАТО е силен. Възпирането на НАТО е 100% надеждно “, каза той. „Трансатлантическото ... сътрудничеството е крайъгълен камък за нас, за нашата сигурност и за двете страни на Атлантическия океан“. \r\n \r\nВъв вторник Тръмп, който отдавна обвинява европейските съюзници, че се ползват от подкрепата на американската суперсила без да поемат своята част от разходите, описа съюзниците, които плащат по-малко от очакваното, като „длъжници“. \r\n \r\nНа срещата на високо равнище се очаква Европа, Турция и Канада да обещаят, че до 2024 г. ще увеличат колективно разходите си за отбрана до 400 милиарда долара. \r\n \r\nФранция и Германия, като основни европейски членове, искат алиансът да обмисли по-голяма роля в Близкия изток и евентуално в Африка. Те се стремят да спечелят подкрепа за създаване на група „мъдреци“, която да изготви планове за реформи. \r\n \r\nПревод и редакция:", "date": "2019.12.04", "title": "Reuters: Разделението надделява над единството в НАТО преди срещата на „мозъчно мъртвите“ с „длъжниците“"}
{"url": "http://www.focus-news.net/news/2019/12/04/2726087/afp-poveche-ot-200-dushi-v-31-strani-sa-zadarzhani-pri-globalna-aktsiya-sreshtu-praneto-na-pari.html", "text": "Повече от 200 души в 31 страни са задържани в хода на глобална акция срещу прането на пари, предава  AFP , като се позовава на съобщение от Европол. \r\n \r\nАкцията от страна на правоприлагащите органи в европейските страни, както и в Австралия и Съединените щати се е състояла между септември и ноември и е довела до „идентифицирането на 3833 мулета заедно с 386 набирачи на мулета, от които 228 са арестувани“, заяви Европол в изявление. \r\n \r\n„Повече от 650 банки, 17 банкови асоциации и други финансови институции помогнаха и съобщиха за 7.520 измамни сделки с муле на пари, предотвратявайки обща загуба от 12,9 милиона евро“ (14,3 милиона долара), се казва в изявлението. \r\n \r\nПревод и редакция:", "date": "2019.12.04", "title": "AFP: Повече от 200 души в 31 страни са задържани при глобална акция срещу прането на пари"}
{"url": "http://www.focus-news.net/news/2019/12/04/2726088/otkriva-se-protsedura-za-vazlagane-na-kontsesiya-za-morski-plazh-varna-tsentralen.html", "text": "Министерският съвет взе решение да бъде открита процедура за възлагане на концесия за морски плаж „Варна – централен” в община Варна. Целта е обезопасяване на морския плаж и предоставяне на услуги от обществен интерес за срока на концесията. Това съобщиха от  правителствената информационна служба . \r\n \r\nПроцедурата се провежда по реда на Закона устройството на Черноморското крайбрежие. Предлага се срокът на концесията да е 20 години. Размерът на минималното годишно концесионно възнаграждение е 137 322 лв. без ДДС. Той е определен съгласно приетата от Министерския съвет Методика за определяне на минималния размер на концесионното възнаграждение за морските плажове- обект на концесия, по реда на чл. 8, ал. 2 и 3 от Закона за устройството на Черноморското крайбрежие. \r\n \r\nС настоящото решение се цели да се обезпечи морски плаж „Варна – централен” със задължителните дейности по закон – осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.", "date": "2019.12.04", "title": "Открива се процедура за възлагане на концесия за морски плаж „Варна – централен”"}
{"url": "http://www.focus-news.net/news/2019/12/04/2726086/pregled-na-mezhdunarodnite-novini-do-13-chasa-agentsiya-fokus.html", "text": "Лидерите на страните от НАТО се срещат в голф клуб край Лондон в сряда за остра среща на върха дори по стандартите на ерата на Тръмп, като целта им е да разрешат различията си около военните разходи, бъдещите заплахи, включително Китай и ролята на Турция в Алианса, пише  Reuters . \r\n \r\nЛидерите проведоха предварителни двустранни срещи в Лондон във вторник, по време на които  на повърхността излязоха големи различия. Тръмп, който в миналото обяви, че НАТО е остаряло, разкритикува остро Макрон за коментарите му миналия месец относно стратегическата „мозъчна смърт“ на НАТО. Макрон обаче настоя на своето, като късно във вторник написа в „Туитър“, че е важно лидерите да обсъждат въпросите открито, ако искат да намерят решения. \r\n \r\n„Моите изявления за НАТО предизвикаха някои реакции. Стоя зад тях“, заяви френският президент. „Това е бреме, което споделяме, не може да влагаме пари и да плащаме с животите на нашите войници без да сме си изяснили фундаментите, на които трябва да се основава НАТО“. \r\n \r\nЕдно от основните оплаквания на Макрон е, че Турция, член на НАТО от 1952 г. и критичен съюзник в Близкия изток, все по-често действа по свободен начин, извършвайки нахлувания в Сирия, вдигайки оръжие срещу сирийските кюрдски „Отряди за народна самоотбрана“ (ОНС/YPG), които бяха съюзници на Западните сили срещу Ислямска държава и купуват от Русия система за противоракетна отбрана С-400. \r\n \r\nТурският президент отговори, като заяви, че ще се противопостави на плановете на НАТО за защита на балтийските държави и Полша от Русия, ако Алиансът не признае ОНС за терористична групировка. \r\n \r\nПристигайки за събирането в имение от XVIII век, което някога е било домакин на първенство по голф, спечелено от Тайгър Уудс, естонският премиер Юри Ратас - чиято страна зависи от НАТО за щита срещу Русия - заяви, че е уверен, че съюзът може да преодолее различията. \r\n \r\n \r\n„НАТО е силен. Възпирането на НАТО е 100% надеждно “, каза той. „Трансатлантическото ... сътрудничеството е крайъгълен камък за нас, за нашата сигурност и за двете страни на Атлантическия океан“. \r\n \r\nВъв вторник Тръмп, който отдавна обвинява европейските съюзници, че се ползват от подкрепата на американската суперсила без да поемат своята част от разходите, описа съюзниците, които плащат по-малко от очакваното, като „длъжници“. \r\n \r\nНа срещата на високо равнище се очаква Европа, Турция и Канада да обещаят, че до 2024 г. ще увеличат колективно разходите си за отбрана до 400 милиарда долара. \r\n \r\nФранция и Германия, като основни европейски членове, искат алиансът да обмисли по-голяма роля в Близкия изток и евентуално в Африка. Те се стремят да спечелят подкрепа за създаване на група „мъдреци“, която да изготви планове за реформи. \r\n*** \r\n Президентът на Франция Еманюел Макрон заяви, че не се срамува от последните си изказвания за „мозъчната смърт“ на НАТО, защото смята, че те позволиха да бъдат започнати важни дискусии за състоянието на нещата в Алианса, предава  ТАСС . \r\n \r\n„Не се срамувам (от своите изказвания), защото те позволиха да бъдат започнати дискусии, които бяха абсолютно необходими“, каза Макрон на срещата на държавните и правителствените ръководители на страните от НАТО, която се провежда в Лондон.  \r\n \r\n„Трябва да обсъдим много неща…особено как можем да се противопоставим съвместно на международния тероризъм“, каза президентът. „Нашата отговорност е да разрешим разногласията, които могат да бъдат пагубни и да започнем стратегически дискусии“, добави Макрон. \r\n*** \r\n Министър-председателят на Финландия Анти Рине подаде оставка, след като член на неговото коалиционно правителство заяви, че е загубил доверие в лидера на Социалдемократическата партия, предава  Euronews . \r\n \r\nПредседателят на Финландски център(Centre Party) Катри Кулмуни заяви, че партията й има сериозни въпроси относно ролята на Анти Рине в справянто с последните стачки във Финландия. Но Кулмуни каза, че иска петчленната коалиция да остане, но при нов министър-председател. \r\n \r\nОставката на Рине е представена на президента Саули Ниинисто преди депутатите да започнат дебат. Саули Ниинисто каза пред репортери в президентската резиденция, че приема оставката, но помоли правителството да продължи своята работа, докато не бъде съставено ново. \r\n*** \r\n  НАТО провежда политика на сдържане и експанзия спрямо Русия, заяви прессекретарят на Руския президент Дмитрий Песков, цитиран от  РИА Новости . \r\n \r\n„От една страна, това потвърждава нашите опасения във връзка с дейността на Алианса. Независимо, че от време на време чуваме много прагматични заявления за необходимостта от изграждане на отношения с Русия, че трябва все пак да се погледне трезво на въпроса, кое действително е заплаха за НАТО и откъде идва тя, ние виждаме, че основно НАТО се занимава със сдържаща или експанзионистка дейност срещу нашата страна. Това не може да не предизвиква безпокойство. Подобни заявления и решения за увеличение на бюджета го потвърждават за пореден път“, заяви Песков пред журналистите в отговор на въпрос за решението на Алианса да увеличи военните си разходи. \r\n*** \r\n Сърбия е въвлечена в световната търговия с дрога и е основна част от т.нар. „Балкански картел“, за който международните полицейски организации твърдят, че е в разцвет, пише белградският ежедневник  „Политика“ . \r\n \r\nМинистерството на вътрешните работи на Сърбия е потвърдило, че през изминалите две години в страната са заловени над 10 тона дрога – миналата година четири, а през тази повече от шест, с което 2019 година става рекордна по заловена дрога, откакто се води статистика. \r\n \r\nВ тази статистика не е включена иззетата марихуана в „Йованица“ – 650 килограма, подготвени за продажба и други близо четири тона. \r\n \r\nДарко Шарич, известен още като Балканския Ел Чапо и Радослав Цвийович, когото мнозина наричат „новосадския Ескобар“, са най-големите дилъри на кокаин. \r\n \r\nЩо се отнася до хероина, „Политика“ пише, че най-голямото изземване през тази година в Сърбия е станало в средата на ноември, когато са били конфискувани 77 кг на стойност 5 милиона евро при ареста на заподозрения нарко-лидер Младен Новакович-Точило. \r\n \r\nИзданието привежда и доклади на Европейския център за проследяване на дрогата и Европол, че, освен традиционно най-големите колумбийски и италиански криминални групи, картели от Сърбия и Албания придобиват все по-голямо значение в търговията с кокаин. \r\n„Подчертава се, че сръбските престъпници работят добре с „колегите си“ от другите страни от бивша Югославия и затова европейската полиция ги нарича „Балкански картел“, пише „Политика“. \r\n \r\nТози картел е съставен от криминални групи от територията на бивша Югославия, а „най-активни са сърбите, хърватите и черногорците, които си сътрудничат едни с други, както и със съседите: албанци, българи и италианци“. \r\n \r\nВестникът отбелязва, че за разлика от кокаина, който идва от Латинска Америка, хероинът идва от Изток – предимно от Афганистан и в по-малка степен от Пакистан, Иран, Източна Турция и централноазиатските страни. \r\n \r\n„Главните канали за контрабанда на хероин (до страните от ЕС) минават през Турция, България, Албания, а след това през Косово и Сърбия“, пише вестникът, като добавя, че когато хероинът пристигне в Косово, нарко-клановете го опаковат в по-малки количества и след това го транспортират по суша. \r\n*** \r\n  НАТО не е в състояние на „мозъчна смърт“ – Алиансът е активен, адаптира се бързо към промените в света, увеличава военните си разходи и готовността на силите си в Европа. Това заяви генералният-секретар на Северноатлантическия алианс Йенс Столтенберг при пристигането си за срещата в рамките на срещата на държавните лидери на 29-те страни-членки на НАТО, предава  ТАСС . \r\n„Не, това не е така. НАТО е подвижен, активен, адаптира се към ситуациите. НАТО е най-успешният военен съюз в историята, защото винаги сме успявали да се променим отново и отново, когато светът около нас се е променял. Току-що осъществихме най-голямото укрепване на военните си възможности от много години и създадохме присъствие на нашите сили на източния край на НАТО. Сега страните от Алианса увеличават разходите за отбрана и наблюдаваме увеличение на присъствието на американски сили в Европа“, каза Столтенберг. \r\n \r\nИзявлението на френския президент Еманюел Макрон за \"мозъчната смърт\" на НАТО и последвалото предложение на германския външен министър Хайко Маас да се свика „Съвет на мъдреците“ или експертна група за обсъждане на преструктурирането на НАТО е опит за трети път да се трансформира Алиансът. Първите два опита за трансформиране на НАТО не можаха да бъдат завършени. \r\n \r\nПървият от тях беше предприет след Студената война, когато след ликвидирането на Варшавския блок НАТО отказа да се разпусне и постави като своя задача отговора на кризите в света. В същото време започна бърз и хаотичен процес за намаляване на военните разходи на страните от НАТО и техните покупки на оръжие. Резултатът от тази концепция бяха три войни, в които НАТО като организация участва - в Югославия (1999 г.), Афганистан (от 2001 г. до наши дни) и Либия (2011 г.). \r\n \r\nТрансформацията не беше завършена, защото през 2014 г., в отговор на обединението на Крим с Русия, НАТО реши да се върне отново към сдържането на Русия, за което първоначално беше предназначен съюзът. Това беше изразено в строгото искане от страна на Вашингтон и Брюксел за увеличаване на военните разходи и закупуването на нови видове оръжия от всички страни от Алианса. НАТО разположи нови сили и военна техника близо до границите на Русия, откъдето, според признанието на генералния секретар на НАТО, съюзът сега не изпитва никаква военна заплаха. Този втори опит за трансформация доведе до сегашното натрупване на проблеми в НАТО и постепенното осъзнаване от европейските лидери, че съюзът трябва да бъде преустроен отново. \r\n*** \r\n  Лидерите на страните от НАТО ще кажат на американския президент Доналд Тръмп в сряда да се успокои, защото са увеличи разходите си за отбрана с милиарди долари с надеждата да отговорят на критиките му към Алианса, пише  Reuters . \r\n \r\nНа официалните преговори след приема в Бъкингамския дворец по случай 70-годишнината на НАТО, европейските лидери, предвождани от Германия и Франция, искат да кажат на Тръмп, че няма да приемат да бъдат третирани като младши партньори. \r\nВъпреки обвиненията на Тръмп във вторник, че съюзниците са „виновни“ за неспособността си да изразходват толкова средства, колкото САЩ за въоръжените си сили, Европа, Турция и Канада ще използват събирането в луксозен голф клуб на север от Лондон, за да обяснят, че ще похарчат 400 долара милиарда колективно за отбрана до 2024 г. \r\n \r\n„Ако инвестираме пари и рискуваме живота на нашите войници ... трябва да сме наясно с основите на НАТО“, заяви френският президент Еманюел Макрон в Twitter и добави, че в сряда ще „защити интересите на Франция и Европа“. \r\n \r\nТова вероятно ще включва натиск за разширяване на политическата роля на НАТО и предложение Алиансът да има по-голяма роля в Близкия Изток и, може би, в Африка, макар че Берлин и Париж първо трябва да поискат подкрепа от НАТО за „групата мъдреци“, които трябва да изготвят предложение за реформи на организацията. \r\n \r\nВ заключителното комюнике съюзниците отново ще дадат обещание да се защитават едни други, като се очаква Великобритания да предаде шест военни кораба, два ескадрила изтребители и хиляди войници на разположение на НАТО, с което ще бъдат покрити изксиванията на САЩ за повишаване на бойната готовност на европейските армии. \r\n \r\nОсвен това НАТО ще предупреди Китай за първи път, че наблюдава увеличаването на военната му мищ като се съгласи постепенно да подготви алианса за защита срещу евентуални бъдещи военни действия на арени, вариращи от Арктика до компютърни мрежи. Дебатът обаче едва ли ще бъде лесен. \r\n \r\nСъбирането във вторник в Лондон бе белязано от словесна престрелка между Тръмп и Макрон по отношение на бъдещето на трансатлантическите връзки, докато американският лидер повтори критиката си към Германия, че не харчи достатъчно за отбрана, като че ли не знае новите планове за отбрана на Берлин за постигане на целта за военните разходи на НАТО към 2031 година. \r\n \r\n \r\nМакрон също обвини Турция, че работи с проксита на „Ислямска държава“ в Сирия, \r\n*** \r\n  Конференцията на ООН за климатичните промени бе открита в Мадрид в понеделник, след като бе преместена в испанската столица от Сантяго де Чили, който трябваше да я отмени заради насилието по улиците на града. Преди това Бразилия се отказа от плановете си да приеме мероприятието, пише испанският ежедневник  El Pais . \r\n \r\n„Искаме ли да ни запомнят, като поколението, което си е заровило главата като щраус, докато планетата гори?“ – попита в началото на срещата генералният секретар на ООН Антонио Гутериш. \r\n \r\nНа мероприятието се събраха 25 хиляди делегата от около 200 страни и то ще продължи от 2 до 13 декември. Идеята е да се потърсят споразумения за справяне с ефектите от глобалното затопляне и сдържането му в управляеми граници. \r\n \r\nВ изказване на конференцията, домакинът – испанският премиер Педро Санчес от местната Социалистическа партия, заяви: „През тези дни Мадрид ще бъде столицата на борбата срещу климатичните промени. Но преди всичко, той иска да бъде столицата на диалога и думите“. \r\n \r\n„От години циркулират няколко версии за отричане на климатичните промени. Днес, за щастие, само шепа фанатици отричат доказателствата“, добави той. „Никой не може да избяга от това предизвикателство сам. Няма стена, която може да защити която и да е страна, независимо колко е могъща“. \r\n \r\n„Ако Европа оглави индустриалната революция, Европа трябва да оглави усилията по декарбонизация. В момент, белязан от мълчанието на някои, Европа има много какво да каже“, подчерта Санчес. „Борбата срещу климатичните промени изисква да се премине от думи към действия“. \r\n \r\nИзданието коментира, че „срещата, която остава под председателството на Чили, се провежда в момент, когато има забележима липса на международно лидерство в борбата срещу климата. Президентът на САЩ Доналд Тръмп предприе първите стъпки за изкарването на страната му от Парижкото споразумение (за климата), Китай не показва интерес в това да намали емисиите си от парникови газове, а Русия все още не е показала пред ООН програмата си за намаляването им. Страните-членки на Европейския също не са се съгласили с целта за нулеви въглеродни емисии до 2050 година. \r\n*** \r\n Техеран, както и преди, е готов за преговори със САЩ, но последните трябват да премахнат санкциите, заяви президентът на Иран Хасан Рухани, предава  РИА Новости .  \r\n \r\n„След като САЩ премахнат своите деспотични, незаконни, грешни и терористични санкции, веднага след това представителите на групата „5+1“ ще се срещнат, също няма да имаме проблем с това“, казва президентът на Иран. \r\n \r\nТой подчерта, че е готов да започне преговори и след час, ако бъдат свалени санкциите. \r\n*** \r\n  Въпросът за доставките на руски газ за сръбските потребители, проектите на руските железници в Сърбия и увеличаването на търговията между Москва и Белград ще бъдат основните теми на срещата между президентите Владимир Путин и Александър Вучич. Това съобщи сръбският президент в четвъртък вечер пред националната телевизия на Сърбия РТС, предава  ТАСС . \r\n \r\n„Надявам се да имам добра среща. Това е важна среща за Сърбия. Ще говорим за всички важни въпроси, за косовския въпрос. Ще изслушам възгледите на президента Путин върху ситуацията в Европа и света. За нас е важно да продължим разговорите за двустранно сътрудничество след подписването на търговското споразумение с Евразийския икономически съюз (ЕАИС) търговският ни оборот през 2018 г. възлиза на 3 милиарда 60 милиона долара, това ниво трябва да бъде надвишено за 10-те месеца тази година. Купуваме повече нефт и газ, но мисля, че имаме възможности да разширим сътрудничеството и в други области“, каза той. \r\n \r\nВучич отбеляза също, че една от темите на срещата ще бъдат дейностите на Руските железници и проектите, изпълнявани от компанията в Сърбия. Според него пътищата се реконструират активно, а за най-скорошните проекти са необходими около 1,5 милиарда евро, както и около 100 милиона евро за диспечерски център. Ключовият проблем според него е газът. „Не знаем какво може да се случи в отношенията между Русия и Украйна. Цялата ни страна може да бъде в опасност. Това е жизненоважно за нас“, посочи Вучич и отбеляза, че руският газ се доставя в Сърбия през Украйна и Унгария. \r\n \r\n Военното сътрудничество и шпионския скандал \r\n \r\nЩо се касае до военно-техническото сътрудничество, сръбският лидер поздрави своите съграждани с пристигането в Сърбия на четири вертолета Ми-35М по-рано от очакваното. „Сега нашият вертолетен флот е с 4-5 пъти по-голям, отколкото беше преди само 5 години. Благодаря на Русия, че достави машините по-рано от предвиденото и ние гледаме на това, като на сигнал за приятелство“, заяви той. \r\n \r\nВучич посочи специалните отношения между руския и сръбския народ: „Руснаците са големи приятели за нас, ние вярваме в това приятелство. Това са братски отношения, които трябва да защитаваме и развиваме и да се разбираме по-добре“. \r\n \r\nСлед разговора с Путин Вучич планира да се срещне с канцлера на Германия Ангела Меркел. „Това не е начин за балансиране, това е наш собствен път, силна политика на умна страна. Ние искаме да развиваме братски отношения с Русия и не искаме да ни го забраняват. Доволен съм от начина, по който правим това, имаме приятели навсякъде“, каза той и отбеляза, че Белград също ще продължи да поддържа отношения с Китай, оставайки на европейския път. \r\n \r\nНа 19 октомври Вучич по време на съвместно обръщение с белоруския премиер Дмитрий Медведев в Белград обяви, че разговорите му с Путин ще се проведат в Сочи на 4 декември. Според сръбския президент това ще бъде неговата 17-та среща с руския лидер. \r\n*** \r\n  Въпросът за доставките на руски газ за сръбските потребители, проектите на руските железници в Сърбия и увеличаването на търговията между Москва и Белград ще бъдат основните теми на срещата между президентите Владимир Путин и Александър Вучич. Това съобщи сръбският президент в четвъртък вечер пред националната телевизия на Сърбия РТС, предава  ТАСС . \r\n \r\n„Надявам се да имам добра среща. Това е важна среща за Сърбия. Ще говорим за всички важни въпроси, за косовския въпрос. Ще изслушам възгледите на президента Путин върху ситуацията в Европа и света. За нас е важно да продължим разговорите за двустранно сътрудничество след подписването на търговското споразумение с Евразийския икономически съюз (ЕАИС) търговският ни оборот през 2018 г. възлиза на 3 милиарда 60 милиона долара, това ниво трябва да бъде надвишено за 10-те месеца тази година. Купуваме повече нефт и газ, но мисля, че имаме възможности да разширим сътрудничеството и в други области“, каза той. \r\n \r\nВучич отбеляза също, че една от темите на срещата ще бъдат дейностите на Руските железници и проектите, изпълнявани от компанията в Сърбия. Според него пътищата се реконструират активно, а за най-скорошните проекти са необходими около 1,5 милиарда евро, както и около 100 милиона евро за диспечерски център. Ключовият проблем според него е газът. „Не знаем какво може да се случи в отношенията между Русия и Украйна. Цялата ни страна може да бъде в опасност. Това е жизненоважно за нас“, посочи Вучич и отбеляза, че руският газ се доставя в Сърбия през Украйна и Унгария. \r\n \r\n Военното сътрудничество и шпионския скандал \r\n \r\nЩо се касае до военно-техническото сътрудничество, сръбският лидер поздрави своите съграждани с пристигането в Сърбия на четири вертолета Ми-35М по-рано от очакваното. „Сега нашият вертолетен флот е с 4-5 пъти по-голям, отколкото беше преди само 5 години. Благодаря на Русия, че достави машините по-рано от предвиденото и ние гледаме на това, като на сигнал за приятелство“, заяви той. \r\n \r\nВучич посочи специалните отношения между руския и сръбския народ: „Руснаците са големи приятели за нас, ние вярваме в това приятелство. Това са братски отношения, които трябва да защитаваме и развиваме и да се разбираме по-добре“. \r\n \r\nСлед разговора с Путин Вучич планира да се срещне с канцлера на Германия Ангела Меркел. „Това не е начин за балансиране, това е наш собствен път, силна политика на умна страна. Ние искаме да развиваме братски отношения с Русия и не искаме да ни го забраняват. Доволен съм от начина, по който правим това, имаме приятели навсякъде“, каза той и отбеляза, че Белград също ще продължи да поддържа отношения с Китай, оставайки на европейския път. \r\n \r\nНа 19 октомври Вучич по време на съвместно обръщение с белоруския премиер Дмитрий Медведев в Белград обяви, че разговорите му с Путин ще се проведат в Сочи на 4 декември. Според сръбския президент това ще бъде неговата 17-та среща с руския лидер. \r\n*** \r\n  Посланикът на Франция в Скопие Кристиян Тимоние заяви, че Франция не иска да споделя суверенитета на Европейския съюз със страни като Черна гора, където богатството е съсредоточено в ръцете на 10-12 семейства и затова Париж иска преразглеждане на правилата на Съюза за разширяване, пише македонският вестник  „Вечер“ . \r\n \r\nНа форума за „Защита на европейските ценности в процеса на разширяване“ в Скопие, дипломатът заяви, че „френското мислене е много деликатно. Разширяването достигна своите граници. Прилагаме ли наистина същите процеси за присъединяване?“ \r\n \r\nТой даде като пример за това Черна гора: \r\n„Дали натрупването на богатство в Черна гора е знак за европейски ценности? Дали това е страна, с която искаме да споделяме нашия суверените4т? Богатството в Черна гора е съсредоточено в ръцете на 10 или 12 семейства. Затова бихме искали отново да разгледаме правилата за разширяване. Става въпрос повече за бюрократично тиктакане, отколкото за значителен напредък“, добави той. \r\n*** \r\n Москва изглежда резервирана относно споразумението за морските граници, което бе подписано от Турция и международно признатото правителство на Либия. Говорителят на руското външно министерство Мария Захарова заяви, че все още не може да бъде направена правна оценка на меморандума за разбирателство, докато не бъде проучен текстът му, „но видяхме доста силна реакция на подписването му от средиземноморските държави, предимно Гърция, Кипър и Египет“, пише електронното издание на вестник  Kathimerini . \r\n \r\nЗахарова заяви, че въпреки уверенията на турското външно министерство, че споразумението „няма да противоречи на международните стандарти“, Турция и Либия бяха обвинени от Гърция и Кипър в нарушаване на Конвенцията на Организацията на обединените нации по морско право, както и техните национални интереси. \r\n  \r\nОсвен това представителят на руското МВнР заяви, че споразумение между двете страни за сигурност и военно сътрудничество „дава основания да се обвини Турция в опит да узакони военната си подкрепа на правителството в Триполи в конфликта му с Либийската национална армия [под командването на Халифа Хафтар] , включително чрез открито нарушение на оръжейното ембарго“. \r\n \r\n„Надяваме се, че страните по гореспоменатите меморандуми ще проявят политическа благоразумие и ще се въздържат от действия, които биха могли да задълбочат и без това трудното положение в Либия и Средиземноморието, като цяло“, заяви Захарова. \r\n*** \r\n  Остарелите блокови стереотипи на мислене, които са присъщи на НАТО, не могат да бъдат инструмент за сътрудничество в бързо променящия се свят, заяви президентът на Русия Владимир Путин на съвещание за държавните военни поръчки за Военноморския флот (ВМФ), предава  ТАСС . \r\n„Блоковите стереотипи на мислене от изминалите години не могат да бъдат добър инструмент за търсене и приемане на ефективни решения в условията на бързо, стремително променящите се условия на съвременния свят“, подчерта руският лидер. „Едновременно с това, ние не веднъж сме изразявали готовността си за сътрудничество с НАТО, проявявали сме готовност за сътрудничество с НАТО, проявявали сме готовност за съвместно противодействие на реални заплахи, включително срещу международния тероризъм, локални въоръжени конфликти и опасности от неконтролируемо разпространение на оръжие за масово унищожение“. \r\n \r\nПутин подчерта, че Русия многократно е предприемала стъпки за помирение със Северноатлантическия алианс, опитва се да предложи конструктивна програма и дори провеждала съвместни мероприятия. „След 2008 г. обаче нашето сътрудничество всъщност беше намалено, тъй като Алиансът действаше срещу некоректно спрямо Русия, можем да кажем и грубо, без да отчита интересите на Руската Федерация, имам предвид партньорското взаимодействие, което предложихме“, заяви руският президент. \r\n \r\nПутин отбеляза, че насочва вниманието на срещата към въпроси, свързани с НАТО, тъй като срещата на върха на Северноатлантическия алианс, посветена на 70-годишнината от неговото формиране, се провежда в Лондон на 3-4 декември. \r\n \r\nДържавният глава припомни, че НАТО е създадено на 4 април 1949 г. като основен компонент на разпалващата се Студена война и противопоставяне на Съветския съюз. „Сега, както знаете, няма Съветски съюз. Няма Варшавски договор, тоест военен пакт, който е създаден в отговор на създаването на НАТО, а НАТО не само съществува, но и се развива“, отбеляза руският лидер, припомняйки, че към момента на създаването на тази структура тя включваше 12 държави, а сега тя вече е от 29 члена. Освен това, според Путин, общите военни разходи на страните от алианса представляват над 70% от общите военни разходи в света. Въпреки това, той заяви, че се надява, че „интересите на общата сигурност, стабилно и мирно бъдеще за планетата ще надделеят“. \r\n \r\nЧДнес трябва да приемем, че разширяването на НАТО, развитието на военната му инфраструктура в близост до руските граници е една от потенциалните заплахи за сигурността на страната ни“, заключи Путин. \r\n*** \r\n Министър-председателят на Великобритания Борис Джонсън се срещна с президента на САЩ Доналд Тръмп преди срещата на лидерите на НАТО в Лондон, пише европейската редакция на списание  Politico . \r\n \r\nБорис Джонсън и Доналд Тръмп обсъдиха важността на военния съюз и необходимостта от разбирателство за справяне със заплахите.  \r\nМинистър-председателят се опита да избяга да се появява твърде близо до американския президент, който е наистина непопулярен във Великобритания, страхувайки се, че това може да намали шансовете му в изборите в страната следващата седмица. Това може да обясни, защо срещата не е обявена предварително. \r\n \r\n„Премиерът се срещна с президента Тръмп тази вечер на улица Даунинг стрийт“, заяви говорител. „Те с нетърпение очакваха утрешната среща на лидерите на НАТО и отбелязаха значението на съюза за нашата обща сигурност“. \r\n \r\n„Лидерите приветстваха скорошните увеличения на разходите за отбрана от държавите-членки на НАТО и се съгласиха за необходимостта от обединение на Алианса пред новите и развиващи се заплахи“, добави представителят. \r\n***", "date": "2019.12.04", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/12/04/2726089/api-obyavi-pravilata-za-partnyorite-y-v-sabirane-na-tol-taksi.html", "text": "Агенция „Пътна инфраструктура“ обяви правилата за компаниите, които искат да партнират в предоставянето на услуга по събиране на пътни такси на база изминато разстояние – тол. На 29 ноември 2019 г. Управителният съвет на АПИ прие актуализирани Общи условия към договорите за предоставяне на услуга за електронно събиране на пътни такси между АПИ и националните доставчици на услуга за събиране на пътни такси (НДУ). Това съобщиха от пресцентъра на  Агенция \"Пътна инфраструктура\" .  \r\n \r\nНовите общи условия изменят сега действащите, приети през декември 2018 г., и отразяват последните нормативни промени, въведени в Закона за пътищата и Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние.  \r\n \r\nКомпаниите, които са вписани в регистъра на АПИ като национални доставчици на услуга за събиране на пътни такси, вече са уведомени за измененията. Те имат десет работни дни да се запознаят с тях и, в случай че са съгласни, им предстои да сключат нови договори с АПИ – за събиране на тол такси и/или за събиране на винетни такси. Сключването на нови договори няма да се отрази на процеса на събиране на винетни такси.  \r\n \r\nКъм момента в регистъра, поддържан от АПИ, са вписани четири дружества. Две от тях - „Интелигентни трафик системи“ ЕАД и „Конкорд Смарт Инфраструктура“ АД, имат влезли в сила договори, въз основа на което предлагат електронни винетки. С третото дружество - „Телетол“ АД, Агенцията има сключен договор, но тъй като компанията не е постигнала техническа съвместимост за продажба на винетки, понастоящем не предоставя подобни услуги. Дружеството „Иком“ ООД е вписано в регистъра като НДУ. \r\n  \r\nВъв връзка с предстоящото влизане в търговската експлоатация на тол системата, всеки от националните доставчици на услуга за електронно събиране на пътни такси ще трябва да премине процедура по оперативна съвместимост. Целта на процедурата е да се оцени възможността на системите на отделните НДУ ефикасно да се свържат и взаимодействат с електронната система на АПИ.  \r\n \r\nВсеки друг търговец, който иска да предоставя услуга за електронно събиране на пътни такси, също ще трябва да премине през процедура по оперативна съвместимост. Такива търговци обаче ще трябва да започнат процеса от самото начало – първо да бъдат вписани в регистъра на АПИ като НДУ, след което да сключат договор с Агенцията и едва след това да се интегрират със системата. \r\n  \r\nПровеждането на процедурите за оперативна съвместимост ще бъде придружено от тестове с изминаване на реален маршрут от пътни превозни средства с монтирани бордови устройства. Това не само ще спомогне да се установи дали НДУ имат техническа готовност да предоставят услуги, свързани с тол такси, но ще осигури и всички условия за преминаване на Електронната система на Агенцията от фаза техническа експлоатация във фаза на търговско опериране.  \r\n \r\nЗа целта е разработен регистрационен формуляр, с който желаещите транспортни фирми могат да заявят участие в пробни пътувания. След започване на процедура по оперативна съвместимост, транспортните фирми ще бъдат информирани и ще имат възможност от сайта на Националното тол управление на адрес www.bgtoll.bg да изтеглят специалния формуляр. Резултатите от тестовете ще бъдат публикувани на сайта, за да могат всички заинтересовани лица да се запознаят с тях.  \r\nОбщите условия са достъпни на страницата на АПИ на адрес www.api.bg.", "date": "2019.12.04", "title": "АПИ обяви правилата за партньорите й в събиране на тол такси"}
{"url": "http://www.focus-news.net/news/2019/12/04/2726091/uchenitsi-i-uchiteli-se-vklyuchvat-v-sastezanie-za-praznika-na-fuko-vav-varna.html", "text": "Празник на Фуко предстои да се проведе във Варна с участието на ученици от града. Това съобщиха за  Радио „Фокус“ – Варна  от Народна астрономическа обсерватория и планетариум (НАОП) „Николай Коперник“. Поводът за инициативата е навършващите се през 2019 година – 200 години от рождението на Жан Леон Бернар Фуко. \r\n \r\nЗа участие в празника са поканени ученици и учители от МГ „Д-р Петър Берон“, IV ЕГ, III ПМГ, ГПЧЕ „Йоан Екзарх“, СУ „Св. Климент Охридски“, ЦПЛР-НАОП „Николай Коперник“. Всеки екип се състои от по 10 ученици и  двама учители от училището. Празникът ще се проведе утре, 5 декември, за учениците от  ГПЧЕ „Йоан Екзарх“, III ПМГ „Акад. Методий Попов“ и школите към Планетариума, от 10.00 часа в залите на Обсерваторията. За екипите от МГ „Д-р Петър Берон“, IV ЕГ и СУ „Св. Климент Охридски“, състезанието ще започне от 14.00 часа, отново в НАОП „Николай Коперник“. \r\n \r\nИ двете групи ще имат по 10 минути за представяне на своите презентации. За дебати, в които ще се представят по двама ученици са предвидени по 40 минути. Темата е „Геоцентрична срещу Хелиоцентрична система“. Третата част от празника е за експеримент за измерване дължината на нишката на махалото на Фуко. За тази част са предвидени до 10 минути на екип по време на дебатите. \r\n \r\nТемите за презентации на екипите са най-важните научни разработки на Фуко. Сред тях са приложения на жироскопите, Махало на Фуко по света и у нас, приложение на токовете на Фуко и мерки за предотвратяване на вредните последствия, как е измерена скоростта на светлината, Фуко и усъвършенстването на огледалните телескопи. \r\n \r\nДиана СТОЕВА", "date": "2019.12.04", "title": "Ученици и учители се включват в състезание за празника на Фуко във Варна"}
{"url": "http://www.focus-news.net/news/2019/12/04/2726092/daniel-smilov-politolog-avtoritarniyat-zavoy-v-turtsiya-e-v-disonans-sas-sistemata-na-nato.html", "text": "Авторитарният завой в Турция е в дисонанс със системата на НАТО. Това каза в интервю за  Агенция „Фокус“  политологът Даниел Смилов. \r\nТой отбеляза, че НАТО е съюз не само на държави, а и на ценности, в които Турция не успява да се впише напълно. \r\n„Това, което Ердоган се стреми да направи, не е да засили европейската сигурност или да оправи напрегнатите отношения между Европа и САЩ, а по-скоро това е национална програма на Турция, която за момента трудно се вписва както в общоевропейските цели, така и в пакета от ценности, зад които НАТО стои“, обясни Смилов.  \r\n \r\n Пълния текст на интервюто четете по-късно в „Мнение“ \r\n \r\nТеодора ПАВЛОВА", "date": "2019.12.04", "title": "Даниел Смилов, политолог: Авторитарният завой в Турция е в дисонанс със системата на НАТО"}
{"url": "http://www.focus-news.net/news/2019/12/04/2726093/pet-obshtini-shte-mogat-da-realizirat-proekti-po-programata-za-transgranichno-satrudnichestvo-interreg-ipp-balgariya-sarbiya-2014-2020.html", "text": "Общините Борован, Бобовдол, Костинброд, Ботевград и Рила ще могат да реализират проекти по Програмата за трансгранично сътрудничество ИНТЕРРЕГ - ИПП България - Сърбия 2014-2020 г., съобщиха от  правителствената информационна служба . Това става възможно след решение на Министерския съвет за одобрение на промяна на Програмата. \r\n \r\nИзменението е предложено от Управляващия орган в резултат на извършен вътрешен анализ на изпълнението в периода май - юли 2019 г. С оглед постигане на целевите стойности на индикаторите се предлага преразпределяне на ресурс от приблизително 2,03 млн. евро от Приоритетна ос 2 „Младежи“ към Приоритетна ос 3 „Околна среда“. В резултат на изменението ще се финансират допълнително петте проекта, включени като резерви по Втората покана за набиране на проектни предложения. Това ще допринесе за постигане на заложените цели по Програмата за периода 2014-2020 г. \r\nПромените са свързани и с промяна в начина на представяне на финансовите показатели към Рамката за изпълнение на Програмата.", "date": "2019.12.04", "title": "Пет общини ще могат да реализират проекти по Програмата за трансгранично сътрудничество ИНТЕРРЕГ - ИПП България - Сърбия 2014-2020"}
{"url": "http://www.focus-news.net/news/2019/12/04/2726094/institutsiite-v-plovdiv-nabelyazaha-prevantivni-merki-za-predotvratyavane-opasnostta-ot-navodneniya.html", "text": "Институциите в Пловдив набелязаха превантивни мерки за предотвратяване опасността от наводнения, предаде репортер на  Радио „Фокус“ – Пловдив . Срещата се проведе в Областната администрация по инициатива на Йордан Ставрев, заместник-кмет на Пловдив с ресор „Обществен ред“. В нея участваха, освен областният управител Дани Каназирева, и ресорните заместник-кметове на Община Пловдив, районните кметове, представители на Регионална дирекция „Пожарна безопасност и защита на населението“ – Пловдив, Регионалната инспекция по околната среда и водите, Басейнова дирекция, Напоителни системи, Регионална дирекция на горите и др. \r\n \r\nСпоред Йордан Ставрев състоянието на реките е от значение за наводненията и трябва да се минимализира възможността от щети. Затова на първата сесия на Общинския съвет Общината ще предложи план за защита от бедствия. Той посочи, че вече е създадена комисия, която прави ежемесечно огледи на коритото на река Марица и се отпуска ресурс за ежемесечното и почистване – премахване на израстъци и косене на трева. Това, обаче не е достатъчно и е необходимо да се предприемат по-кардинални действия за цялостно почистване на коритото на река Марица. Затова областния управител Дани Каназирева е изискала от всички институции своята оценка за състоянието на реката и мненията си за решаване на проблемите. По думите му реката не е чистена основно от близо 10 години. \r\n \r\nДани Каназирева посочи кои точно са проблемите по поречието на река Марица и други реки около Пловдив, които трябва да бъдат решени спешно. Тя обясни, че е належащо да се премахне стария стоманен жп мост на река Марица на линията Пловдив - Бургас, в най-източната част от землището на Пловдив. Съоръжението е със силно компрометирани основи, но по него преминава магистрален водопровод. Това е и причината мостът да не бъде разрушен, въпреки че има изграден нов за железопътната линия. Според Дани Каназирева от ВиК имат готов проект, осигурено е финансиране, но чакат от НКЖИ да им определят време, през което да извършат преместването на водопровода, за да бъде премахнато след това и съоръжението. В противен случай има реален риск старият мост да рухне в реката, да скъса водопровода, което ще  причини големи щети и може да остави без питейна вода ЖР \"Тракия\". \r\n \r\nСпоред експертите в областната администрация е необходимо да се обърне внимание и на река Първенецка в участъка, където водата се отклонява в Гребния канал. Изградените преди години три последователни бетонови бента имат нужда от проверка на хидравличната проводимост и ново решение, което да предотврати риска от скъсване и наводнение на Пловдив, включително и на кв. Прослав. По думите на областния управител от Община Пловдив или \"Напоителни системи\" трябва да изградят подвижно съоръжение, което да позволява както пълнене на гребния канал, така и свободното движение на водата. Междувременно стана ясно, че от \"Напоителни систем\" имат готовност да започнат веднага почистването на коритото на река Първенецка. \r\n \r\nДруг проблемен участък е по поречието на Марица в началото на квартал Столипиново, където при изграждането на  предпазна стена, сечението на реката е било намалено от 170 на 85 метра и в момента създава реален риск  от наводнение при високи води. По думите на областния управител Дани Каназирева е необходимо да бъде извършена хидрология, която да определи колко да бъде широчината на коритото на реката. \r\n \r\nВ най-кратки срокове е необходимо укрепването на северния бряг на река Марица при Езиковите гимназии и изграждане на предпазна стена, която да предотврати опасността от наводнения, които са случват често през годините, а водата  стига чак до бившата окръжна болница. \r\n \r\nОт Областната администрация препоръчват и поддръжка и укрепване на каменните подпорни стени на река Марица в града, защото към момента има установени множество дефекти. \r\n \r\nНе на последно място във връзка с периодичните наводнения на Пловдив при интензивни валежи следва да се потърси възможност за изграждане на преливни съоръжения към главните канализационни колектори на града, които да отвеждат водата направо в река Марица. \r\n \r\nПрепоръчва се също така почистване на отливния канал след  дъждопреливника на основния канализационен колектор в северната част на града, както и почистване на шахтите. \r\n \r\nСпоред ресорния зам.-кмет на Пловдив Йордан Ставрев е необходимо да се направи цялостен мониторинг на река Марица, който да обхване не само градската част, но и поречието извън Пловдив. Той е категоричен, че трябва да се изготви доклад с мнения и препоръки от страна на всички институции и екологични организации, след което да се определи необходимото финансиране за извършване на набелязаните превантивни дейности. \r\n \r\nЦветана ТОНЧЕВА", "date": "2019.12.04", "title": "Институциите в Пловдив набелязаха превантивни мерки за предотвратяване опасността от наводнения"}
{"url": "http://www.focus-news.net/news/2019/12/04/2726095/izmenya-se-tarifata-za-taksite-koito-se-sabirat-ot-balgarski-institut-po-metrologiya.html", "text": "Правителството одобри Постановление за изменение и допълнение на Тарифа за таксите, които се събират от Български институт по метрология (БИМ), съобщиха от  правителствената информационна служба . Целта е да се преодолее несъответствието с разпоредби за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин. \r\n \r\nДопълнението на Тарифата ще даде на заинтересованите страни възможността да планират и оптимизират разходите си чрез заплащане на предварително определени такси, които са в съответствие с Методиката за определяне на разходоориентиран размер на таксите от Закона за ограничаване на административното регулиране и административния контрол върху стопанската дейност.", "date": "2019.12.04", "title": "Изменя се Тарифата за таксите, които се събират от Български институт по метрология"}
{"url": "http://www.focus-news.net/news/2019/12/04/2726096/odobreni-sa-vatreshnokompensirani-promeni-byudzhetite-na-mo-mvr-mi-i-ms-za-2019-g.html", "text": "Министерският съвет прие вътрешнокомпенсирани промени на утвърдените разходи по области на политики/бюджетни програми по бюджета на Министерството на отбраната за 2019 г., съобщиха от  правителствената информационна служба . Намаляват се утвърдените разходи по „Политика в областта на отбранителните способности“, бюджетна програма „Административно осигуряване, инфраструктура и управление на риска“, показател „Персонал“ с 3 712 000 лв. и се увеличават утвърдените разходи по „Политика в областта на съюзната и международната сигурност“, бюджетна програма „Военна информация“, показател „Персонал“ с 3 712 000 лв. с цел изплащане на възнаграждения, дължимите за тях осигурителни вноски и обезщетения на военнослужещи през 2019 г. \r\n \r\nПравителството одобри също така вътрешнокомпенсирани промени бюджетите на Министерството на вътрешните работи и на Министерството на икономиката за 2019 г. Целта на промените е да бъдат отразени извършените промени по области на политики, по бюджетни програми и по показатели по бюджета на двете ведомства за настоящата година.  \r\nВътрешнокомпенсирани промени на утвърдените разходи по области на политики/бюджетни програми се правят и по бюджета на Министерския съвет за 2019 г. Промените са в рамките на утвърдените разходи по бюджета на МС за настоящата година.", "date": "2019.12.04", "title": "Одобрени са вътрешнокомпенсирани промени бюджетите на МО, МВР, МИ и МС за 2019 г."}
{"url": "http://www.focus-news.net/news/2019/12/04/2726081/pravitelstvoto-prie-natsionalna-programa-tsifrova-balgariya-2025.html", "text": "Правителството прие проект на Национална програма „Цифрова България 2025“, както и Пътната карта за нейното изпълнение, съобщиха от  правителствената информационна служба . \r\nДокументът определя условията за изграждане на иновативна цифрова инфраструктура, използване на електронни услуги и увеличаване на цифровите умения. Програмата е базирана на новите европейски стратегически и програмни насоки за постигане на интелигентен, устойчив и ориентиран към цялото общество цифров растеж. \r\n \r\nЦелта на „Цифрова България 2025“ е да утвърди пакет от мерки, които да гарантират силна, конкурентоспособна икономика, основана на данни,  за да може да се оползотвори потенциалът на иновативните технологии като компютърни услуги в облак, големи данни, изкуствен интелект, блокчейн и др. \r\nНасърчаването на сигурна кибер екосистема и справянето с предизвикателствата пред кибер сигурността са сред основните насоки на документа.", "date": "2019.12.04", "title": "Правителството прие Национална програма „Цифрова България 2025”"}
{"url": "http://www.focus-news.net/news/2019/12/04/2726090/dva-koledni-bazara-i-bezplatni-ledeni-parzalki-shte-radvat-zhitelite-i-gostite-na-varna-po-vreme-na-praznitsite.html", "text": "Два коледни базара и две ледени пързалки ще има в празничните дни във Варна. Първият базар с дървени къщички за вкусотии, греяно вино и сувенири ще бъде в отворената зона на пристанището. Там се подготвят и ледена пързалка и сцена за концерти, предаде репортер на  Радио „Фокус“ – Варна . Вторият, по традиция, ще бъде разположен на площад „Независимост“. \r\n \r\nПързалка ще бъде монтирана отново и до фонтаните при сградата на Общината. Тя ще бъде открита на 6 декември и ще работи до 6 януари всеки ден, от 10.00 до 19.00 ч., с почивка от 14.00 до 15.00 ч. за обработка на покритието. В празничните дни ледената пързалка ще е отворена: на 24 и 31 декември, от 10.00 ч. до 17.00 ч., с почивка от 13.00 до 14.00 ч.; на 25 и 26 декември, от 11.00 до 17.00 ч., с почивка от 14.00 до 15.00 ч.; на 1 януари – от 11.00 до 18.00 ч., с почивка от 14.00 до 15.00 ч. Няма ограничения за броя на сесиите за пързаляне, които са по 30 минути. \r\n \r\nКънкище се получават срещу депозит от 5 лв., който се възстановява след връщането им. На пързалката ще бъдат поставени информационни табели с регламент за ползване. Предвидени са патрули, които да съблюдават спазването на обществения ред. Специализиран персонал ще осигури обслужването на съоръжението, на разположение ще бъде и медицинско лице. \r\n \r\nДесислава ВАСИЛЕВА", "date": "2019.12.04", "title": "Два коледни базара и безплатни ледени пързалки ще радват жителите и гостите на Варна по време на празниците"}
{"url": "http://www.focus-news.net/news/2019/12/04/2726098/pravitelstvoto-otpusna-dopalnitelno-22-250-000-leva-za-izgrazhdane-na-natsionalna-patna-karta-za-nauchna-infrastruktura.html", "text": "Министерският съвет одобри увеличение с 22 250 000 лева на разходите за изграждане на Национална пътна карта за научна инфраструктура, съобщиха от  правителствената информационна служба .Средствата ще бъдат преведени допълнително по бюджета на Министерство на образованието и науката, за да се осигури доизграждане и модернизиране на научните комплекси от националната карта. \r\n \r\nПрез 2018 г. чрез националния бюджет МОН за първи път осигури средства в размер на 10 671 137 лв. за обезпечаване на дейностите за преструктуриране и модернизиране на научната инфраструктура от НПКНИ. Пътната карта ще се изпълнява до 2023 година, като на базата на периодична международна оценка могат да се предлагат нови национални инфраструктури и/или надграждане на съществуващи научни комплекси с регионално и европейско значение.", "date": "2019.12.04", "title": "Правителството отпусна допълнително 22 250 000 лева за изграждане на национална пътна карта за научна инфраструктура"}
{"url": "http://www.focus-news.net/news/2019/12/04/2726101/otpuskat-se-dopalnitelno-sredstva-za-stipendii-po-programata-na-merkite-za-zakrila-na-detsa-s-izyaveni-darbi.html", "text": "Правителството одобри допълнителни разходи/трансфери за 2019 г. в размер на 44 390 лв. за изплащане на стипендии и еднократно финансово подпомагане по Програмата на мерките за закрила на деца с изявени дарби от държавни, общински и частни училища през 2019 г., съобщиха от  правителствената информационна служба . \r\nОт общата сума 36 965 лева са предназначени за изплащане на стипендии и еднократно финансово подпомагане на учениците от училищата по изкуствата и по културата към Министерството на културата. С останалите 7 425 лева ще бъдат изплатени стипендии на учениците от общинските училища, които са придобили право на стипендия през второто шестмесечие на настоящата година.  \r\n \r\nНеобходимите средства за изплащане на стипендиите са в рамките на разчетените за тази дейност, в централния бюджет средства за 2019 г. \r\nС друго правителствено постановление са одобрени допълнителни разходи/трансфери за 2019 г. в размер на 81 945 лв. за изплащане на стипендии на ученици от държавни спортни, общински и частни училища за постигнати спортни успехи през третото тримесечие на 2019 г. Сумата е в рамките на разчетените за тази дейност в централния бюджет средства за настоящата година.", "date": "2019.12.04", "title": "Отпускат се допълнително средства за стипендии по програмата на мерките за закрила на деца с изявени дарби"}
{"url": "http://www.focus-news.net/news/2019/12/04/2726099/galya-boyadzhieva-damtn-blagoevgrad-instruktsiite-za-upotreba-sa-osobeno-vazhni-pri-pokupkata-na-koledni-igrachki-i-sveteshti-girlyandi.html", "text": "Най-напред, когато потребителите купуват играчки, коледни украшения за елхата и гирлянди, трябва да гледат за инструкция за употреба на български език. Това каза за  Радио „Фокус“ - Пирин  Галя Бояджиева, началник на Регионален отдел – Благоевград към Държавната агенция по метрологичен и технически надзор (ДАМТН). \r\n \r\nПо думите ѝ инструкцията за употреба е много важна за решението относно това дали един потребител ще купи продукта, тъй като в нея производителят е предвидил за кого точно е предназначен този продукт и за кого не е подходящ. „Другото, за което трябва да се гледа, е маркировка за съответствие СЕ, както и за обявен вносител и производител“, каза още Бояджиева.  \r\n \r\nПо отношение светещите електрически гирлянди експертът заяви, че най-напред трябва да гледаме за инструкция за употреба на български език и обявен вносител. „Освен това при гирляндите клиентите трябва да гледат за дължината на кабела между щепсела и първата лампичка. Тя трябва да е не по-малко от 1.5 метра – това е изискване по стандарт за светлини гирлянди. Но пак повтарям, че за всяка една продуктова група е особено важна инструкцията за употреба на български език“, допълни Бояджиева. \r\n \r\nГаля Бояджиева посочи, че също така трябва да гледаме знаците и рисунките, които са върху опаковката на светлините гирлянди. „Те са предвидени от производителя и показват за какво са предназначени, защото има гирлянди, които са за вътрешна употреба и които е недопустимо да се полазват в двора, в градината, върху къщата. Има и такива, които са предназначени за външна употреба, но пък биха могли да се сложат вътре в къщи. Съществуват и такива, които са предназначени и за външна, и за вътрешна употреба“, отбеляза тя. Галя Бояджиева поясни, че самият знак представлява къщичка, в която има стрелка – когато тя е вътре, то това означава, че са предназначени за вътрешна употреба, когато стрелката е извън къщата, то те са за външна употреба. „Това означава, че те имат необходимата защита от външните атмосферни условия като прах и влага“, подчерта тя. \r\n \r\nЛивия НИНОВА", "date": "2019.12.04", "title": "Галя Бояджиева, ДАМТН – Благоевград: Инструкциите за употреба са особено важни при покупката на коледни играчки и светещи гирлянди"}
{"url": "http://www.focus-news.net/news/2019/12/04/2726097/v-rezultat-na-barzi-i-profesionalni-deystviya-kriminalisti-na-odmvr-plovdiv-razkriha-avtori-na-krupna-vzlomna-krazhba.html", "text": "В резултат на бързи и професионални действия криминалисти на ОДМВР – Пловдив разкриха автори на крупна взломна кражба. Това съобщиха от пресцентъра на  МВР . \r\n \r\nНа 2 декември към 6 часа сутринта, на тел. 112 постъпил сигнал за отнети около 20 000 лева от оборота на хранителен магазин в Асеновград. Незабавно на местопроизшествието са изпратени служители на районното управление и колегите им от пловдивския отдел “Криминална полиция”. При извършения оглед екипите установили, че сумата е открадната от взломена каса, монтирана в офис към търговския обект, а в помещението извършителите са влезли през прозорец с помощта на стълба. Освен парите, били отнети и записващо устройство и 20 стека цигари от различни марки.  \r\n \r\nВеднага стартирали оперативно-издирвателните действия, в рамките на които бил извършен и анализ на предоставени записи от камерите на Агенция пътна инфраструктура и сектора за видеонаблюдение към оперативната дежурна част на дирекцията. Така криминалистите успели да засекат автомобила на извършителите, а по обяд да задържат и самите тях. В полицейския арест са отведени 54-годишен варненец и пловдивчани на 45 и на 35 години. И тримата са с богато криминално минало и осъждани, известни за касоразбивания и взломни кражби. В хода на извършените претърсвания са иззети маски, отвертки, щанги – тип „кози крак“, радиостанция, 15 хиляди лева и други веществени доказателства.   \r\nС постановление на Районна прокуратура – Асеновград мъжете са привлечени като обвиняеми, а мярката им за задържане е удължена за срок до 72 часа.", "date": "2019.12.04", "title": "В резултат на бързи и професионални действия криминалисти на ОДМВР – Пловдив разкриха автори на крупна взломна кражба"}
{"url": "http://www.focus-news.net/news/2019/12/04/2726104/pravitelstvoto-se-razporedi-s-imoti.html", "text": "Министерският съвет прие решение за обявяване на шест имота - публична държавна собственост, за имоти - частна държавна собственост, с предоставени права за управление на Министерство на отбраната, съобщиха от  правителствената информационна служба . За МО и Българската армия отпада необходимостта от ползването на имотите - публична държавна собственост, а като имоти - частна държавна собственост, с тях могат да се извършват разпоредителни действия, съгласно Закона за държавна собственост и правилника за прилагането му. Имотите се намират в общините Несебър, Шумен, Ихтиман, Исперих, Елин Пелин и Столична община.  \r\n \r\nНа община Гоце Делчев се прехвърля собствеността върху имот - частна държавна собственост. Теренът, намиращ се в село Лъжница, местност „Голака“, е с площ 1000 кв. м и е необходим във връзка с инвестиционно намерение на общината, свързано с изграждане на резервоар за питейни нужди за населението на селото. Към момента в населеното място няма изграден подобен резервоар, което създава големи трудности за нормалното подаване на вода. С изграждането на резервоара ще се нормализира водоподаването за цялото населено място.", "date": "2019.12.04", "title": "Правителството се разпореди с имоти"}
{"url": "http://www.focus-news.net/news/2019/12/04/2726102/37-mln-lv-se-predostavyat-za-predotvratyavane-razprostranenieto-na-afrikanska-chuma-po-svinete-v-balgariya.html", "text": "Правителството одобри допълнителни трансфери по бюджета на Министерството на земеделието, храните и горите за 2019 г. Финансовият ресурс е в размер на 3.7 млн. лв. и е предназначен за превантивни мерки и действия по предотвратяване разпространението на заболяването Африканска чума по свинете (АЧС) в страната, съобщиха от  правителствената информационна служба . \r\nСредствата ще бъдат използвани за съфинансиране от страна на България за спешните мерки за борба с АЧС.", "date": "2019.12.04", "title": "3.7 млн. лв. се предоставят за предотвратяване разпространението на Африканска чума по свинете в България"}
{"url": "http://www.focus-news.net/news/2019/12/04/2726106/okolo-10-15-sm-e-snezhnata-pokrivka-v-prohoda-shipka-patyat-e-pochisten-i-opesachen.html", "text": "Около 10-15 см е снежната покривка в прохода Шипка. Пътното платно е обработено и проходимо при зимни условия. Това увериха за  Радио „Фокус“ – Велико Търново  от Община Габрово и уточниха, че обстановката в региона е спокойна.  \r\n \r\nКъм момента времето е предимно слънчево. Температурата на въздуха е около 2°, но се усеща като 0°. Пътищата навсякъде в областта са почистени и проходими при зимни условия. Градската улична мрежа в Габрово, както и пътищата към селата в общината се обработват. Всички автобуси се движат по график. Снежната покривка в курортен комплекс Узана е 4-5 см, пътят също е почистен и опесъчен. \r\n \r\nОсновните дейности по транспорт, водоснабдяване, снабдяване на населението с хранителни и други стоки сe изпълняват нормално. \r\n \r\nЛуиза ТРАНЧЕВА", "date": "2019.12.04", "title": "Около 10-15 см е снежната покривка в прохода Шипка, пътят е почистен и опесъчен"}
{"url": "http://www.focus-news.net/news/2019/12/04/2726107/odobren-e-proekt-na-memorandum-za-razbiratelstvo-vav-vrazka-s-predostavyane-na-novo-oborudvane-i-uslugi-za-elektronnata-sistema-nato-kmi.html", "text": "Министерският съвет одобри проекта на Меморандум за разбирателство между правителството на Република България, правителството на Съединените американски щати и Агенцията за разпределение и отчет на криптографски материали към Военния комитет на НАТО, съобщиха от  правителствената информационна служба . Документът е свързан с предоставяне на ново оборудване и услуги за електронната система „Инфраструктура за управление на криптографски ключове на НАТО“ (NATO KMI).  \r\n \r\nВ проекта на Меморандум се определят задълженията на трите страни по използването на оборудването и предоставяне на услуги за електронната системата „Инфраструктура за управление на криптографски ключове на НАТО“ (NATO KMI). Одобреният проект на Меморандум е в съответствие с разпоредбите на българското законодателство.", "date": "2019.12.04", "title": "Одобрен е проект на Меморандум за разбирателство във връзка с предоставяне на ново оборудване и услуги за електронната система NATO KMI"}
{"url": "http://www.focus-news.net/news/2019/12/04/2726108/balgariya-otpuska-232-709-leva-za-doveritelniya-fond-kam-yunesko.html", "text": "България предостави 232 709 лева на Доверителния фонд на България към ЮНЕСКО за финансиране на два проекта, реши правителството, съобщиха от  правителствената информационна служба . \r\n58 330 лева ще бъдат предоставени за включването на антисемитизма в обучението в средните училища в държавите от Западните Балкани и Източното партньорство. \r\n \r\n174 379 лева ще бъдат отпуснати за обучение на учители в държави на юг от Сахара (Етиопия, Танзания, Руанда, Уганда и Замбия). Осигуряването на качествено образование за младите хора в Африка е една от важните мерки срещу миграцията.", "date": "2019.12.04", "title": "България отпуска 232 709 лева за Доверителния фонд към ЮНЕСКО"}
{"url": "http://www.focus-news.net/news/2019/12/04/2726109/bbc-izkustveni-nevroni-sa-sazdadeni-za-borba-s-bolesti.html", "text": "Учени са изобретили изкуствени нервни клетки, проправяйки пътя към нови начини за възстановяване на човешкото тяло.  Малките „мозъчни чипове“ се държат като истински и един ден биха могли да бъдат използвани за лечение на болести като Алцхаймер, предава британската медия  BBC . \r\n \r\nЕкип от Университета в Бат използва комбинация от математика, изчисления и дизайн на чипове, за да измисли начин да се копира във верига това, което нервните клетки (невроните) правят естествено.   \r\n \r\nУчените са заинтересовани да възпроизведат невроните поради възможността, която се открива в лечението на заболяванията като Алцхаймер, при които невроните дегенерират или умират.  \r\nСъздаването на изкуствени неврони, които да реагират на електрически сигнали от нервната система,е дългогодишна цел в медицината. Предизвикателствата включваха проектирането на веригите и намирането на параметрите, които да ги накарат да се държат като истински неврони.   \r\n \r\nУчените направиха копие на два вида неврони, включително на клетки от хипокампуса, област на мозъка, която играе ключова роля в паметта, и мозъчни клетки, които участват в контролът върху дишането.  \r\n \r\n : Мария Факова", "date": "2019.12.04", "title": "BBC: Изкуствени неврони са създадени за борба с болести"}
{"url": "http://www.focus-news.net/news/2019/12/04/2726082/odobreno-e-rakovodstvo-za-izvarshvane-na-predvaritelna-otsenka-na-vazdeystvieto.html", "text": "Министерският съвет одобри Ръководство за извършване на предварителна оценка на въздействието, съобщиха от  правителствената информационна служба . Оценката на въздействието е в основата на доброто управление и следва да гарантира, че процесът на вземане на решения и приемане на законодателство се базира на доказателства и данни, събрани и анализирани по ясни правила и при спазване на стандарти за прозрачност. \r\n  \r\nОдобряването на отделно ново ръководство ще съдейства в максимална степен за преодоляване на практическите затруднения, срещани в хода на извършване на оценка на въздействието. Ръководството ще подпомага реално процеса по вземане на решения при спазване на устойчивост на политиките, с прилагане на аналитични подходи за изследване на възможните икономически, социални, екологични и други последици. В него са включени методи за изследване на разходите, ползите и рисковете от различни варианти на действие при разрешаване на съществуващи проблеми. \r\nРъководството за извършване на предварителна оценка на въздействието ще бъде публикувано на Портала за обществени консултации.", "date": "2019.12.04", "title": "Одобрено е Ръководство за извършване на предварителна оценка на въздействието"}
{"url": "http://www.focus-news.net/news/2019/12/04/2726110/starshi-komisar-petar-kotsin-direktor-na-odmvr-vidin-provede-rabotna-sreshta-s-kmetovete-na-11-te-obshtini-ot-oblastta.html", "text": "Старши комисар Петър Коцин, директор на ОДМВР-Видин проведе работна среща с кметовете на 11-те общини от областта, съобщиха от дирекцията.  В работната среща участваха  всички общински кметове от област Видин, началниците на районните управления,  секторите „Пътна полиция“, „Български документи за самоличност“ и „Комуникационни и информационни системи“. Това съобщи репортер на  Радио \"Фокус\" . \r\n   \r\nДиректорът на ОДМВР-Видин представи актуална информация за оперативната обстановка в региона и приоритетите в работата на полицейските служители в краткосрочен и средносрочен план.  \r\n   \r\nМестната сигурност и взаимодействието между МВР и общините бе темата на дискусионния формат. В хода на разговорите акцент бе поставен върху  противодействието на битовата престъпност, безопасността на движение по пътищата, предстоящата подмяна на голям брой български лични документи и възможностите за изграждане на видеонаблюдение в населените места. Представителите на местната власт споделиха мнения, наблюдения и конкретни предложения.  \r\n   \r\nОтворени сме за диалог и приемаме препоръки от всички Вас, за да повишим ефективността и резултатите от нашата работа, посочи старши комисар Петър Коцин.  \r\n   \r\nДобрите практики ще продължат и занапред, единодушни бяха участниците в срещата. Представителите на местната власт и служителите на МВР ще работят съвместно, в постоянна комуникация и взаимодействие, за да отговорят на обществените очаквания за спокойствие и сигурност в област Видин.", "date": "2019.12.04", "title": "Старши комисар Петър Коцин, директор на ОДМВР-Видин, проведе работна среща с кметовете на 11-те общини от областта"}
{"url": "http://www.focus-news.net/news/2019/12/04/2726100/daniel-smilov-politolog-izkazvaniyata-na-emanyuel-makron-za-nato-sa-opit-chrez-shok-v-sistemata-v-neya-da-nastapyat-reformi-no-tova-mozhe-da-dovede-i-do-negativni-rezultati.html", "text": "Изказванията на Еманюел Макрон за НАТО са опит чрез шок в системата в нея да настъпят реформи, но това може да доведе и до негативни резултати. Това каза в интервю за  Агенция „Фокус“  политологът Даниел Смилов във  връзка с изказванията на френския президент Еманюел Макрон за НАТО. \r\n \r\n„Това, което аз виждам в действията на президента Макрон, е опит да постигне чрез шок в системата нейна реформа. Той най-вероятно го прави добронамерено, намеренията му вероятно са добри и търси разтърсване и излизане от коловоза за промяна към по-тясна интеграция“, допълни той. \r\n \r\nСмилов посочи още, че този шок може да се окаже твърде голям и системата да не успее да го понесе.  \r\n„Това, което виждаме като реакция на действията на Макрон, особено в Германия, но не само, е по-скоро негативно втвърдяване на позициите и раздразнение от неговите непрестанни опити да търси промяна на статуквото“, посочи политологът.  \r\n \r\nДаниел Смилов определи като „провокация“ думите на Макрон, че НАТО е в състояние на мозъчна смърт и посочи, че целта на това изказване отново е постигане на реформа в областта на сигурността.  \r\n„От моя гледна точка Макрон е прав да настоява Европа да бъде по-загрижена и по-отговорна за собствената си сигурност. Това може да стане по два начина. В дългосрочен план може да се мисли за създаване на европейска армия, но трябва да е ясно, че тук говорим наистина за десетилетия. Това не може да се реализира от днес за утре. Към момента няма и такава готовност. В средносрочен план това, което е ключово да се направи, е повишаването на финансирането до 2 % от БВП в рамките на НАТО и създаването на по-ефективни механизми при изразходването на публични средства за военни цели. Военният бюджет на държавите от ЕС, дори на сегашните си нива, е огромен“, допълни той. \r\n \r\nПо думите на Смилов сегашният европейски бюджет за отбрана е достатъчно голям и трябва да се мисли по-скоро за правилното му разходване. \r\n„Ако той бъде ефективно разходван така, че не всички да харчат за едно и също: най-вече за заплати на войници, ако има по-голямо концентриране и координиране на усилията, дори с тези пари, с които ЕС сега разполага, могат да бъдат създадени доста впечатляващи военни възможности. Така че има поле, в което може да се очакват промени. Въпросът е, че този начин на шокиране на системата, на провокиране на системата, който Макрон използва, не е сигурно, че ще доведе до позитивни промени. По-скоро може да мобилизира негативните настроения в част от другите държави“, каза още политологът.  \r\n Пълния текст на интервюто четете по-късно в „Мнение“ \r\n \r\nТеодора ПАВЛОВА", "date": "2019.12.04", "title": "Даниел Смилов, политолог: Изказванията на Еманюел Макрон за НАТО са опит чрез шок в системата в нея да настъпят реформи, но това може да доведе и до негативни резултати"}
{"url": "http://www.focus-news.net/news/2019/12/04/2726103/s-bogata-programa-obshtina-bansko-shte-otbelezhi-110-ta-godishnina-ot-rozhdenieto-na-poeta-nikola-vaptsarov.html", "text": "С богата програма Община Банско ще отбележи 110-та годишнина от рождението на поета Никола Вапцаров. Това съобщиха за  Радио „Фокус“ - Пирин  от Общината.  \r\n \r\nПървото събитие ще се проведе от 11.00 часа на 5 декември в Тържествената зала на читалище „Никола Вапцаров”. То е свързано с патронния празник на  Професионална лесо-техническа гимназия „Никола Вапцаров“.  \r\n \r\nНа 6 декември тържествените събития ще започнат в 11.30 часа на площад „Никола Вапцаров”. Тогава ще се проведе ритуал по поднасяне на цветя и венци пред паметника на поета. Веднага след това в Дома на изкуствата ще бъде представена изложбата „Но разкажи с думи прости“, която е посветена на Вапцаров.  \r\n \r\nЛивия НИНОВА", "date": "2019.12.04", "title": "С богата програма Община Банско ще отбележи 110-та годишнина от рождението на поета Никола Вапцаров"}
{"url": "http://www.focus-news.net/news/2019/12/04/2726105/kanada-naznachava-pocheten-konsul-v-republika-balgariya.html", "text": "Министерският съвет прие решение, с което дава съгласие за откриване на консулство на Канада в Република България, ръководено от почетно консулско длъжностно лице, съобщиха от  правителствената информационна служба . \r\n \r\nПо предложение на правителството в Отава, Министерският съвет назначи Нина Лазарова да изпълнява функциите на почетно консулско длъжностно лице на Канада в Република България, със седалище в град София и с консулски окръг, обхващащ територията на Република България, за период от пет години.", "date": "2019.12.04", "title": "Канада назначава почетен консул в Република България"}
{"url": "http://www.focus-news.net/news/2019/12/04/2726113/odobrena-e-balgarskata-pozitsiya-za-predstoyashti-zasedaniya-na-saveta-na-es.html", "text": "Министерският съвет одобри позицията на България за заседанието на Съвета на ЕС по икономически и финансови въпроси (ЕКОФИН), което ще се проведе на 5 декември в Брюксел, съобщиха от  правителствената информационна служба . По време на срещата ще бъдат обсъдени изпълнението на плана за действие за справяне с необслужваните кредити в Европа, укрепването на Банковия съюз и дневния ред за устойчиви финанси. Очаква се на заседанието да бъдат одобрени решенията и препоръките на Съвета относно прилагането на Пакта за стабилност и растеж за 2019 година, изявлението на Съвета и Европейската комисия относно „стабилните валути“, работният план за действие в областта на климатичните промени на ЕКОФИН и Заключенията относно рамката на ЕС за енергийно данъчно облагане, засилването на европейската финансова архитектура за развитие, задълбочаването на Съюза на капиталовите пазари и стратегическите приоритети по мерките срещу изпиране на пари и финансиране на тероризма. \r\n \r\nПравителството одобри също така резултатите от българското участие в заседанието на ЕКОФИН, което се проведе на 8 ноември в Брюксел. В рамките на законодателните обсъждания министрите постигнаха политическо споразумение за измененията на Директивата относно общия режим на облагане с акциз и Регламента за административно сътрудничество по отношение на съдържанието на електронните регистри. Преговорите по директивата на Съвета за структурата на акцизите върху алкохола ще продължат. Съветът постигна общ подход по измененията на Директива 2006/112/ЕО относно общата система на ДДС по отношение на специалния режим за малките предприятия. Общ подход беше постигнат и за набора от нови правила за задължителното предаване и обмен на данни за плащания, свързани с ДДС. Министрите обсъдиха състоянието на данъчното облагане в областта на цифровите услуги и изразиха подкрепа за пътя напред, предложен от Председателството. Въз основа на документ за обсъждане на Председателството, министрите на финансите и на образованието проведоха открит дебат по темата: „Солидна икономическа база за Европа: постигане на ефективност, ефикасност и качество на образованието и обучението“. Финландското председателството и Европейската комисията информираха министрите за резултатите от срещата на Г-20 и годишните срещи на МВФ и Световната банка, проведени в периода 17-19 октомври 2019 г. във Вашингтон. Министрите приеха заключения за статистиката на ЕС и финансирането на борбата с климатичните изменения, които са в рамките на подготовката на Конференцията на ООН по изменението на климата (СОР 25). \r\n \r\nНа 15 и 18 ноември в Брюксел ЕКОФИН проведе заседание и във формат „Бюджет“. Държавите членки дадоха мандат на Финландското председателство на Съвета за преговори с Европейския парламент по проекта за бюджет на Европейския съюз за 2020 г. Преговорите се проведоха в рамките на заседанието на Помирителния комитет, което се състоя в същия ден, като след дълги дебати двете институции не успяха да постигнат съгласие по общия бюджет на ЕС за 2020 г. На 18 ноември Европейската комисия представи четвърто компромисно предложение за общ бюджет на ЕС за следващата година и преговорите продължиха в рамките на същия ден, като споразумение беше постигнато късно вечерта. По време на преговорите България защитаваше позиция за осигуряването на задоволително ниво на плащанията по европейския бюджет, и по-специално на средствата, свързани със Западните Балкани и тези за Инструмента за предприсъединителна помощ за Турция. Поради важността на този въпрос за България, страната ни се присъедини към групата държави членки, които не подкрепиха споразумението по европейския бюджет. Тази група държави членки включва още Швеция, Дания, Нидерландия, Австрия, Обединеното кралство и Унгария. \r\n \r\nПравителството одобри също така позицията на страната ни за редовното заседание на Съвета на ЕС по заетост, социална политика, здравеопазване и потребителски въпроси. Във формат „Здравеопазване“ на 9 декември ще бъде обсъдена темата за Европейска лекарствена политика — засилено сътрудничество и координация с цел подобряване на достъпа до лекарства. На 10 декември във формат „Заетост и социална политика“ ще бъде обсъдена темата за бъдещите политики за равенството между половете и интегриране на този принцип в ЕС. Министрите ще дискутират и по темата за бъдещето на достиженията на социалното право на ЕС, свързани със заетостта и колективните трудови правоотношения. Предвижда се да бъдат приети няколко заключения на Съвета, които са свързани с подготовката на нова стратегическа рамка на ЕС за здравословни и безопасни условия на труд, както и за повишаване на заетостта на хората в уязвимо положение на пазара на труда. \r\n \r\nСъвет „Общи въпроси“ ще заседава на 10 декември в Брюксел. Ще бъде обсъдена Многогодишната финансова рамка 2021- 2027 г. Сред останалите теми ще бъде подготовката за заседанието на Европейския съвет на 12-13 декември, работната рамка на ЕК за 2020 г. и многогодишното програмиране. Ще се състои и обмен на мнения по актуалното състояние на процедурата върховенството на закона в Полша и изслушване на Унгария/Мотивирани предложения на ЕС по чл.7(1) от ДЕС. Встъпващото на 1 януари 2020 г. Хърватско председателство ще представи акценти от пътната карта на новия цикъл на Европейския семестър.", "date": "2019.12.04", "title": "Одобрена е българската позиция за предстоящи заседания на Съвета на ЕС"}
{"url": "http://www.focus-news.net/news/2019/12/04/2726115/izmenya-se-naredbata-za-usloviyata-i-reda-na-upravlenie-na-sredstvata-ot-fonda-za-bezopasnost-na-dvizhenieto.html", "text": "Министерският съвет прие промени в Наредбата за условията и реда на управление на средствата от Фонда за безопасност на движението, съобщиха от  правителствената информационна служба . \r\n \r\nНеобходимостта от тези изменения е обусловена от приетия Правилник за състава, финансирането, функциите, задачите и реда за осъществяване на дейността на Държавно- обществената консултативна комисия по проблемите на безопасността на движението по пътищата, чиито председател е ръководителят на Държавната агенция „Безопасност на движението по пътищата“. Това от своя страна детерминира потребността от създаването на нов механизъм за изпълнение и по-добро оперативно управление на процедурите, свързани с дейността по управление фонда. \r\n \r\nЦелта е усъвършенстване на нормативната уредба за условията и реда за управление на средствата от Фонда за безопасност на движението. Същевременно в документа са заложени и стъпки за целенасочено обучение на децата, чрез които да се формира поведение и култура за безопасно участие в движението по пътищата.", "date": "2019.12.04", "title": "Изменя се Наредбата за условията и реда на управление на средствата от Фонда за безопасност на движението"}
{"url": "http://www.focus-news.net/news/2019/12/04/2726114/sklad-i-proizvodstvena-baza-na-firma-za-mlechni-hrani-sa-zapechatani-sled-savmestna-proverka-na-mvr-nap-babh-i-mosv.html", "text": "Хранителни продукти и суровини без документи за произход са установени в различни обекти на територията на страната, собственост на фирма за производство на млечни продукти, занимавала се с вноса и износа им за Европейския съюз и за трети страни, съобщиха от  пресцентъра на МВР . Действията са осъществени на 3 декември при съвместна операция на служители от Икономическа полиция, ГДНП, СДВР и областните дирекции на МВР във Варна, Пазарджик, Стара Загора, Силистра, В. Търново, Бургас, Шумен, Хасково и Разград, НАП, БАБХ и съответните РИОСВ в 10-те области.  \r\n \r\nВ хода на операцията са проверени складове на големи дистрибутори на стоката на фирмата в градовете София, Варна, Пазарджик, Русе, В. Търново, Стара Загора, Бургас, Хасково, Пловдив, Шумен, Разград и Силистра, както и производствената й база на територията на област Силистра.  Именно в базата е установен и запечатан нерегламентиран склад, в който е открита стока без документи, удостоверяващи произхода й. Липсвали са и счетоводни документи. На територията на Бургаска област също е установен и запечатан склад за съхранение на продукти без документи, удостоверяващи произхода им. Подобни пропуски са констатирани и в други обекти на територията на останалите области. При инспекцията е засечена практика за разплащане на стока в пари в брой, а не по установения законов ред – по банков път.  \r\nРаботата по изясняване на случая продължава. Иззети са проби от предлаганата продукция и от производствената база.", "date": "2019.12.04", "title": "Склад и производствена база на фирма за млечни храни са запечатани след съвместна проверка на МВР, НАП, БАБХ и МОСВ"}
{"url": "http://www.focus-news.net/news/2019/12/04/2726118/izmenya-se-pravitelstvenoto-postanovlenie-otnosno-predostavyaneto-na-finansova-pomosht-na-mnogoprofilnite-bolnitsi-za-aktivno-lechenie-vav-vratsa-i-v-lovech.html", "text": "Правителството измени своето Постановление № 88 от 23 май 2018 г. за одобряване на допълнителни плащания по бюджета на Министерството на здравеопазването за 2018 г. за предоставяне на безлихвена възмездна финансова помощ на „Многопрофилна болница за активно лечение - Христо Ботев“ - АД, гр. Враца, и на „Многопрофилна болница за активно лечение - Проф. д-р Параскев Стоянов“ - АД, гр. Ловеч, съобщиха от  правителствената информационна служба .С постановлението се удължава срокът за възстановяване на средствата от лечебните заведения до 10.12.2021 г. \r\n \r\nПроектът на Постановление съответства и изпълнява политиката на правителството за подобряване функционирането и контрола на здравната система в страната и повишаването на качеството на медицинската помощ. \r\nОчакваните резултати от приемането на постановлението са свързани с нормализиране на дейността на болниците и оптимално задоволяване на потребностите на населението от болнична медицинска помощ в областите Враца и Ловеч.", "date": "2019.12.04", "title": "Изменя се правителственото постановление относно предоставянето на финансова помощ на многопрофилните болници за активно лечение във Враца и в Ловеч"}
{"url": "http://www.focus-news.net/news/2019/12/04/2726119/za-ratifikatsiya-e-predlozhen-dogovorat-otnosno-komplektomobilnata-proizvodstvena-liniya-za-metalni-konstruktsii.html", "text": "Правителството предлага на Народното събрание да ратифицира международния договор (LOA) BU-B-UCB за материали, доставка на оборудване, софтуерни актуализации, услуги и обучение за поддръжка на Комплектомобилна производствена линия за метални конструкции (Ultimate Building Machine System - UBM), съобщиха от  правителствената информационна служба . \r\n \r\nДоговорът беше подписан на 27 ноември от българска страна въз основа на РМС № 698 от 22 ноември 2019 г. С него се договаря доставката от Правителството на САЩ за българските въоръжени сили на материали, доставка на оборудване, софтуерни актуализации, услуги и обучение за поддръжка на Комплектомобилна производствена линия за метални конструкции (Ultimate Building Machine System - UBM). \r\nСлед влизане в сила на закона за ратификация на договора от Народното събрание, МВнР ще уведоми насрещната страна за изпълнение на националните процедури за това.", "date": "2019.12.04", "title": "За ратификация е предложен договорът относно комплектомобилната производствена линия за метални конструкции"}
{"url": "http://www.focus-news.net/news/2019/12/04/2726078/korneliya-ninova-bsp-mezhdu-izbora-defitsit-ili-genotsid-nie-predlagame-treti-razumno-finansovo-argumentirano-i-spravedlivo-reshenie-za-pensionerite.html", "text": "Между избора дефицит или геноцид, ние предлагаме трети – разумно финансово аргументирано и справедливо решение за пенсионерите.Това каза лидерът на БСП Корнелия Нинова по време на дебата по предложението на социалистите за преизчисляване на пенсиите, предаде репортер на  Агенция „Фокус“ .  \r\n \r\n„Ще се позова на думите на министър-председателя. Той казва, постоянно повтаря, че имаме сериозен ръст в икономиката и в БВП. Значи, ние работещите всяака година произвеждаме повече и БВП се увеличава. Той казва, че безработицата е рекордно ниска. Следователно максимален брой българи работим. Казвате, че имаме рекорден излишък. Още един приход за увеличаване на пенсиите. Тогава защо не искате?“, каза Нинова.  \r\n \r\nТя предложи парите да дойдат от излишъка и от още едно място. „Уважаеми управляващи къде са 10 млрд. от Сребърния фонд. Когато беше създаден по прогнози заради приватизация и концесионни такси днес в него трябваше да има 10 млрд. лв. и те трябваше да бъдат буфер в пенсионната система. Днес говорим за 1 млрд. необходими средства за преизчисляване на всички пенсии. В Сребърния фонд ги няма 7-8. Пари има, важно е каква цел си поставяш, какъв извод правиш, какъв проблем искаш да решиш“, коментира Нинова.  \r\n \r\n„Между избора дефицит или геноцид – ние предлагаме трети – разумно финансово, аргументирано бюджетно и справедливо решение за тези, които са дали целия си живот за градежа на България и на които дължим най-малко това“, каза Нинова.  \r\nДеница КИТАНОВА", "date": "2019.12.04", "title": "Корнелия Нинова, БСП: Между избора дефицит или геноцид, ние предлагаме трети – разумно финансово аргументирано и справедливо решение за пенсионерите"}
{"url": "http://www.focus-news.net/news/2019/12/04/2726117/trima-doktoranti-shte-rakovodyat-studentski-savet-pri-stopanska-akademiya-d-a-tsenov-svishtov-prez-noviya-mandat.html", "text": "Трима докторанти са в състава на ръководството на Студентски съвет при Стопанска академия „Димитър А. Ценов” - Свищов, избрано за новия мандат. Това съобщиха от пресцентъра на  висшето учебно заведение . \r\n \r\nНа Общо събрание на Студентски съвет за председател е избрана Силвия Заркова – докторант към катедра „Финанси и кредит”. Силвия завършва средно образование в родния си град Горна Оряховица, ПГЛПИ „Атанас Буров” със спец. „Банково дело”. В Свищовското висше училище придобива ОКС „бакалавър” в спец. „Финанси”, ОКС „магистър” по Магистърска програма „Финансов мениджмънт”, а към настоящия момент е редовен докторант по докторска програма „Финанси, парично обръщение, кредит и застраховка”. Като възпитаник на Стопанската академия, Силвия Заркова е двукратен носител на престижното отличие на Съюза на икономистите в България „Млад икономист” – първо като студент, а след това и в категорията „докторанти”. Има множество участия в международни и национални научни форуми, и спечелени над 10 награди и отличия. \r\n \r\nВ управлението през настоящия мандат Силвия ще разчита и на двамата си колеги-докторанти, избрани за зам.-председатели: Жанета Ангелова – докторант към катедра „Застраховане и социално дело”; Пресиян Василев – докторант към катедра „Контрол и анализ на стопанската дейност”.  \r\n \r\nОбщият състав на Студентски съвет е от 18 студенти, обучаващи се в различни специалности от 1-ви до 4-ти курс, магистри и докторанти. На първото си заседание те избраха председателите на четирите комисии и набелязаха конкретни дейности по различните направления. Председател на комисията по учебно-планова и международна дейност е Венета Любенова – докторант към катедра „Маркетинг”. Комисията по културно-масова дейност и реклама оглави Станислава Каменова – II курс, спец. „Счетоводство и контрол”. За председател на комисията по социално-битови въпроси на учащите бе избрана Кристин Кръстева – IV курс, спец. „Финанси”, а комисията с ресор „Спорт” ще продължи да председателства Стефани Спасова – II курс, спец. „Стопански и финансов контрол”. \r\nНа проведеното първо работно заседание новият Студентски съвет планира дейностите си за месец декември, част от които са посветени на честването на студентския празник и на предстоящите Коледни и новогодишни празници.", "date": "2019.12.04", "title": "Трима докторанти ще ръководят Студентски съвет при Стопанска академия „Д. А. Ценов” - Свищов през новия мандат"}
{"url": "http://www.focus-news.net/news/2019/12/04/2726124/pravitelstvoto-prie-promeni-v-zakona-za-ogranichavane-izmenenieto-na-klimata.html", "text": "Правителството прие проект на Закон за изменение и допълнение на Закона за ограничаване изменението на климата, съобщиха от  правителствената информационна служба . Въвеждат се изменения в процедурата и начина на определяне на безплатните квоти за операторите на инсталации в Схемата за търговия с емисии на ЕС (СТЕ на ЕС). Крайната цел на ЕС по отношение на СТЕ е намаление с 43% до 2030 г. в сравнение с 2005 г. \r\nПромените предвиждат продължаване на действието на съществуващата дерогация за електропроизводителите в България, така че те да продължат да получават безплатни квоти. Дадена е възможност на доставчиците на течни горива и енергия за транспорта да изпълнят задълженията си със спестявания на емисии нагоре по веригата, реализирани от проекти с начало 1 януари 2011 г. \r\n \r\nС новите текстове се намалява и административната тежест и се постигат финансови облекчения за операторите на инсталации, които отделят под 2500 тона еквивалент на въглероден диоксид годишно, като им е предоставена възможност да бъдат изключени от обхвата на СТЕ на ЕС. Потенциалните инсталации, които могат да се възползват от тази дерогация, са в областта на производството на керамични продукти, енергия за производствени нужди, металургия, дърводобив и дървопреработване. \r\n \r\nС проекта се транспонира Директива (ЕС) 2018/410 на Европейския парламент и на Съвета на ЕС от 14 март 2018 г. за изменение на Директива 2003/87/ЕО с цел засилване на разходоефективните намаления на емисии и на нисковъглеродните инвестиции.", "date": "2019.12.04", "title": "Правителството прие промени в Закона за ограничаване изменението на климата"}
{"url": "http://www.focus-news.net/news/2019/12/04/2726121/normalno-se-osashtestvyava-dvizhenieto-prez-gkpp-zlatograd.html", "text": "Нормално се осъществява преминаването през ГКПП „Златоград“ на границата с Гърция, по данни към 13.30 часа. Това съобщиха за  Радио „Фокус“ – Смолян  от ГД „Гранична полиция“. Без проблеми и забавяния се преминава и през граничните пунктове „Маказа“ и „Капитан Петко войвода“. \r\nНели ГЕРГЬОВСКА", "date": "2019.12.04", "title": "Нормално се осъществява движението през ГКПП „Златоград“"}
{"url": "http://www.focus-news.net/news/2019/12/04/2726111/pravitelstvoto-prie-promeni-svarzani-sas-zakona-za-tehnicheskite-iziskvaniya-kam-produktite.html", "text": "Правителството прие Решение, с което одобри проекта на Закон за изменение и допълнение на Закона за техническите изисквания към продуктите, който е част от пакета законопроекти, чиято цел е изпълнението на мерки, свързани с административно обслужване, съобщиха от  правителствената информационна служба . \r\n \r\nС направените предложения се регламентират сроковете, в които председателят на Държавната агенция за метрологичен и технически надзор (ДАМТН) или упълномощени от него длъжностни лица трябва да се произнасят при искането за предоставяне на административна услуга. По този начин, без да се въвеждат нови регулаторни режими и срокове за предоставяне на административни услуги, законово се поставят времевите рамки на произнасяне на компетентния орган на изпълнителната власт. Като резултат се въвеждат механизми за осигуряване на бързина, откритост и предвидимост при предоставянето на административните услуги, основни принципи, заложени в Административнопроцесуалния кодекс.", "date": "2019.12.04", "title": "Правителството прие промени, свързани със Закона за техническите изисквания към продуктите"}
{"url": "http://www.focus-news.net/news/2019/12/04/2726116/otmenya-se-naredba-v-patentno-vedomstvo-svarzana-sas-statuta-na-markite.html", "text": "Правителството прие Постановление за отмяна на Наредбата за реда и начина за определяне в Патентното ведомство на марка като общественоизвестна и марка, ползваща се с известност на територията на Република България, съобщиха от  правителствената информационна служба . \r\n \r\nНаредбата е приета на основание Закона за марките и географските означения (ЗМГО) и с нея бяха уредени производствените правила, по които се разглеждат искания за определяне на дадена марка като общоизвестна и като марка, ползваща се с известност на територията на Република България. \r\n \r\nПредвиденият в наредбата ред противоречи на реда и правилата установени с обнародвани в ЗМГО промени, с които са въведени нови законови правила за определяне статута на марките. Те включват отмяна на отделното производство в Патентното ведомство по разглеждане на искания за определянето на общоизвестност на марка или на марка, ползваща се с известност, както и вписването на такива марки в специален регистър. \r\nОтмяната на Наредбата ще доведе до привеждане в съответствие на подзаконовата нормативна уредба със съществуващата регламентация в ЗМГО.", "date": "2019.12.04", "title": "Отменя се наредба в Патентно ведомство, свързана със статута на марките"}
{"url": "http://www.focus-news.net/news/2019/12/04/2726122/v-stopanska-akademiya-d-a-tsenov-svishtov-se-diplomira-vipusk-2019-v-oks-bakalavar.html", "text": "Абсолвентите на Стопанска академия „Димитър А. Ценов” - Свищов от випуск 2019 в образователно-квалификационна степен (ОКС) „бакалавър” получиха дипломите си на тържествени церемонии. Това съобщиха от пресцентъра на  висшето учебно заведение . В рамките на проведените четири церемонии се дипломираха обучавалите се по различните специалности към четирите факултета на Свищовското висше училище – „Финанси”, „Мениджмънт и маркетинг”, „Производствен и търговски бизнес”, „Стопанска отчетност”. В аулата на родната Алма матер, облечени с академични тоги и барети, в присъствието на своите родители, приятели и близки, дипломантите получиха поздравления и признание за положения труд през 4-годишния период на обучение. \r\n \r\nПриветствия към випускниците отправиха ректорът – доц. д-р Иван Марчевски, зам.-ректорът по учебна дейност – проф. д-р Марияна Божинова, деканите на съответните факултети и ръководителите на катедри. Те увериха абсолвентите, че дипломата, която получават, им открива много възможности за успешна кариера в сферата на икономиката и управлението на фирмено, общинско и държавно ниво, не само в България, но и в чужбина, защото дипломата от Стопанска академия „Д. А. Ценов” е международно призната и има висока стойност. По думите на ректора, икономиката е най-големият работодател, а през следващите 5-10 години икономическите специалности ще бъдат в топ три на най-търсените специалности. „Не си търсете работа като икономисти, а бъдете хора, които създават работни места, бъдете предприемачите на България. Вие сте хора, които имате квалификацията и компетентността да бъдете лидери и да водите други след себе си”, каза доц. Марчевски в обръщението си към дипломантите. Проф. Божинова също призова млади хора да останат в България и тук да търсят своята професионална реализация, защото страната ни има нужда от млади и образовани хора. „Вярвайте в себе си, имайте куража да следвате мечтите си и бъдете достойни възпитаници на едно от най-старите и елитни висши училища в България – Стопанска академия „Димитър А. Ценов”, пожела на абсолвентите зам.-ректорът.  \r\n \r\nВ приветствията от деканите и ръководителите на водещите катедри бяха изразени и благодарности към родителите на дипломантите за тяхната помощ и подкрепа през годините на следване, и за засвидетелстваното доверие към свищовското висше училище.  \r\nПо традиция, на церемониите бе изпълнен ритуалът по полагане на Галилеевата клетва. Свищовската академия е сред първите висши училища в България, откликнали на хуманния призив, отправен на митинг в чест на Галилео Галилей на 7 януари 1989 г. от едноименния площад пред църквата „Санта-Кроче” във Флоренция. Призивът е да се въведе във всички университети и институти Галилеева клетва (подобна на Хипократовата) – да се произнася тържествено обещание за използване на науката единствено за борба с болката и страданието, в името на хуманизацията на света. Абсолвентите на Свищовското висше училище от випуск 2019 тържествено обещаха: да пазят името на Стопанска академия „Д. А. Ценов”; да защитят достойно професионалната си подготовка; да използват научните си познания единствено за добро, за напредък, за хуманизация на света; да съдействат за издигане на човека като висш критерий за всяка научна и социална дейност; да утвърждават в себе си и в обществото основните принципи на човешкия морал; верни на своя народ, да допринасят с труда си за неговото по-добро бъдеще; да бъдат достойни граждани на Отечеството си. След полагане на клетвата, в чест на абсолвентите прозвуча „Многая лета”.  \r\n \r\nПо време на проведените четири церемонии се дипломираха 1030 абсолвенти, като 102 от тях завършиха ОКС „бакалавър” с отличен успех от 5.50 до 6.00. Със среден успех от следването 6.00 и оценка от държавния изпит 6.00 се дипломираха Марина Спасова и Севилян Османова – спец. „Счетоводство и контрол”, Ивана Димова – спец. „Стопански и финансов контрол”, Север Баръш – спец. „Финанси” и Симона Иванова – спец. „Стопанско управление”. Отличниците получиха своите дипломи и грамоти от представителите на академичното ръководство и деканите на съответните факултети. Заслужено признание и бурни аплодисменти получи и всеки друг випусник при връчване на дипломата му от ръководителя на съответната катедра.  \r\nПо време на церемониите бе представена Алумни асоциацията на Стопанска академия „Д. А. Ценов”. Координаторът по образователен маркетинг към Академичен център за кариерно консултиране и връзки с обществеността – гл. ас. д-р Юлиян Господинов и Димка Генчева – организатор АЦККВО поясниха, че всеки дипломирал се придобива членство в асоциацията и може да продължи да поддържа връзка с родната Алма матер чрез различни форми и инициативи.  \r\n \r\nТържествените церемонии по дипломиране на випускниците завършиха с ритуалното хвърляне на академичните барети пред сградата на Ректората и множество снимки на дипломантите с техни колеги, преподаватели, родители, приятели.", "date": "2019.12.04", "title": "В Стопанска академия „Д. А. Ценов” - Свищов се дипломира випуск 2019 в ОКС „бакалавър”"}
{"url": "http://www.focus-news.net/news/2019/12/04/2726130/obshtina-dupnitsa-obyavi-onypc-za-upravitel-na-obshtinciya-ppiyut-za-bezctopanctveni-ycheta.html", "text": "Община Дупница oбяви ĸoнĸypc зa възлaгaнe на yпpaвлeниeтo нa oбщинcĸия пpиют зa бeзcтoпaнcтвeни ĸyчeтa. Това съобщи за  Радио „Фокус” – Кюстендил  Христо Апостолов, пресаташе на Община Дупница.   \r\n \r\nKaндидaтитe тpябвa дa внecaт в дeлoвoдcтвoтo нa aдминиcтpaциятa мoтивaциoннo пиcмo зa yчacтиe, дoĸyмeнти зa зaвъpшeнo висшe oбpaзoвaниe, cпeциaлизaции и ĸвaлифиĸaции, мeдицинcĸo cвидeтeлcтвo, вĸлючитeлнo зaвepeнo oт пcиxиaтъp, cвидeтeлcтвo зa cъдимocт и aвтoбиoгpaфия. Kpaйният cpoĸ зa пoдaвaнe нa дoĸyмeнтитe e 16 декември.  \r\n \r\nКомисия ще проведе интервюта с подалите документи кандидати за обявеното свободно място за управител на приюта от 10.00 часа на 17 декември в сградата на Община Дупница. \r\nВенцеслав ИЛЧЕВ", "date": "2019.12.04", "title": "Община Дупница oбяви ĸoнĸypc за управител нa oбщинcĸия пpиют зa бeзcтoпaнcтвeни ĸyчeтa"}
{"url": "http://www.focus-news.net/news/2019/12/04/2726127/grupa-goresht-pyasak-shte-sviri-tazi-vecher-v-ekspotsentar-flora-v-burgas.html", "text": "Винаги актуалната бургаска група \"Горещ пясък\" ще свири от 18.00 часа тази вечер в експоцентър \"Флора\" в Бургас. Входът е свободен, съобщиха от пресцентъра на  Община Бургас . \r\n \r\n\"Който ги е слушал веднъж, знае какви професионалисти са те, а за днешната им изява се настройте на ретро вълна\", посочват от Общината.", "date": "2019.12.04", "title": "Група \"Горещ пясък\" ще свири тази вечер в експоцентър \"Флора\" в Бургас"}
{"url": "http://www.focus-news.net/news/2019/12/04/2726128/odobrena-e-pozitsiyata-na-stranata-ni-po-delo-s-54419-na-sada-na-evropeyskiya-sayuz.html", "text": "С протоколно решение правителството одобри позицията на страната ни по дело С-544/19 на Съда на Европейския съюз и даде съгласие за встъпване в производство, съобщиха от  правителствената информационна служба . \r\nДелото е във връзка с обжалване на наказателно постановление, с което са наложени имуществени санкции на „Екотекс България“ ЕООД по установени административни нарушения на разпоредбите на Закона за ограничаване на плащанията в брой. То е образувано по преюдициално запитване на Административен съд - Благоевград, по висящо пред него касационно наказателно административно дело № 103/2019 г., по описа на съда, по жалба срещу решение на Районен съд - Петрич, с което е потвърдено наказателно постановление, издадено от заместник-директора на Териториалната дирекция на НАП София. \r\n \r\nПредмет на преюдициалното запитване е тълкуване на чл. 63 от Договора за функциониране на Европейския съюз, на чл. 2, параграф 1, чл. 4, чл. 5, чл. 58, параграф 1 и чл. 60, параграф 4 на Директива (ЕС) 2015/849 на Европейския парламент и на Съвета от 20 май 2015 година за предотвратяване използването на финансовата система за целите на изпирането на пари и финансирането на тероризма и чл. 47 и чл. 49, параграф 3 от Хартата на основните права на Съюза. Тълкуването трябва да установи дали нормите на Закона за ограничаване на плащанията в брой не се явяват в противоречие с горепосочените разпоредби на правото на Съюза. Целта на запитването е да не се допусне установяване на съдебна практика, противоречаща на правото на ЕС. \r\n \r\nКонституирането на България като страна в производството по това дело, ще позволи на нашата държава успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на общностното право.", "date": "2019.12.04", "title": "Одобрена е позицията на страната ни по дело С-544/19 на Съда на Европейския съюз"}
{"url": "http://www.focus-news.net/news/2019/12/04/2726120/nad-300-dushi-v-oblast-burgas-praznuvat-imen-den.html", "text": "Над 300 човека в област Бургас имат имен ден на празника на св. Варвара. Това съобщиха за  Радио \"Фокус\" - Бургас  от Териториална дирекция „Гражданска регистрация и административно обслужване“. 324 е общият брой на празнуващите в днешния ден на територията на цялата област.  \r\n \r\nНай-много са тези, които носят името Вяра, в областта те са 296, а в град Бургас - 174. След тях се нареждат имениците с името Варвара, в областта те са 25, а в града - 10. След тях са носещите името Варадин, в областта те са 3, а в град Бургас не е регистрирано такова име.  \r\nМария КУРТЕВА", "date": "2019.12.04", "title": "Над 300 души в област Бургас празнуват имен ден"}
{"url": "http://www.focus-news.net/news/2019/12/04/2726129/pravitelstvoto-odobri-dopalnitelni-razhodi-po-byudzheta-na-ministerstvoto-na-ikonomikata.html", "text": "Министерският съвет одобри допълнителни разходи по бюджета на Министерство на икономиката за 2019 г. във връзка с отпускане на Агенцията за публичните предприятия и контрол на сума в размер на 549 229 лева, съобщиха от  правителствената информационна служба . \r\n \r\nСредствата са необходими за заплащане на арбитражната такса във връзка с предявяване на осъдителен иск пред Арбитражния съд при Българската търговско - промишлена палата срещу „АДВАНС ПРОПЪРТИС“ ООД (Гарант) и „КЕЙ ДЖИ МАРИТАЙМ ШИПИНГ“ АД (Купувач). \r\n \r\nРазходите ще се осигурят за сметка на преструктуриране на разходите и/или трансферите по централния бюджет за 2019 г. за показател издръжка по политика „Устойчиво икономическо развитие и конкурентоспособност“, бюджетна програма „Преструктуриране и управление на държавната собственост“ по бюджета на Министерството на икономиката за 2019 г.", "date": "2019.12.04", "title": "Правителството одобри допълнителни разходи по бюджета на Министерството на икономиката"}
{"url": "http://www.focus-news.net/news/2019/12/04/2726125/sport-arzhentina-v-grupata-na-smartta-za-kopa-amerika.html", "text": "Стана ясен жребият за Копа Америка 2020. Турнирът е с променен формат, като 12-те отбора бяха разделени в две групи. Австралия и Катар са двата тима, които са поканени да участват. \r\n \r\nТурнирът ще се проведе в Аржентина и Колумбия. В откриващия мач на 12 юни един срещу друг ще играят Аржентина и Чили. Финалът ще се състои точно месец по-късно на 12 юли. \r\n \r\nЕто и групите: \r\nГрупа А: Аржентина, Австралия, Боливия, Уругвай, Чили и Парагвай \r\nГрупа В: Колумбия, Бразилия, Катар, Венецуела, Еквадор и Перу", "date": "2019.12.04", "title": "Спорт: Аржентина в \"Групата на смъртта\" за Копа Америка"}
{"url": "http://www.focus-news.net/news/2019/12/04/2726131/pravitelstvoto-odobri-promeni-v-zakona-za-nezavisimiya-finansov-odit.html", "text": "Министерският съвет одобри проект на Закон за изменение и допълнение на Закона за независимия финансов одит и предлага на Народното събрание да го приеме, съобщиха от  правителствената информационна служба . Проектът е изготвен поради необходимостта от допълване на нормативната уредба, за да се осигури по- голяма яснота на текстове в закона след транспониране изискванията на европейското законодателство в тази област (Директива 2006/43/ЕО на Европейския парламент и на Съвета от 17 май 2006 г., Директива 2014/56/ЕС на Европейския парламент и на Съвета от 16 април 2014 г.). \r\n \r\nПредвижда се разделяне на функциите по организиране и поддържане на регистрите на дипломираните експерт-счетоводители и на регистрираните одитори между Института на дипломираните експерт-счетоводители и Комисията за публичен надзор над регистрираните одитори. Променени са сроковете за ротация на регистрираните одитори и за създаване на национален регистър на одитните комитети, направено е обвързване на функциите на техните председатели със съответните отговорности. \r\n \r\nС предложените промени ще се осигури допълнителна сигурност на информацията чрез пряко осъществяване от Комисията на дейностите по вписване и отписване на одиторите в регистъра. Предвидени са допълнителни гаранции, че професията на регистриран одитор се упражнява от лица с необходимите знания и умения. Осигурени са ефективни механизми за наблюдение на пазара на одиторски услуги на предприятията от обществен интерес и оценка на дейността на одитните им комитети, за повишаване ефективността на административнонаказателните производства и за облекчаване на процедурата по налагане на дисциплинарни наказания на регистрираните одитори от професионалната организация. \r\nЗаконопроектът предвижда отмяна на Указ № 1074 за ограничаване заемането на отчетнически, материалноотговорни и други длъжности от осъдени лица, както и изменение на Указ № 2242 от 1987 г. за свободните зони.", "date": "2019.12.04", "title": "Правителството одобри промени в Закона за независимия финансов одит"}
{"url": "http://www.focus-news.net/news/2019/12/04/2726126/daniel-smilov-politolog-nyama-odobrenie-ot-sasht-za-aets-belene-i-turski-potok-tova-e-po-skoro-politicheski-piar-ot-nasha-strana.html", "text": "Няма одобрение от САЩ за АЕЦ „Белене“ и „Турски поток“, това е по-скоро политически пиар от наша страна. Това каза в интервю за  Агенция „Фокус“  политологът Даниел Смилов. \r\n \r\nВъпреки това Смилов коментира, че срещата на Борисов и Тръмп е дала положителни сигнали. \r\n„Не мисля, че между България и САЩ в момента има някакви съществени напрежения. По-скоро след тази среща виждам позитивни сигнали. България успя да прати съобщения, които са чуваеми за администрацията на Тръмп. Той определено харесва покупката на самолетите. В сянката на това одобрение българското правителство ще се опитва да прокарва собствени свои проекти като АЕЦ „Белене“ и „Турски поток“. Но одобрение: експлицитно или имплицитно от страна на САЩ за тях по-скоро няма: това е по-скоро политически пиар от наша страна. Другото, което е много важно, е, че дебатът за тези проекти е вътрешен наш, а не толкова на НАТО и ЕС. Те са спорни не само от геополитическа гледна точка, но най-вече от гледна точка на България, спорна е тяхната полезност и целесъобразност“, добави още той. \r\n Пълния текст на интервюто четете по-късно в „Мнение“ \r\nТеодора ПАВЛОВА", "date": "2019.12.04", "title": "Даниел Смилов, политолог: Няма одобрение от САЩ за АЕЦ „Белене“ и „Турски поток“, това е по-скоро политически пиар от наша страна"}
{"url": "http://www.focus-news.net/news/2019/12/04/2726138/odmvr-blagoevgrad-izdirva-se-boris-topuzov-na-77-godini-ot-grad-dobrinishte.html", "text": "Издирва се Борис Топузов, на 77 години, от град Добринище, община Банско. Това съобщиха от  ОДМВР – Благоевград.  Мъжът е висок около 170 см, с бяла, къса коса и пъстри очи.   \r\n \r\nВ неизвестност е от 29 ноември 2019 г., като последно е забелязан в град Добринище, облечен с работно светло, доково палто, черни панталони и черен каскет. Трудно подвижен е. Призовават се всички, които имат информация за него, да уведомят най-близкото районно управление на МВР, или да съобщят на тел. 112, а също и на тел. 074988660.", "date": "2019.12.04", "title": "ОДМВР – Благоевград: Издирва се Борис Топузов, на 77 години, от град Добринище"}
{"url": "http://www.focus-news.net/news/2019/12/04/2726132/dopalnitelni-razhodi-v-razmer-na-16-mln-lv-sa-odobreni-po-byudzheta-na-ministerstvoto-na-otbranata.html", "text": "Правителството одобри допълнителни разходи в размер на 16 000 000 лв. по бюджета на Министерството на отбраната за 2019 г. за осигуряване летателната годност на самолети МиГ-29, съобщиха от  правителствената информационна служба . \r\n \r\nС изпълнението на приетия от Министерски съвет акт ще се създадат необходимите условия Военновъздушните сили да поддържат способности за контрол на въздухоплаването и гарантиране на въздушния суверенитет (Air Policing), за прилагане на механизмите на колективната отбрана на НАТО и общата политика за сигурност и отбрана на Европейския съюз. \r\nНеобходимите средства за изпълнението на проекта са за сметка на предвидените за целта разходи по централния бюджет за 2019 г.", "date": "2019.12.04", "title": "Допълнителни разходи в размер на 16 млн. лв. са одобрени по бюджета на Министерството на отбраната"}
{"url": "http://www.focus-news.net/news/2019/12/04/2726133/kmetat-na-sofiya-yordanka-fandakova-krasna-polyana-e-edin-ot-nay-zasegnatite-rayoni-ot-otoplenieto-na-darva-i-vaglishta.html", "text": "Започнахме изпълнението на новата програма на Столична община за монтиране на филтри на комините на домакинствата, които се отопляват на дърва и въглища. Това е една допълваща мярка към двата големи проекта, които има Общината за отоплителните инсталации на дърва и въглища с по-екологични. Това каза кметът на София, по време на демонстрацията на комини, предаде репортер на  Агенция \"Фокус\" . \"Миналата година направихме тест с 35 домакинства. Разговаряхме с хората от Красна поляна, един от районите с най-много замърсяване на въздуха и то следствие на отоплението на дърва и въглища\", добави Фандъкова. По думите и това е един от двата най-големите източника за замърсяването в София, заедно с трафика и автомобилите.  \r\n \r\n\"Ефектът е доказан, 80% е ефективността на използването на филтри. Това не е кардиналното решение на проблема, но има редица къщи, които не могат, не са допустими за влизане в двете големи програми\", каза още кметът на София. \"Инициирахме тази програма, общинският съвет прие създаването на новата програма. Тя е три годишна, обхваща общо 2 000 домакинства. Очаквам до края на тази година да бъдат монтирани филтрите на 180 домакинства\", посочи още тя. \r\n \r\n\"Искам да благодаря на всички граждани, на домакинствата, които се включиха. Това е доброволна мярка. Да благодаря на кмета на район Красна поляна, който заедно с екипите направиха страхотна работа по разговорите с хората. Виждаме съседния блок, който се отоплява с топлофикация и фините прахови частици и всякакви други вредни емисии. В същото време тези хора се оплакват от комините на съседните къщи, които димят. Хората, които се отопляват на дърва и въглища генерират емисии, които са вредни за всички нас\", отбеляза столичният кмет.  \r\n \r\n\"Много важна е тази допълваща мярка. Една от над 100 работещи мерки, които реализираме, за да може през следващите години да подобрим значително чистотата на въздуха и да влезем в необходимите норми. Това е нашата цел с всички мерки, които предприемаме\", допълни Фандъкова.  \r\nВиолета СИМЕОНОВА", "date": "2019.12.04", "title": "Кметът на София Йорданка Фандъкова: \"Красна поляна\" е един от най-засегнатите райони от отоплението на дърва и въглища"}
{"url": "http://www.focus-news.net/news/2019/12/04/2726135/parlamentat-udalzhi-svoeto-rabotno-vreme-do-2000-ch.html", "text": "Парламентът удължи своето работно време до 20.00 ч., предаде репортер на  Агенция „Фокус“ .  \r\nПредложението бе направено от народния представител от ПГ на ГЕРБ Станислав Иванов. То е съгласувано между лидерите на политическите сили на председателски съвет днес. „За“ него гласуваха 176 народни представители, „против“ – 17 и „въздържали се“ 24.  \r\nНародните представители продължават работа по Закона за бюджета  на ДОО за 2020 г. След него те трябва да започнат работа по Закона за държавния бюджет за следващата година.  \r\nДеница КИТАНОВА", "date": "2019.12.04", "title": "Парламентът удължи своето работно време до 20.00 ч."}
{"url": "http://www.focus-news.net/news/2019/12/04/2726134/informatsionno-obsluzhvane-ad-shte-bade-sistemen-integrator.html", "text": "Със свое решение Министерският съвет определи административните органи, чиито информационни системи ще бъдат поддържани от „Информационно обслужване“ АД. Дружеството ще изпълнява функциите на системен интегратор, съобщиха от  правителствената информационна служба . \r\n \r\nИзползването на потенциала и опита на „Информационно обслужване“ АД, доказан и в дългогодишната му дейност по системна интеграция, ще гарантира постигането на целите, заложени в Закона за електронното управление (ЗЕУ). Сред тях са реализирането на  ефективно електронно управление при интеграция и съвместимост на всички електронни системи на субектите на ЗЕУ, както на хоризонталните системи за е-връчване и е-идентификация, така и на обмена на документи изцяло по електронен път.", "date": "2019.12.04", "title": "„Информационно обслужване“ АД ще бъде системен интегратор"}
{"url": "http://www.focus-news.net/news/2019/12/04/2726123/odobreni-sa-promeni-po-byudzheta-na-ministerstvo-na-otbranata.html", "text": "Правителството одобри промени по бюджета на Министерството на отбраната за 2019 г., във връзка с увеличаване капитала на Многопрофилна болница за продължително лечение и рехабилитация „Вита“ ЕООД, гр. Велинград, съобщиха от  правителствената информационна служба . \r\n \r\nПредвижда се с предоставените средства в размер на 500 000 лева да бъдат използвани за разширяване дейността на лечебното заведение чрез доизграждане на инфраструктурата на калолечебницата в клона в град Поморие, изграждане на газово стопанство и соларни панели, както и за обновяване и модернизация на медицинската апаратура в лечебното заведение с цел подобряване качеството на предлаганите медицински услуги и предоставяне на нови такива.", "date": "2019.12.04", "title": "Одобрени са промени по бюджета на Министерство на отбраната"}
{"url": "http://www.focus-news.net/news/2019/12/04/2726137/jutarnji-list-harvatiya-vuchich-prevarna-sarbiya-v-peshka-v-ratsete-na-zapada-i-rusiya.html", "text": "Наскоро френският президент Еманюел Макрон повдигна въпроса за ефективността на НАТО, предотврати разширяването на Европейския съюз и призова за нови „стратегически отношения“ с Русия. Много страни имат причини да следят внимателно неговите дипломатически усилия за „разклащане“ на системата, но малко от тях възприемат думите на Макрон толкова присърце, колкото Сърбия, пише хърватският ежедневник  Jutarnji list  в материал, представен без редакторска намеса. \r\n \r\nАко Европа или НАТО отстъпят, това може да отвори пътя за Русия. Тя бързо ще заеме своето място в Сърбия, особено предвид тесните политически, военни и икономически отношения, които Москва поддържа с тази партньорска, славянска и православна страна. \r\n \r\nТова може да предизвика безпокойство за лидерите на НАТО, които се срещат във Великобритания, за да говорят за бъдещето на Алианса, тъй като Балканите, подобно на балтийските държави, могат да се разглеждат като щит, който защитава от нарастващото влияние на Москва. \r\n \r\n„НАТО работи над укрепването на стабилността, сигурността и сътрудничеството на Западните Балкани“, заяви един от представителите на Алианса. „Всякаква намеса отвън във вътрешните демократически процеси е неприемлива. Призоваваме Русия да се откаже от подобни действия“. \r\n \r\nЕдин от последните примери за предполагаема руска намеса са материалите, получени от сръбските спецслужби и показващи как руски шпионин контактува с бивш военнослужещ от сръбската армия. \r\n \r\nМВнР на Русия опроверга тази информация и я определи като „провокация“. Сръбският президент Александър Вучич, на свой ред, заяви, че тази история няма да развали отношенията между двете страни и изрази увереност, че руският президент Владимир Путин „не е знаел нищо за това“. \r\n \r\n Извън пределите на НАТО \r\n \r\nПървият удар на алармата прозвуча, когато в средата на ноември Макрон не се съгласи с намерението на ЕС да започне преговори с Албания и Северна Македония за присъединяването към Европейския съюз. Макрон се отнася все по-сдържано към разширяването на Европейския съюз, като се аргументира, че 28-те държави-членки първо трябва да мислят, че ЕС е почти удвоен през последните 15 години. Според Макрон също е необходимо да се оценят последиците от излизането на Великобритания от Европейския съюз и да се преразгледат критериите за влизане на нови членове. \r\n \r\nСърбия вече е започнала преговори за присъединяване към ЕС, но след думите на Макрон, който отказа да отвори вратите на Съюза за тези, които чукат на тях, Сърбия сякаш бе залята със студен душ. Освен това почти всички страни от региона около Сърбия вече са влезли или са на път да се присъединят към НАТО, а Сърбия остава извън Съюза и остава неутрална, тъй като все още добре помни натовските бомбардировки по време на войната с Косово през 1999 г. \r\n \r\nВярно, Сърбия участва в програмата НАТО „Партньорство за мир“ и в ученията на НАТО, но сръбските въоръжени сили също поддържат контакт с Русия. Москва снабдява Сърбия с технологии и осигурява покровителство. Така наскоро руснаците докараха своите зенитни ракетни системи С-400 в Сърбия за учения. Освен това Русия продава своите самолети, ракети земя-въздух и други оръжия на сърбите. \r\n \r\n Значението на газопровода \r\n \r\nСпоред анализатори ЕС смята, че слабoto върховенство на закона представлява голям проблем в Сърбия. „ЕС не е толкова загрижен за Русия, колкото за обстоятелствата, които позволяват на Русия да упражнява своето влияние: липса на върховенство на закона, липса на отговорност, олигархична хегемония в държавата и корупция“, казва Димитър Бечев от Атлантическия съвет, специалист по руско влияние в региона. „Това са все местни явления, но Русия може да се ориентира в такава среда, което прави позицията й по-силна“, отбелязва експертът. \r\n \r\nНе толкова отдавна Брюксел оцени как Сърбия изпълнява критериите за присъединяване към Европейския съюз. Представители на ЕС заявиха, че се притесняват от корупция и че Белград не иска да следва линията на ЕС по отношение на антируските санкции. \r\n \r\nВъпреки че Москва няма толкова пари, колкото Китай или Европейският съюз да харчи и инвестира в региона, тя се радва на голямо влияние. „Турски поток“, газопровод, по който ще бъде доставен руски газ до Европа, заобикаляйки Украйна, трябва да премине през България и Сърбия, за да стигне до Унгария, Германия, Австрия и други страни. \r\n \r\nСледователно Сърбия е ключово звено в европейската енергийна верига, играе роля подобна на тази, която играе Украйна при транспортирането на газ до ЕС преди да се скара с Москва. \r\n \r\nМилан Карагаца, бивш военен дипломат и служител на Белградския център за външна политика, не вярва, че Русия прави мащабни планове и иска стратегически да се възползва от Сърбия. Въпреки това експертът смята, че Сърбия има ролята на „пешка в голямата игра със Запада“. \r\n \r\n Балансиране \r\n \r\nЗадачата на Сърбия е да поддържа добри отношения с Москва, да убеди Брюксел, че тя трябва да стане член на Европейския съюз, и да избегне оглаждане на отношенията с НАТО. \r\n \r\nАнонимен член на правителството заяви, че Сърбия ще продължи да балансира между Русия и Запада. „Никоя държава или международна асоциация не може да твърди, че днес ние влизаме в тяхната сфера на влияние“, каза той. \r\n \r\nКакъвто и да е резултатът, Сърбия рискува да стане второстепенен участник в голямата геополитическа игра, която стана по-интензивна, след като Макрон разкритикува НАТО и постави под въпрос възможностите на Европа. \r\n \r\n„Ако Западът напусне региона, тогава Русия ще има възможността да се възползва от ситуацията“, казва Бечев. Ако Сърбия не влезе в Европейския съюз, тогава според Бечев тя може да стане подобна на Кипър или Унгария. Тези два члена на Европейския съюз са известни с близките си отношения с Москва. „Ако Сърбия не стане част от ЕС, тя ще бъде слаба или проруска, а за Русия това не е толкова лошо“, казва експертът. \r\n \r\nПревод и редакция:", "date": "2019.12.04", "title": "Jutarnji list (Хърватия): Вучич превърна Сърбия в пешка в ръцете на Запада и Русия"}
{"url": "http://www.focus-news.net/news/2019/12/04/2726143/reuters-kosovo-se-vklyuchva-kam-elektricheskata-mrezha-na-albaniya.html", "text": "Косово ще се присъедини към електрическата мрежа на Албания от следващия април, според сделка, която слага края на десетилетна зависимост от сръбската мрежа, предава  Reuters . \r\n \r\nНямаше незабавна реакция от сръбския мрежов оператор EMS, след като сделката беше подписана в Тирана от косовския оператор KOSTT и албанския оператор OST. \r\n \r\n„Това е историческо споразумение за Косово и KOSTT, тъй като досега ние бяхме част от мрежата EMS на Сърбия“, казва в изявление главният изпълнителен директор на KOSTT Илир Шала. \r\n \r\nСърбия и Косово подписаха споразумение за експлоатация на съвместната си електрическа мрежа през 2015 г., но то не е влязло в сила и досега. Двете страни имат противоречиви твърдения относно собствеността върху мрежата в Косово, построена, когато тя е била част от Югославия. \r\n \r\nПревод и редакция:", "date": "2019.12.04", "title": "Reuters: Косово се включва към електрическата мрежа на Албания"}
{"url": "http://www.focus-news.net/news/2019/12/04/2726139/predstoyat-nyakolko-sadebni-ekspertizi-predi-da-se-ustanovi-kakva-chast-ot-izzetite-nad-150-antichni-moneti-pri-aktsiya-na-politsiyata-v-dzhebel-predstavlyavat-arheologicheska-tsennost.html", "text": "Предстоят няколко съдебни експертизи, преди да се установи каква част от иззетите над 150  антични монети при акция на Полицията в Джебел представляват археологическа ценност. Това съобщиха на пресконференция в Кърджали директорът на Областната дирекция на МВР старши комисар Атанас Илков и окръжният прокурор Желязко Стефанов, предаде кореспондент на  Радио „Фокус“ . \r\n  \r\nПолицейската операция е била проведена, след като преди около месец, в Областна дирекция-Кърджали е постъпила оперативна информация за лице от град Джебел, което се занимава с културни ценности, които са археологически обекти. Информацията е била потвърдена и от Главна дирекция Национална полиция, а именно отдел Криминална полиция, сектор КИТ, с който е била обменяна постоянно информация за съпричастността на лицето и неговата ангажирани към този процес, по думите на главен комисар Атанас Илков. „Взаимодействахме и с Областна дирекция-Пловдив, но на 2-ри декември получихме категорични данни за жилището, обитавано от лицето в град Джебел. То е на 63 години, има една криминална проява от 1998 година, за изнасилване. В информацията се съдържаха категорични данни, че в жилището съхранява археологически обекти. Това наложи бързи действия от наша страна, съгласувани с административния ръководител на Окръжна прокуратура-Кърджали. Всички наши действия бяха под ръководството на Окръжната прокуратура и вследствие на предприети действия в жилището на това лице бяха открити над 150 монети, които са археологически обекти“, каза още директорът на Полицията в Кърджали. В жилището също така е било открито и електрическо устройство, което е част от металдетектор, с помощта на който, най-вероятно тези археологически обекти са били установявани на територията на съответните археологически места, и по незаконен начин те са били придобивани. „Лицето беше задържано за 24 часа с полицейска заповед за задържане, материалите за всички наши действия бяха докладвани на Прокуратурата, образувано е досъдебно производство и по него административния ръководител на Окръжна прокуратура ще даде подробности“. \r\n \r\nОкръжният прокурор Желязко Стефанов каза; че със съставянето на протокола за претърсване и изземване на 2-ри декември 2019 година в град Джебел е било образувано досъдебно производство за извършено престъпление по чл 278 алинея 6 на Наказателен кодекс. „Престъплението е държане на повече от три археологически обекти, които не са идентифицирани и регистрирани по съответния ред. Това престъпление наказуемо с лишаване от свобода Това са това престъпление е наказуемо с лишаване от свобода за срок до шест години като съдът може да наложи и конфискация до една втора от имуществото на дееца и лишаване от права по чл. 37, и кумулативна глоба от 3000 до 15000 лв.  \r\nДиректорът на областна дирекция на МВР посочи какви обекти са били открити и обзети от обитаваното жилище от дееца. По делото образувано от Окръжна прокуратура предстои да бъдат разпитани свидетели и да бъде назначена съдебна историческа, историко-археологическа, нумизматична, както и оценителна експертиза - тя е комплексна експертиза. „Вещото лице следва да ни даде обосновано отговор представляват ли археологически обекти обектите, открити при претърсването и изземването. Монетите движими културни ценности ли са по смисъла на Закона за културното наследство, имат ли качества на национално богатство. Също предстои извършването и на съдебно-техническа експертиза, вещото лице по която ще трябва да даде обоснован отговор на въпроса откритото от техническо средство устройство в жилището на дееца дали е било предназначено за търсене на археологически обекти. Това е с оглед за възможната квалификация на деянието като престъпление по и като престъпление по чл. 277а от НК също е тежко умишлено престъпление, за което с лишаване от свобода до 6 години съдът може да постанови, а също и лишаване от право да се упражнява определена дейност или професия, както и конфискация на част от имуществото на дееца. \r\n  \r\nИма основания да се смята, че голяма част от монетите са археологически обекти - въпросът е каква част от тях ще бъдат идентифицирани като такива от експертите в съответните експертизи, според гл. комисар Илков. „Достатъчно голям е обемът - над 150 монети, за да се прави в един такъв предварителен анализ трябва време. Да оставим разследването да извърши качествено изследване, експертите от музея да си свършат работата, и тогава вече можем да кажем на 100% колко от тези монети са археологически обекти“. Първоначалната информация от Националния исторически музей е, че по-голяма част от тях са археологически обекти, без да се конкретизира от коя епоха са. „Нека да приключи цялостното изследване, тогава ще ви подадем коректна информация. Тепърва ще се изяснява по какъв начин са придобивани, къде са придобивани, в какви времеви периоди е ставало това. Но това е няколко дена след операцията, която сме провели, тепърва ще се изясняват всичките подробности около този немалък брой монети. Нямаме данни дали той се е занимавал назад във времето с такава дейност, но това не означава, че не се занимавал с това до момента, в който ние сме придобили информацията и сме започнали активно работа по нея. Както ви казах по данни на Криминална полиция при Главна дирекция Национална полиция, този човек е работил доста активно, за да се потвърди информацията от различни оперативни източници. В настоящият момент не можем да кажем, че има причинно-следствена връзка между случая в Пловдив, също с антични монети, но ние независимо от това си сътрудничим с колегите от Пловдив. В каква степен - това е следствена тайна и няма как да оповестим всички наши действия, но няма пряка връзка между това, което колегите са установили на територията на Пловдив и това, което ние установихме в жилището в град Джебел“, по думите на главен комисар Атанас Илков. \r\nДарина ДЕЕНИЧИНА", "date": "2019.12.04", "title": "Предстоят няколко съдебни експертизи, преди да се установи каква част от иззетите над 150  антични монети при акция на Полицията в Джебел представляват археологическа ценност"}
{"url": "http://www.focus-news.net/news/2019/12/04/2726136/nikoleta-nikolova-metodat-anotherway-zalegnal-v-rabotata-na-regionalniya-istoricheski-muzey-v-dobrich-po-ednoimenniya-mezhdunaroden-proekt-e-sazdaden-predi-3-godini.html", "text": "Методът “ANOTHERWAY”, залегнал в работата на Регионалния исторически музей в Добрич по едноименния международен проект, е създаден преди 3 години от Франческо Пиколо след запознанството му със сляп художник. Това съобщи по време на първата информационна среща в РИМ – Добрич Николета Николова, член на екипа по проекта от българска страна, предаде кореспондентът на  Радио „Фокус” – Варна . \r\n \r\n „Проектът цели да направи младите хора по-чувствителни и отворени за въпроси, свързани с увреждания на зрението. Чрез допир, вкус и слух обкръжаващата действителност се разказва чрез използване на метафори и прилики, за да накара хората да възприемат реалността и да се насладят на уникалното преживяване. Проектът има за цел да приложи на практика дидактически метод, предназначен да подпомогне хората с увредено зрение да се насладят на културни или пейзажни маршрути“, каза Николета Николова. Тя допълни, че в методиката на работа е предвидено изграждане на сетивен път, който използва всички сетива с изключение на зрението. Идеята е чрез подобен подход да се подпомогнат хората със зрителни увреждания за по-активно участие в обществения и културния живот.  \r\n \r\nРегионалният исторически музей в Добрич работи от 2002 година активно със сдружения и неправителствени организации, като ХобиСклуб и Съюза на слепите в Добрич, както и с потребителите от Дневните центрове за хора с увреждания. Екипът на проекта счита, че с участието си в този проект ще успее да подобри качеството на социален живот на тези хора и да им помогне в намирането на различен подход и съприкосновение с културното наследство. \r\nЖулиета НИКОЛОВА", "date": "2019.12.04", "title": "Николета Николова: Методът “ANOTHERWAY”, залегнал в работата на Регионалния исторически музей в Добрич по едноименния международен проект, е създаден преди 3 години"}
{"url": "http://www.focus-news.net/news/2019/12/04/2726141/eksperti-invaziyata-na-tigroviya-komar-e-realna-zaplaha-za-evropa.html", "text": "Азиатските тигрови комари, които могат да предават повече от 20 фатални вируса, са истински кошмар за европейските държави, казаха експерти, предава  Anadolu Agency . \r\n \r\n“За страни като Италия, Франция и Испания това вече е много лош сценарий. Те вече не могат да премахнат азиатския тигров комар, а просто се опитват да намалят неговия брой и да намалят до минимум ефектите“, споделя в интервю Соерен Метелма - учен от Университета в Ливърпул.  \r\n \r\n„Азиатският тигров комар може да предава повече от 20 различни вируса като денга,  чикунгуня, Зика, жълта треска и също някои филарийните червеи, като кучешки сърдечни червеи“ каза той.   \r\nТой смята, че настъпващата климатична криза, водеща до по-топли температури, може да играе роля в разпространението на инфекции, които са пренасяни от комари.  \r\n \r\n„Мисля, че най-добрият начин да се избегнат случаите в Европа е да се помогне да се намали техният брой в тропиците. Ако има по-малко случаи в тропиците, по-малко пътници ще се заразяват и пренасят болестта в Европа“, добави Соерен Метелма.  \r\n \r\n : Мария Факова", "date": "2019.12.04", "title": "Експерти: Инвазията на тигровия комар е реална заплаха за Европа"}
{"url": "http://www.focus-news.net/news/2019/12/04/2726146/v-oblastnata-administratsiya-v-burgas-shte-bade-predstaven-noviyat-roman-na-kristofar-bakston-belezhnikat-na-dyavola.html", "text": "Отт 18.00 часа в залата на втория етаж в Областна администрация ще бъде представен новият роман на Кристофър Бъкстон \"Бележникът на дявола\", съобщиха от пресцентъра на  Община Бургас .  \r\n \r\n\"Използвайте възможността да се срещнете и разговаряте с интересния британски писател и преводач, влюбен в Бургас\", призовават от Общината.", "date": "2019.12.04", "title": "В Областната администрация в Бургас ще бъде представен новият роман на Кристофър Бъкстон \"Бележникът на дявола\""}
{"url": "http://www.focus-news.net/news/2019/12/04/2726145/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването  „Симитли – минало, настояще и бъдеще“  по  Радио „Фокус“ – Пирин  и тази сряда продължаваме да говорим за всичко актуални и интересно, което се случва в града и малките населени места.  \r\n \r\nВ днешното издание отново ще Ви срещнем с кметовете на малките населени места в Община Симитли, с които си говорим по теми, свързани с бъдещето им. Наш гост в първите минути ще бъде кметът на село Полена Веселин Топузов, веднага след което думата ще дадем на Георги Стефанов, кмет на евро село Черниче.  \r\n \r\nВъв втората част от изданието сме поканили кметският наместник на село Градево Кирил Йосифов. Поводът е предстоящия празник Никулден. От него ще чуем повече информация за църквата в селото, която носи името „Св. Никола“.  \r\n \r\nМинути преди финала на предаването очаквайте и традиционния обзор на всичко по-важно и интересно, което се случи в Община Симитли през изминалите дни.  \r\nВие, нашите слушатели също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net. \r\n \r\n Слушайте предаването „Симитли – минало, настояще и бъдеще“ на честотите на Радио „Фокус“ – Пирин от 15.00 до 16.00 часа всяка сряда, с водещ Ливия Нинова, ако искате да сте на „Фокус“ за всичко актуално и интересно, което се случва в града и малките населени места в общината!", "date": "2019.12.04", "title": "Акценти в предаването „Симитли – минало, настояще и бъдеще“ по Радио „Фокус“ - Пирин"}
{"url": "http://www.focus-news.net/news/2019/12/04/2726144/kmetat-na-sofiya-yordanka-fandakova-mezhdu-12-15-lv-na-godina-e-dopalnitelniyat-razhod-za-domakinstvata-sled-instalirane-na-filtrite.html", "text": "Между 12-15 лв. на година е допълнителният разход за домакинствата след инсталиране на филтрите. Това каза кметът на София Йорданка Фандъкова, по време на деностарация на комини, предаде репортер на  Агенция \"Фокус\" . \"Говорих с жена, която се отоплява от миналата година. Каза че разходът на електричество е минимален, даже буквално се изрази жълти стотинки\", каза Фандъкова. Кметът на София уточни, че на домакинствата филтрите им се предоставят безвъзмездно.  \r\n \r\n\"Финансирането е от бюджета на Столична община. Заедно с големите проекти, които успяхме да защитим с европейски средства и тази програма, до 3 години очакваме намаление на замърсяването от дърва и въглища на 1/3 от домакинствата, които се отопялват на дърва\", отбеляза още тя. \r\n \r\n\"По наша инициатива бяха въведени и заработиха стандарти за дървата и въглищата. Въвеждането на тези стандарти също очакваме да се включи в резултата от проектите. За да може е много скоро време да усетим подобряването на качеството на въздуха\", добави столичният кмет. \"Специално за програмата за филтрите сме насочили усилията за районите \"Красна поляна\" и \"Слатина\". Това са два от районите, където поради тяхната специфика има много домакинства, които не могат да се включват в другите програми, но в същото време влияят на въздуха за всички\", допълни Фандъкова.  \r\nВиолета СИМЕОНОВА", "date": "2019.12.04", "title": "Кметът на София Йорданка Фандъкова: Между 12-15 лв. на година е допълнителният разход за домакинствата след инсталиране на филтрите"}
{"url": "http://www.focus-news.net/news/2019/12/04/2726140/afp-germaniya-goni-dvama-ruski-diplomati-zaradi-ubiystvo-v-berlin.html", "text": "Германия обяви, че ще изгони двама руски дипломати, след като разследващи обявиха, че Москва може да седи зад убийството на бивш чеченски бунтовнически командир в берлински парк, предава  AFP . \r\n \r\nЗелимхан Хангошвили, 40-годишен гражданин на Грузия, бе прострелян два пъти в главата от близко разстояние в „Клайнер Тиергартен“ на 23 август, като се твърди, че извършителят е руснак, който е бил арестуван скоро след това. \r\n \r\nПревод и редакция:", "date": "2019.12.04", "title": "AFP: Германия гони двама руски дипломати заради убийство в Берлин"}
{"url": "http://www.focus-news.net/news/2019/12/04/2726142/narodnoto-sabanie-othvarli-predlozhenieto-na-bsp-za-preizchislyavane-na-pensiite.html", "text": "Народното събание отхвърли предложението на БСП за преизчисляване на пенсиите, предаде репортер на  Агенция „Фокус“ .  \r\nПредложението на опозицията бе заложено в Закона за бюджета на ДОО за 2020 г. „За“ текста гласуваха 108 народни представители, „против“ – 44 и „въздържали се“ 69, с което то бе отхвърлено. Социалистите предлагаха пенсиите за трудова дейност, отпуснати до 31 декември 2016 г. да се преизчислят от 1 септември 2020 г., като инвидуалният коефициент се умножи по средномесечния осигурителен доход за страната за 2016 г.  \r\n \r\nНародното събрание не прие и предложението на ДПС осъвременяването на пенсиите да става вместо от 1 юли от 1 януари всяка година.  \r\n \r\nДепутатите приеха предложенията на управляващите за промени в Кодекса за социално осигуряване. Съгласно текстовете осигурителят е длъжен да съхранява за срокот 50 години считано от 1 януари на отчетния период, следващ отчетният период, за който се отнасят, ведомости за заплати, трудови договори, допълнителни споразумение, заповеди, за назначаване и други.  \r\nДеница КИТАНОВА", "date": "2019.12.04", "title": "Народното събание отхвърли предложението на БСП за преизчисляване на пенсиите"}
{"url": "http://www.focus-news.net/news/2019/12/04/2726150/za-zimnoto-pochistvane-v-obshtina-belovo-razchitat-na-firma-koyato-poznava-ulichnata-mrezha.html", "text": "Зимното почистване в населените места в община Белово се извършва от фирми, които познават добре уличната мрежа в тях, каза за  Радио „Фокус“ – Пазарджик  кметът инж. Костадин Варев. По думите му фирмата, с която работи Общината, използва подизпълнители за отделните села.  \r\n \r\n„През годините не сме имали проблем с тази фирма и затова и през тази зима ще разчитаме на нея. Пред лятото успяхме да изкърпим дупките по всички общински пътища, което ще улесни зимното почистване“, коментира Варев.  \r\n \r\nКметът на Община Белово каза също, че през последните два месеца са извършени ремонти на улици в общинския център, а също, че се осъществяват довършителни работи по водопроводната мрежа в квартал „Малко Белово“. Той уточни, че става дума за вътрешната водопроводна мрежа и на довеждащия водопровод в квартала. \r\n \r\nВаня НИКОЛОВА", "date": "2019.12.04", "title": "За зимното почистване в община Белово  разчитат на фирма, която познава уличната мрежа"}
{"url": "http://www.focus-news.net/news/2019/12/04/2726147/65-godishen-mazh-e-zaginal-pri-katastrofata-na-patya-yambol-selo-bezmer.html", "text": "Малко преди 08.00 часа чрез тел. 112 в ОДМВР - Ямбол е получен сигнал, че на пътя Ямбол - село Безмер, близо до селото, е настъпило тежко пътнотранспортно произшествие между два леки автомобила. Това съобщиха от пресцентъра на  МВР . При инцидента на място е загинал 65-годишен мъж - водач на единия автомобил. Другият участник е военнослужещ – 25-годишна жена, която е транспортирана и настанена за лечение в МБАЛ – Ямбол, без опасност за живота. На местопроизшествието са извършени процесуално-следствени действия от военен следовател при Военно-окръжна прокуратура - Сливен. Движението в участъка на катастрофата бе подпомагано от служители на \"Пътна полиция\".", "date": "2019.12.04", "title": "65-годишен мъж е загинал при катастрофата на пътя Ямбол - село Безмер"}
{"url": "http://www.focus-news.net/news/2019/12/04/2726148/gd-granichna-politsiya-trafikat-e-intenziven-za-tovarni-avtomobili-na-izhod-na-granitsata-s-gkpp-kapitan-andreevo-i-gkpp-lesovo.html", "text": "Трафикът е  интензивен за товарни автомобили на изход на границата с ГКПП „Капитан Андреево“  и ГКПП „Лесово“. Това съобщиха от ГД \"Гранична полиция\". Информацията за трафика е към 13.00 часа. На границата с Гърция на ГКПП \"Кулата\" трафикът е  интензивен на товарни автомобили на вход и изход. Поради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. На границата с Румъния на ГКПП „Дунав мост“ и ГКПП „Дунав мост- 2“ трафикът е интензивен на изход за товарни автомобили. На границата със Сърбия и Северна Македония трафикът е нормален на всички гранични контролно-пропускателни пунктове.", "date": "2019.12.04", "title": "ГД \"Гранична полиция\": Трафикът е  интензивен за товарни автомобили на изход на границата с ГКПП „Капитан Андреево“  и ГКПП „Лесово“"}
{"url": "http://www.focus-news.net/news/2019/12/04/2726153/500-falshivi-artikula-sa-izzeti-ot-pet-targovski-obekta-vav-vidin.html", "text": "Над 500 артикула с надписи и лого на популярни модни брандове, предлагани за продажба в търговската мрежа без съгласието на притежателя на изключителното право, са иззели вчера служители на сектор „Противодействие на икономическата престъпност“ в ОДМВР - Видин. Това съобщиха от пресцентъра на  МВР . В хода на специализирана операция, проведена на територията на областния град, полицаите извършили претърсвания в пет търговски обекта в града. Общият брой на иззетите от магазините дрехи (тениски, блузи, спортни комплекти, якета), обувки и чанти възлиза на 507. Работата на разследващите продължава, по случаите са образувани четири досъдебни производства по чл.172б, ал.1 от Наказателния кодекс.", "date": "2019.12.04", "title": "500 фалшиви артикула са иззети от пет търговски обекта във Видин"}
{"url": "http://www.focus-news.net/news/2019/12/04/2726151/32-godishen-mazh-e-zadarzhan-sled-opit-da-izbyaga-ot-aresta-na-1-vo-rayonno-upravlenie-na-mvr-v-pleven.html", "text": "На 2 декември, около 18.20 часа, полицейски служители конвоирали 32-годишен мъж от Второ Районно управление на МВР - Плевен до сградата на Първо Районно управление. Това съобщиха от пресцентъра на  МВР . При приемането на задържания в ареста са му свалени белезниците и той тръгнал да бяга по стълбите на полицейското управление към изхода на сградата, насочвайки се към близките жилищни блокове. Последван е от полицай и е заловен на метри от полицейското управление. Задържан е за срок до 24 часа по Закона за МВР. По случая е образувано досъдебно производство по чл.270, ал.1 от НК. Уведомен е прокурор от Районна прокуратура - Плевен. Работата по случая продължава.", "date": "2019.12.04", "title": "32-годишен мъж е задържан след опит да избяга от ареста на 1-во Районно управление на МВР в Плевен"}
{"url": "http://www.focus-news.net/news/2019/12/04/2726149/aleksandar-vuchich-belgrad-ne-vyarva-che-mozhe-da-bade-postignat-kompromis-s-prishtina.html", "text": "Президентът на Сърбия Александър Вучич възнамерява да обсъди с руския си колега Владимир Путин отношенията на страната му с Косово, но изобщо не е оптимист за постигането на компромис с Прищина, предава  ТАСС . \r\n \r\n„Трябва да ви кажа, че не съм оптимист за постигането, как да кажем, на окончателно компромисно решение между Белград и Прищина. Но ще обсъдим тази тема“, заяви Вучич, обръщайки се към Путин на руски език в началото на преговорите помежду им в Сочи. \r\n„Бих искал да Ви изкажа голямата ни признателност за постоянната подкрепа на Сърбия в запазването на нашата териториална цялост, независимост и суверенитет. За Вашата подкрепа на международно равнище“, добави сръбският президент. \r\n \r\nПревод и редакция:", "date": "2019.12.04", "title": "Александър Вучич: Белград не вярва, че може да бъде постигнат компромис с Прищина"}
{"url": "http://www.focus-news.net/news/2019/12/04/2726160/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на инж. Костадин Варев за подготовката за зимата и създадената организация за зимно почистване и поддържане на уличната мрежа в общината.  \r\n \r\nЩе чуете повече и за успехите и предстоящите мачове на Футболен клуб \"Марица\" - Белово. От треньора на клуба Антон Дамянов ще научите какви са възможностите за нови попълнения във футболния отбор.  \r\n \r\nВъв втората част на предаването ще ви разкажем за живота и дейността на митрополит Евстатий Пелагонийски, който е роден в Голямо Белово. По темата наш събеседник ще бъде Севдалина Попова, директор на Историческия музей в Белово.   \r\n \r\n Предаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.12.04", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/12/04/2726159/kolednite-svetlini-v-bansko-shte-badat-zapaleni-na-5-dekemvri.html", "text": "Коледните светлини в Банско ще бъдат запалени на 5 декември. Това съобщиха за  Радио „Фокус“ - Пирин  от Общината.  \r\n \r\nСъбитието ще се проведе на площад „Никола Вапцаров“, като ще започне от 17.00 часа. За присъстващите е подготвено огнено шоу. В него ще участва и Снежанка, която ще бъде на кокили. \r\n  \r\nЛивия НИНОВА", "date": "2019.12.04", "title": "Коледните светлини в Банско ще бъдат запалени на 5 декември"}
{"url": "http://www.focus-news.net/news/2019/12/04/2726152/tassvladimir-zelenski-iska-na-sreshtata-na-varha-na-normandskata-chetvorka-da-badat-dogovoreni-srokove-za-razreshavane-na-situatsiyata-v-donbas.html", "text": "Президентът на Украйна Владимир Зеленски заяви, че разчита, че в хода на предстоящата в Париж на 9 декември среща на върха на „Нормандската четворка“ (Украйна, Русия, Франция, Германия) да бъдат договорени срокове за разрешаване на ситуацията в Донбас, предава  ТАСС .  \r\n \r\nПрезидентът заяви, че по време на срещата иска да бъде обсъден въпросът за сроковете за предаване на Киев  на контрола върху неконтролиран участък от границата с Русия в зоната на конфликта. „Сигурен съм, че ще повдигнем въпроса за формата и сроковете за предаването на държавната граница под украински контрол“, каза той.  \r\n \r\nПрезидентът на Украйна отбеляза, че е готов да обсъди въпроса за изборите в Донбас. „Сигурен съм, че ще повдигнем въпроса за възможността на провеждане на местни избори“, каза той, но отново подчерта, че тези избори трябва да бъдат проведени „според законодателството на Украйна“, каза Зеленски. „За нас това е най-важното“, добави той.  \r\n \r\n : Мария Факова", "date": "2019.12.04", "title": "ТАСС:Владимир Зеленски иска на срещата на върха на „Нормандската четворка“ да бъдат договорени срокове за разрешаване на ситуацията в Донбас"}
{"url": "http://www.focus-news.net/news/2019/12/04/2726154/ria-novosti-rusiya-obeshta-otgovor-za-izgonvaneto-na-dvama-neyni-diplomati-ot-germaniya.html", "text": "Руската страна е принудена да осъществи комплекс от ответни мерки във връзка с обявяването за персона нон-грата на двама служители на руското посолство в Берлин, съобщиха пред  РИА Новости  от Министерството на външните работи на Руската Федерация. \r\n \r\n„Разглеждаме заявлението на германската страна за изгонването на двама служители на руското посолство в Берлин като неоснователни и недружествени“, посочиха от ведомството. „Политизираният подход към въпросите на следствието е недопустим. Принудени сме да осъществим комплекс от ответни мерки“. \r\n \r\nПо-рано стана известно, че германското външно министерство е обявило за персона нон-грата двама служители на руското посолство в Берлин във връзка със случая с убийството на грузински гражданин, се казва в изявлението, което бе разпространено в сряда от външното министерство на Германия. От там заявиха, че поискали съдействие в разследването от Русия за последно в разговор между държавния секретар Михаилис с посланик Нечаев на 20 ноември 2019 г. в германското външно ведомство. \r\n \r\nВ края на август тази година неизвестен застреля и уби мъж в района Моабит. Според информацията на вестник Berliner Kurier, мъжът е смъртоносно ранен в главата. Прокурорите в Берлин заявиха на 24 август, че 49-годишен руснак е задържан по подозрение в убийството на 40-годишен грузински гражданин в района на Моабит в Берлин. Според агенцията са открити „оръжието на  убийството и, вероятно, велосипед, с който (заподозреният) се е опитал да избяга“. \r\n \r\nПревод и редакция:", "date": "2019.12.04", "title": "РИА Новости: Русия обеща отговор за изгонването на двама нейни дипломати от Германия"}
{"url": "http://www.focus-news.net/news/2019/12/04/2726155/galya-boyadzhieva-damtn-blagoevgrad-s-uvelichavaneto-na-kategoriyata-na-dadeno-pirotehnichesko-sredstvo-narastva-y-vazrastta-na-potrebitelya-koyto-mozhe-da-go-polzva.html", "text": "Пиротехническите изделия са една много опасна продуктова група за потребителите. Това каза за  Радио „Фокус“ - Пирин  Галя Бояджиева, началник на Регионален отдел – Благоевград към Държавна агенция по метрологичен и технически надзор (ДАМТН). По думите ѝ при тях е задължително да се чете инструкцията за употреба, защото в нея производителят е предвидил от каква възраст могат да бъдат използвани. „Трябва да се има предвид, че категория 1 е най-безопасната. Пиротехническите изделия в тази категория не трябва да се използват от потребители под 12 години, тоест от деца. С увеличаването на категорията на пиротехническото изделия, съответно се увеличава и възрастта на потребителя, който го използва“, каза още експертът.  \r\n \r\nГаля Бояджиева допълни, че в инструкцията за пиротехнически изделия има и много предупредителни текстове – след като бъде запалено на какво разстояние потребителя да се отдалечи от нея, за да бъде безопасно, но и да не нарани някой от тези, които ги използват или гледат ефекта от тях. „Така, че естествено най-важно е да се чете инструкцията за употреба на български език. Освен това има пиротехнически изделия, които не могат да се използват от всеки, тоест не може всеки да ги пали. Те се използват само от пиротехници, които знаят как и по какъв начин да ги запалят“, подчерта Бояджиева.  \r\n \r\nЛивия НИНОВА", "date": "2019.12.04", "title": "Галя Бояджиева, ДАМТН – Благоевград: С увеличаването на категорията на дадено пиротехническо средство, нараства й възрастта на потребителя, който може да го ползва"}
{"url": "http://www.focus-news.net/news/2019/12/04/2726162/unitsef-zapochva-initsiativa-za-nabirane-na-sredstva-za-tri-klyuchovi-oblasti-v-koito-podkrepya-detsata.html", "text": "УНИЦЕФ започва инициатива за набиране на средства за три ключови области, в които подкрепя децата. Това съобщиха от пресцентъра на  организацията . \r\n \r\nКато част от своята дългосрочна програма за редовно дарителство, УНИЦЕФ стартира инициатива за набиране на средства за три ключови области, в които подкрепя децата в България: Ранно детско развитие, Приобщаващо образование и Осигуряване на безопасна учебна среда. Основното послание на кампанията е: „Всичко е възможно в мечтите на децата, но въображаема помощ не стига. Нужна е истинска“.  \r\n„Вярвам, че всеки един може да допринесе за промяна на живота на най-уязвимите деца. УНИЦЕФ работи, за да може всички те да се радват на своите права и да развият пълния си потенциал. Най-ефективният начин за устойчива подкрепа на работата на Детския фонд на ООН е чрез редовни месечни дарения. Няма такова нещо като „малко“ дарение, защото когато се съберат усилията на всеки един от нас заедно можем да постигнем много!“ – коментира представителят на УНИЦЕФ в България, д-р Джейн Муита. \r\n  \r\n„Децата имат голямо въображение и често си измислят приятели и закрилници, но е важно да имат истински. Ако мога да помогна дори на едно дете да получи шанс за по-добро бъдеще, ще бъда шастлив! Подкрепете програмата на УНИЦЕФ и станете БЛАГОДЕТЕЛ на децата в нужда.“ – призовава Юлиан Вергов. \r\n \r\n\"Децата намират начини да се приспособят и да се справят и с най-тежките ситуации. Въображаемите приятели са един от тях, но те не са достатъчни. Да погледнем към нашето бъдеще - към децата и да им помогнем по пътя на израстване.“ – споделя мотивацията си Радина Думанян“ – споделя Радина Думанян.  \r\n \r\nИнициативата е подкрепена от Нова Броудкастинг груп, Нетинфо, Информационна Агенция Фокус, Радио Фокус. \r\n  \r\nКак се става Благодетел? \r\nВсеки желаещ може да се присъедини към Благодетелите на УНИЦЕФ с автоматични месечни дарения от 5 лева през мобилния си телефон, като изпрати SMS с текст 5 към номер 1021. Дарителят запазва пълен контрол върху даренията си и има възможност да смени сумата или да прекрати да дарява по всяко време, като изпрати безплатен SMS с буква S или STOP на 1021.  \r\nДарения могат да се правят и онлайн – на dari.unicef.bg. \r\n \r\nКак УНИЦЕФ подкрепя децата? \r\nРанно детско развитие \r\nДо момента повече от 1500 родители на малки деца от 50 различни населени места, включително родители на деца с увреждания, са получили подкрепа за позитивно родителство чрез програмата „Да пораснем заедно“ – Работилници за родители; 12 400 – родители и грижещи се за 15 000 деца до 3 години (70% от всички деца на тази възраст в региона на Шумен и Сливен), са получили подкрепа от специалисти по ранно детско развитие и е създаден специален уебсайт с полезна информация за родители - www.roditel.unicef.bg \r\n \r\nПриобщаващо образование \r\nС подкрепата на УНИЦЕФ, партньорите и Благодетелите, в рамките на проекта „Заедно от детската градина“ 35 детски градини в София, Шумен, Сливен, Монтана вече са направили първите си стъпки към по-добро и качествено предучилищно образование за деца със специални потребности; над 5000 деца са получили подкрепа и ежедневен достъп до психолог и логопед; повече от 500 учители, помощници на учителите и 72 специалисти са участвали в специализирани обучения в областта на приобщаващото образование, а 960 деца са преминали скрининг тест за образователни затруднения, благодарение на които се осъществява ранна идентификация на техните специфични нужди от подкрепа.  \r\nОсигуряване на безопасна учебна среда \r\nУНИЦЕФ разработва пилотна програма, съвместно с Министерството на образованието, чиято цел е превенцията на насилието в училище. Вече е стартирал процесът за избор на училищата, които ще се включат в програмата. За следващите две години, се предвижда: 3 500 деца да получат подкрепа; 300 деца да бъдат обучени да предоставят подкрепа на своите съученици; 300 учители и други специалисти да бъдат обучени да прилагат социално-емоционални обучителни програми, да работят по-ефективно с родителите, да прилагат подходи за мирно разрешаване на конфликти; 3500 родители да участват в родителско-учителски клубове и да получат подкрепа по време на семинари за родителски умения.  \r\n\t \r\nЗа УНИЦЕФ \r\n \r\nУНИЦЕФ работи на местата с най-тежки условия, за да достигне до най-уязвимите деца. За да спаси живота им. За да защити правата им. За да им помогне да реализират пълния си потенциал. Работим за всяко дете, навсякъде, всеки ден – в над 190 държави и територии – за да създадем по-добър свят за всеки. И никога не се отказваме.", "date": "2019.12.04", "title": "УНИЦЕФ започва инициатива за набиране на средства за три ключови области, в които подкрепя децата"}
{"url": "http://www.focus-news.net/news/2019/12/04/2726158/nad-5-hilyadi-grazhdani-ot-stara-zagora-shte-cherpyat-na-nikulden.html", "text": "2311 старозагорци носят името Николай, съобщиха от  Общината . На Никулден за имен ден ще почерпят общо 5116 души в Стара Загора. Съкратеният вариант на едно от най-популярните имена – Кольо, имат 877 души, а Колю – 8. Това сочи справката на  Дирекция  „Гражданско състояния“ на общинската администрация. 650 господа с име Никола и 12 с име Нико също ще почерпят в петък.  \r\nДамите, които ще приемат поздрави по повод имения си ден, с име Николина са 323, а с Николинка – 165. 320 са носителките на име Никол.  \r\nНикулден е един от големите православни празници. Посветен е на Свети Николай Мирликийски, считан за покровител на моряците, пътешествениците, банкерите и търговците. Отбелязва се на 6 декември. Народната традиция повелява да се сервират рибни ястия, като традиционен остава пълненият шаран.", "date": "2019.12.04", "title": "Над 5 хиляди граждани от Стара Загора ще черпят на Никулден"}
{"url": "http://www.focus-news.net/news/2019/12/04/2726157/nad-700-hil-lv-sa-investirani-v-nov-most-v-elhovo-na-tretoklasniya-pat-elhovo-skalitsa-v-oblast-yambol.html", "text": "Над 700 хил. лв. са инвестирани в изграждането на нов мост в град Елхово на третокласния път III-7008 Елхово - Скалица. По отсечката преминава трафикът към ТЕЦ „Марица Изток“. За съоръжението има подписан акт 16 и предстои издаване на разрешението за ползване. Това съобщиха от пресцентъра на  Агенция \"Пътна инфраструктура\" . \r\n \r\nНовият стоманобетонов мост, с дължина 21 м, преминава над дере в близост до река Тунджа. Той е с две ленти за движение, тротоари за пешеходци, предпазни парапети, мантинели и нова хоризонтална маркировка. Съоръжението е изградено на мястото на стария мост, построен през 1926 г. с дървена конструкция и една лента за движение.  \r\n \r\nИзпълнител на проекта е „Пътища и мостове“ЕООД – Варна. Стойността на договора е 733 920 лв. с ДДС. Строителният надзор е осъществен от „Агроводинвест“ ЕАД. Техният договор е за 39 004,56 лв. с ДДС.", "date": "2019.12.04", "title": "Над 700 хил. лв. са инвестирани в нов мост в Елхово на третокласния път Елхово - Скалица в област Ямбол"}
{"url": "http://www.focus-news.net/news/2019/12/04/2726161/reuters-germanskata-prokuratura-vyarva-che-ima-ruska-vrazka-v-ubiystvoto-na-gruzinets-v-berlin.html", "text": "Германските федерални прокурори смятат, че руското разузнаване е било замесено в убийството през август на грузински гражданин и следователно ще поеме разследването от местните власти, заяви неназован източник пред  Reuters . \r\n \r\nПодобна стъпка би могла да предизвика още по-голямо напрежение между Германия - и други западни страни - и Русия, след отравянето на бивш руски шпионин Сергей Скрипал и дъщеря му на британска земя миналата година. \r\n \r\nЗелимхан Хангошвили, 40-годишен, който преди това се е сражавал заедно със сепаратистите в руския регион Чечня, е бил прострелян два пъти в главата в централен берлински парк през август, докато е отивал към джамия. \r\n \r\n„Имаме доказателства, че зад това стои чуждестранна разузнавателна агенция и следователно случаят ще бъде поет от федералния прокурор тази седмица“, заяви източникът, който поиска да не бъде назован, тъй като не е упълномощен да говори с медиите. \r\n \r\nЗаподозреният е задържан малко след убийството, а списание Der Spiegel съобщава, че номерът на паспорта му го свързва с руските служби за сигурност. \r\n \r\nБерлинските прокурори, които досега са ръководили случая, заявиха, че заподозреният е бил хванат, докато се е опитал да изхвърли предполагаемото оръжие на убийството в близката река Шпрее, заедно с велосипед, който е карал. \r\n \r\nРусия проведе I и II Чеченска война през 1994-96 и 1999-2000 срещу местните сепаратисти в региона на Северен Кавказ, който граничи с Грузия на юг. Много от ислямистките бойци от тези войни сега живеят в изгнание и се смята, че са преследвани от настоящите про-руски власти в Чечня, коментира британската агенция. \r\n \r\nПревод и редакция:", "date": "2019.12.04", "title": "Reuters: Германската прокуратура вярва, че има руска връзка в убийството на грузинец в Берлин"}
{"url": "http://www.focus-news.net/news/2019/12/04/2726156/otpadat-ogranicheniyata-za-dvizhenie-na-mps-nad-12-tona-za-oblast-smolyan.html", "text": "Отпадат ограниченията за движение на МПС над 12 тона за област Смолян. За проход \"Превала\" по път ІІІ-864 Проглед – Стойките и път ІІІ-866 Стойките - Широка лъка остава в сила ограничението за движение на МПС над 12 тона, съобщиха от Агенция \"Пътна инфраструктура\".", "date": "2019.12.04", "title": "Отпадат ограниченията за движение на МПС над 12 тона за област Смолян"}
{"url": "http://www.focus-news.net/news/2019/12/04/2726164/plovdivskata-sveta-mitropoliya-organizira-praznichen-kontsert-s-vizantiyska-tsarkovna-muzika-na-6-dekemvri.html", "text": "Пловдивската света митрополия организира празничен концерт с византийска църковна музика на 6 декември. Това съобщиха за  Радио „Фокус“ – Пловдив  от митрополията. Празничният концерт ще се състои от 18.00 часа на Никулден в Драматичен театър „Н. О. Масалитинов“. Входът за всички желаещи да присъстват е свободен. \r\n \r\nСъбитието ще бъде със специалното участие на църковни хорове за източно-църковно пеене. Сред тях са „ТРОПОС“ с диригент Константинос Ангелидис от Атина (Гърция). Хорът е пял на богослужения с Вселенския патриарх Вартоломей, Йерусалимския патриарх Теофил, Архиепископа на Кипър Хризостом, както и на всенощни бдения в манастирите на Света Гора- Атон, Ватопед, Симонопетра и Дохиар. Хорът ще участва и в неделното богослужение  в Митрополитския храм „Св. Марина“ на 8 декември от 09.00 часа, възглавено от Пловдивския митрополит Николай. \r\n \r\nХорът за византийска музика „Нектарий Протопсалт“ от Букурещ (Румъния) с диригент Сабин Преда също ще участва в празничния концерт на 6 декември. В него участват румънски псалти, които са завършили Богословския университет към Букурещкия университет и Националния университет по музика. Хорът е участвал в музикални фестивали, и е издал голям брой музикални албуми, като Великия параклис на св. Богородица. Хорът участва в празничните богослужения в храма на Агрономическия университет „Св. св. Кирил и Методий“ в Букурещ. \r\n \r\nУчастие ще вземе и митрополитски хор „Св. ап. Ерм“ с диригент протопсалт Георги Радев, основан през 2007година с благословението на Пловдивския митрополит Николай. В него участват изявени псалти, които украсяват с пеенето си митрополитските богослужения.", "date": "2019.12.04", "title": "Пловдивската света митрополия организира празничен концерт с византийска църковна музика на 6 декември"}
{"url": "http://www.focus-news.net/news/2019/12/04/2726166/obshtina-veliko-tarnovo-podpomaga-humanitarna-gimnaziya-sv-sv-kiril-i-metodiy.html", "text": "Община Велико Търново ще дофинансира дейността на Хуманитарна гимназия „Св. св. Кирил и Методий“. 38 000 лева допълнително ще получи училището към делегирания бюджет за 2019 година, а подпомагането се налага заради по-малкия брой ученици. Предложението на кмета Даниел Панов и общинската администрация е одобрено по време на днешната сесия на Общинския съвет, съобщиха от пресцентъра на  Общината .  \r\n \r\nЗа първи през последните седем години учениците в най-старата великотърновска гимназия се увеличават почти двойно. За учебната 2018-2019 година те са били 42-а, разпределени в пет паралелки. В настоящата учебна година възпитаниците вече са 70 и са сформирани шест класа. Положителна оценка по време на заседанието на местния парламент получи и ръководството на гимназията начело с директора Павлин Витанов.  \r\n \r\nВ началото на годината Общината отпусна близо 11 000 лева на Хуманитарна гимназия за оборудване на специализиран кабинет по журналистика.   \r\n \r\nНовият тренировъчен терен за футбол във Велико Търново ще носи името на футболната легенда Трифон Иванов, реши местният парламент, одобрявайки предложението на инициативен комитет.  \r\n \r\nПоложително бе и решението за освобождаване на учениците на Спортно училище „Георги Живков“ от таксите за ползването на общежитие. Добрата практика бе въведена от Даниел Панов и екипът му още от възстановяването на учебната институция преди седем години и е сред факторите за привличане на ученици от цяла България.", "date": "2019.12.04", "title": "Община Велико Търново подпомага Хуманитарна гимназия „Св. св. Кирил и Методий“"}
{"url": "http://www.focus-news.net/news/2019/12/04/2726165/sport-ludogorets-se-naredi-do-livarpul-yuventus-i-ayaks.html", "text": "Осемкратният български шампион – Лудогорец Разград, продължава своя успешен сезон в efbet Лига. „Орлите” са убедителен лидер в родния шампионат, като серията от 23 мача без загуба е точно толкова, колкото има холандския хегемон – Аякс Амстердам. \r\n \r\nНай-убедителен в тази статистика е украинският Шахтьор Донецк с 45 мача, втори се нарежда английският лидер Ливърпул. \r\nАвстрийският шампион Ред Бул Залцбург е с 20 поредни мача без загуба, докато Ювентус и Камбуур със своите 14 поредни мача без поражение оформят „Топ 6“.", "date": "2019.12.04", "title": "Спорт: Лудогорец се нареди до Ливърпул, Ювентус и Аякс"}
{"url": "http://www.focus-news.net/news/2019/12/04/2726163/ursula-fon-der-layen-es-tryabva-da-se-zaeme-sas-svoyata-zashtita-zashtoto-ima-oblasti-kadeto-nato-ne-uchastva.html", "text": "Европейският съюз трябва да се заеме с развитието на собствената си отбрана, защото има области, в които Брюксел не вижда НАТО да участва. Това обяви на пресконференция в Брюксел новият председател на Европейската комисия Урсула фон дер Лайен, предава  ТАСС .  \r\n \r\n„НАТО е най-силният отбранителен съюз в света. Въпреки това съм убедена, че има области и въпроси, в които НАТО не участва, но където е необходимо ЕС да може да действа“, каза тя.  \r\n \r\n : Мария Факова", "date": "2019.12.04", "title": "Урсула фон дер Лайен: ЕС трябва да се заеме със своята защита, защото има области, където НАТО не участва"}
{"url": "http://www.focus-news.net/news/2019/12/04/2726169/vladimir-putin-partnyorstvoto-mezhdu-rusiya-i-sarbiya-se-potvarzhdava-v-ezhednevnata-rabota-v-razlichni-sferi.html", "text": "Руският президент Владимир Путин смята, че стратегическото партньорство със Сърбия се потвърждава от ежедневната работа в областта на политиката, икономиката и сигурността. Руският лидер каза това, откривайки преговорите в тесен състав със своя сръбски колега Александър Вучич, предава  ТАСС . \r\n \r\n„Нашите отношения се развиват положително, стратегическото ни партньорство се потвърждава от ежедневната работа“, каза държавният глава на Русия. „Това се отнася и за политическата сфера, това се отнася и за взаимодействието в областта на сигурността и в икономиката“. Путин споделя, че през 2018 г. взаимният търговски оборот е нараснал с 2%, а за деветте месеца на тази година растежът е надхвърлил 9%.  \r\n \r\nПрезидентът отбеляза и активната работа на двустранната междуправителствена комисия и други институции, създадени специално за развитие на двустранните отношения. „Надявам се, че ще обсъдим всичко това по време на Вашето посещение“, каза той.  \r\n \r\n : Мария Факова", "date": "2019.12.04", "title": "Владимир Путин: Партньорството между Русия и Сърбия се потвърждава в ежедневната работа в различни сфери"}
{"url": "http://www.focus-news.net/news/2019/12/04/2726173/ministar-desislava-taneva-ima-predvideni-nad-10-mln-lv-za-uvelichenie-na-zaplatite-za-sluzhitelite-na-babh.html", "text": "Всичко, което беше възможно да направим в рамките на настоящата бюджетна процедура, бе направено за Българска агенция по безопасност на храните (БАБХ). Всички, според техния принос и оценка, ще получат увеличение на възнагражденията следващата година. Бюджетът предстои да бъде гласуван финално в рамките на настоящите дни. Има предвидени над 10 млн. лв. за увеличение на заплатите. Това каза министърът на земеделието, храните и горите Десислава Танева по време на изложението „Обичам българската риба“, предаде репортер на  Агенция „Фокус“ . \r\n \r\n„Всеки може да има искания за нещо от всяка позиция, независимо от работното място – и в държавната администрация, и в частния сектор. Във всяко едно искане могат да се намерят основания, но всеки може да се разпростира според възможностите си. В нашето съзнание като граждани, за това, което получаваме, трябва първо да се замислим какво даваме“, заяви министър Танева във връзка с протеста за увеличение на заплатите.  \r\n \r\nТя благодари за интереса към изложението „Обичам българската риба и посочи, че са положили усилия в навечерието на Никулден експериментално да се покаже какво има България като аквакултура. „За следващата година планираме по-широкомащабна кампания. Всички показатели за производство и потребление на риба са положителни“, допълни тя.  \r\n \r\nЗорница КОСТАДИНОВА", "date": "2019.12.04", "title": "Министър Десислава Танева: Има предвидени над 10 млн. лв. за увеличение на заплатите за служителите на БАБХ"}
{"url": "http://www.focus-news.net/news/2019/12/04/2726170/venets-ot-imel-e-postaven-v-tsentara-na-burgas.html", "text": "От днес жителите на града ще се радват на висящ венец от имел, който ще подканя влюбените да затвърдят своята любов чрез вълшебна целувка под мистичното растение. Това съобщиха от пресцентъра на  Община Бургас . Венецът е с размер 70 см в диаметър и се намира в \"сърцето на града\", надвиснал над емблематичния за Бургас компас на главната улица \"Александровска\". Всички влюбени жители и гости на града могат да направят своя снимка под имела и да я изпратят на е-мейл: media@burgas.bg, и да станат част от зимната приказка на Бургас. \r\n \r\nЕдна от коледните традиции, датираща още от XVIII век, е че влюбените трябва да се целунат под имел, за да затвърдят силата на своята любов и да си гарантират хармонични отношения. Популярната традиция за целувка под клонка имел на Коледа се корени в древноскандинавската митология и вече е широко разпространена по цял свят. Сред едно от популярните вярвания е, че имелът дава живот и предпазва от болести. Растението още насърчава любовта, носи щастие и късмет. \r\n \r\nОт днес имелът вече е част от празничната атмосфера в Бургас и ще допринесе за подсилване на романтиката, характерна за наближаващите коледни и новогодишни празници.", "date": "2019.12.04", "title": "Венец от имел е поставен в центъра на Бургас"}
{"url": "http://www.focus-news.net/news/2019/12/04/2726167/parlamentat-prie-byudzheta-na-doo-za-2020-g-na-vtoro-chetene.html", "text": "Парламентът прие бюджета на ДОО за 2020 г. на второ четене, предаде репортер на  Агенция \"Фокус\" . Дебатите по бюджета продължиха два дни.  \r\n \r\nКонсолидираният бюджет на ДОО за приходите, разходите и трасферите е в размер на 12, 4 млрд. лв. Рамката на бюджета предвижда разходи за пенсии в размер на 10, 57 млрд. лв.  \r\n \r\nДепутатите приеха предложенията на управляващите за промени в Кодекса за социално осигуряване. Съгласно текстовете осигурителят е длъжен да съхранява за срок от 50 години считано от 1 януари на отчетния период, следващ отчетният период, за който се отнасят, ведомости за заплати, трудови договори, допълнителни споразумение, заповеди, за назначаване и други. \r\n \r\nДепутатите определиха размерите на месечния осигурителен доход за 2020 г.Текстовете предвиждат минималният осигурителен доход за самоосигуряващите се лица през 2020 г. да е 610 лв. В Закона за бюджета на ДОО е заложено минималният месечен размер на осигурителния доход на земеделските стопани и тютюнопроизводители да бъде в размер на 420 лв. и максимален месечен размер за осигурителен доход – 3000 лв. \r\n \r\n380 лв. остава размерът на паричното обезщетение за отглеждане на дете до 2 г. през 2020 г. \r\n \r\n \r\nСчитано от 1 януари до 30 юни 2020 г. минималният размер на пенсията за стаж и възраст ще бъде 219,43 лв. \r\nПредложението за минимален размер на пенсията за стаж и възраст от 1 юли 2020 г. обаче претърпя промяна. Първоначално то бе в размер на 234, 12 лв. Между двете четения управляващата коалиция предложиха от 1 юли следващата година минималният размер на пенсията да бъде в 250 лв. и предложението им бе подкрепено от пленарна зала. \r\nОт опозицията в лицето на БСП поискаха минималната пенсия да бъде от 250 лв. още от 1 януари 2020 г., а от 1 юли размерът й да бъде 300 лв. Предложенията на социалистите обаче бяха отхвърлени. ДПС също бяха направили предложение пенсията да бъде 250 лв. от 1 януари 2020 г., а не от 1 юли, както предлагат управляващите, но и тяхното предложение бе отхвърлено. \r\n \r\nНародното събание отхвърли предложението на БСП за преизчисляване на пенсиите. \r\nПредложението на опозицията бе заложено в Закона за бюджета на ДОО за 2020 г. Социалистите предлагаха пенсиите за трудова дейност, отпуснати до 31 декември 2016 г. да се преизчислят от 1 септември 2020 г., като инвидуалният коефициент се умножи по средномесечния осигурителен доход за страната за 2016 г. Народното събрание не прие и предложението на ДПС осъвременяването на пенсиите да става вместо от 1 юли от 1 януари всяка година. \r\n \r\n \r\nДеница КИТАНОВА", "date": "2019.12.04", "title": "Парламентът прие бюджета на ДОО за 2020 г. на второ четене"}
{"url": "http://www.focus-news.net/news/2019/12/04/2726171/obshtina-veliko-tarnovo-izgrazhda-kompleks-za-sotsialna-grizha-za-vazrastni-hora-i-litsa-s-umstvena-izostanalost.html", "text": "Община Велико Търново изгражда комплекс за социална грижа за възрастни хора и лица с умствена изостаналост. Дейностите, които стартираха в началото на 2019 г., са финансирани със средства по Оперативна „Региони в растеж“. Отпуснатите пари в размер на 2 760 000 лв. са 100% безвъзмездна финансова помощ. Това съобщи пред журналисти зам.-кметът Снежана Данева – Иванова, предаде репортер на  Радио „Фокус“ – Велико Търново .  \r\n \r\nВ рамките на проекта предстои да бъдат построени четири нови „къщички“, които ще са част от Центъра за грижа за лица с умствена изостаналост в село Церова кория, като капацитетът им ще е за 60 души. Ще бъде ремонтирана и съществуваща сграда на ул. „Симеон Велики“ 3 във Велико Търново, в която ще се помещава „Център за грижа за възрастни хора в невъзможност за самообслужване“ с капацитет за 15 човека. В другата половина на същата сграда ще бъдат предоставяни социални услуги за деца.   \r\n \r\n„Основната цел на проекта е да осигурим съвременна, подходяща и ефективна социална инфраструктура, която ще допринесе за постигане на целите на Националната стратегия за дългосрочна грижа. С това ние ще създадем условия за независим и достоен живот на възрастните хора и хората с увреждания, посредством предоставяне на качествени, достъпни и устойчиви услуги за дългосрочна грижа“, обясни още зам.-кметът на Велико Търново. Снежана Данева-Иванова подчерта също, че според статистиката във всяко второ българско семейство има проблем с възрастен, за когото близките му не могат да полагат необходимите грижи.  \r\n \r\nЕкспертът от Дирекция „Социални дейности и здравеопазване“ Жоро Ковачев припомни, че Община Велико Търново е част от първия план за деинституционализация, приет през 2018 година. „Ние сме една от десетте пилотни общини, в които ще бъдат закрити първите десет домове за възрастни с умствена изостаналост и домове за възрастни с психични разстройства. Този процес се налагаше, за да може да се предостави по-добър начин на живот на тези потребители, които живееха в условия, които не бяха най-добри“, допълни Ковачев.  \r\n \r\nСрокът за приключване на дейностите е 4 февруари 2021 година. След тази дата Общината ще търси механизми, с които ще бъде подпомогнато финансирането на предоставяните услуги, за да не са те в тежест само на общинския бюджет.  \r\nКъм момента дейностите са в процес проектиране, а изпълнителите са избрани. \r\n \r\nЛуиза ТРАНЧЕВА", "date": "2019.12.04", "title": "Община Велико Търново изгражда комплекс за социална грижа за възрастни хора и лица с умствена изостаналост"}
{"url": "http://www.focus-news.net/news/2019/12/04/2726179/bbc-arestuvaha-vazrasten-chovek-v-yaponiya-zaradi-tova-che-se-oplakva-tvarde-mnogo.html", "text": "Възрастен мъж в беше арестуван в японската столица Токио, след като е отправил общо 24 хил. оплаквания към мобилния си оператор, предава  BBC , като се позовава на местни източници сред органите на реда.  \r\n \r\nАкитоши Окамото, на 71 години, е бил обвинен в това, че е направил хиляди обаждания към безплатния потребителски телефон на компанията “KDDI” в рамките на само осем дни, като се е оплаквал, че те са нарушили договора му.  \r\n \r\nКомпанията каза пред местните медии, че той се е обаждал постоянно в период от две години и половина. Окамото отрича да е тормозил мобилния си доставчик и заяви пред полицията, че той е жертвата в случая.  \r\n \r\nЯпонските медии твърдят, че възрастният човек е смятал, че договора му е нарушен, понеже не е можел да приема радиопредавания от телефона си.  \r\n \r\nПолицията от своя страна твърди, че когато Окамото се е обаждал на оператора си, той или е обиждал служителите от отдел поддръжка, които са разговаряли с него, или е настоявал представител на компанията да дойде при него лично и да му се извини. Понякога, според говорител на органите на реда, той се е обаждал на компанията и е затварял веднага след това. \r\n \r\nМобилният оператор заяви, че първоначално не са имали намерение да повдигат обвинения срещу възрастния мъж, но обажданията са станали толкова чести и настоятелни, че те не са можели да обръщат внимание и на другите си потребители.  \r\n \r\nЗатова, по данни на полицията, Окамото е бил арестуван в подозрения за „възпрепятстване на работата“ на компанията. Това е обвинение, което може да бъде повдигнато в Япония на потребители, които пречат на дадена фирма да си върши работата нормално.  \r\n \r\n  Теодор Пенев", "date": "2019.12.04", "title": "BBC: Арестуваха възрастен човек в Япония заради това, че се оплаква твърде много"}
{"url": "http://www.focus-news.net/news/2019/12/04/2726177/okrazhniyat-sad-v-dobrich-postanovi-5-godishna-efektivna-prisada-po-delo-za-grabezh-izvarshen-v-usloviyata-na-opasen-retsidiv.html", "text": "Окръжният съд в Добрич (ДОС) постанови осъдителна присъда по дело за грабеж, като наложи на подсъдимия наказание лишаване от свобода за срок от 5 години, което да бъде изтърпяно при първоначален строг режим. Това съобщиха от пресцентъра на  Добричкия окръжен съд . \r\n \r\nС първоинстанционната присъда 24-годишният подсъдим е признат за виновен в това, че на 13 март 2019 г., при условията на опасен рецидив, чрез употреба на сила, отнел чужди движими вещи на обща стойност 3796 лева, с намерение противозаконно да ги присвои. Според обвинителния акт подсъдимият ограбил мъж, с когото се запознали в интернет. 24-годишният отишъл в дома на потърпевшия, където изненадващо го нападнал, нанесъл му удари, а след това напуснал жилището, като взел два лаптопа, мобилен телефон, златна обица, раница и други вещи. После подсъдимият продал отнетото в района на кооперативния пазар в Добрич на неустановено лице за 200 лева.  \r\n \r\nДелото премина по реда на съкратеното съдебно следствие, при което съдът е длъжен да намали първоначално наложеното на подсъдимия наказание с една трета. Процедурата беше приложена, след като 24-годишният призна вината си и всички факти, изложени в обвинителния акт, а съдебният състав установи, че неговото самопризнание се подкрепя от събраните в досъдебното производство доказателства. Така първоначално определеното на подсъдимия наказание от 7 години и 6 месеца е намалено на 5 години. Постановената от Окръжния съд присъда не е окончателна и подлежи на обжалване и протест в 15-дневен срок пред Апелативен съд - Варна.", "date": "2019.12.04", "title": "Окръжният съд в Добрич постанови 5-годишна ефективна присъда по дело за грабеж, извършен в условията на опасен рецидив"}
{"url": "http://www.focus-news.net/news/2019/12/04/2726178/za-parvi-pat-v-haskovo-kontsert-na-unikalnite-violons-barbares.html", "text": "По покана на община Хасково за първи път в Хасково гостуват Violons Barbares. В превод от френски „Варварски цигулки“- трио създадено в Страсбург. В групата влизат българин, монголец и французин – изключителни музиканти, които правят виртуозни композиции с модерни и етно-мотиви. За първи път хасковската публика ще има възможност да чуе уникални авторски песни и обработки от българския и монголския фолклор. Това съобщиха от пресцентъра на  Община Хасково . \r\n \r\nОсновоположник на триото е гъдуларя Димитър Гугов, който от години живее, твори и дирижира във Франция. Пред хасковска публика тримата виртуози ще изпълнят песни от  сърцевината на Монголия чрез гърлено пеене и пронизващи звуци на конеглава цигулка – всичко това в изпълнение на Енхжаргал Дандарваанчиг – Епи. Третият член на „Варварски цигулки” е перкусионистът Фабиен Гуйо. Той представя необичайна комбинация от класически и етно перкусии. \r\n \r\nВарварските цигулки очакват хасковската публика на сцената на театър „Иван Димов“ на 6 декември 2019г. от 19,00 часа. Концертът е част от празничната програма на община Хасково по повод настъпващите Коледни и Новогодишни празници. Входът е свободен!", "date": "2019.12.04", "title": "За първи път в Хасково концерт на уникалните Violons Barbares"}
{"url": "http://www.focus-news.net/news/2019/12/04/2726175/blagotvoritelen-kontsert-parchentsa-ot-pazela-shte-bade-predstaven-v-obshtinskiya-mladezhki-tsentar-zahari-stoyanov-v-dobrich.html", "text": "Благотворителен концерт „Парченца от пъзела“ ще бъде представен в Общинския младежки център „Захари Стоянов“ в Добрич тази вечер от 18,30 часа, предаде кореспондентът на  Радио „Фокус” – Варна . Поради проявения огромен интерес това е втора дата след концерта през ноември. Поканата е отправена от Ученическия съвет на Езикова гимназия „Гео Милев“. Идеята е събраните средства да бъдат използвани за обзавеждане на малкия салон в гимназията и той да се превърне в многофункционална конферентна зала. Програмата ще бъде същата както в предходния концерт. \r\nЖулиета НИКОЛОВА", "date": "2019.12.04", "title": "Благотворителен концерт „Парченца от пъзела“ ще бъде представен в Общинския младежки център „Захари Стоянов“ в Добрич"}
{"url": "http://www.focus-news.net/news/2019/12/04/2726180/mon-shte-predstavi-novoto-izdanie-na-reytongovata-sistema-an-visshite-uchilishta-v-balgariya-za-2019-g-na-5-dekemvri.html", "text": "На 5 декември 2019 г. в 10.00 часа в залата на 7 етаж в Министерството на образованието и науката ще бъде представено новото издание на Рейтинговата система на висшите училища в България за 2019 г. Това съобщиха от пресцентъра на  Министерството .", "date": "2019.12.04", "title": "МОН ще представи новото издание на Рейтонговата система ан висшите училища в България за 2019 г. на 5 декември"}
{"url": "http://www.focus-news.net/news/2019/12/04/2726183/zamestnik-ministar-chavdar-marinov-shte-uchastva-vav-foruma-da-na-balgarskata-hrana.html", "text": "Заместник-министърът на земеделието, храните и горите Чавдар Маринов ще участва във форума „ДА! На българската храна“.  \r\nСъбитието ще се проведе от 11:00 ч. в хотел „Маринела София“, зала „Витоша“.Това съобщиха от пресцентъра на  Министерство на земеделието, храните и горите .", "date": "2019.12.04", "title": "Заместник-министър Чавдар Маринов ще участва във форума  „ДА! На българската храна“"}
{"url": "http://www.focus-news.net/news/2019/12/04/2726181/na-5-dekemvri-shte-se-provede-proverka-na-gotovnostta-za-rabota-na-dobrovolnoto-formirovanie-i-ekipite-na-direktsiya-avariyna-pomosht-i-preventsiya-pri-tezhki-meteorologichni-usloviya.html", "text": "Проверка на  готовността за работа на доброволното формирование и екипите на дирекция „Аварийна помощ и превенция“ при тежки метеорологични условия ще се проведе на 5 декември в 11.00 часа.  Столичната община има създадено доброволно формирование от 2011 година.  Към момента в него участват 68 човека.  Това съобщиха от пресцентъра на  Столична община .   \r\n \r\nПроверката ще се проведе в новата база на доброволното формирование в район „Панчарево“, ул. „Сини вир“ 2. На събитието ще присъстват кметът на София Йорданка Фандъкова и директорът на ГД „Пожарна безопасност и защита на населението“ главен комисар Николай Николов.  \r\nНа 5 декември е и международен ден на доброволчеството.", "date": "2019.12.04", "title": "На 5 декември ще се проведе проверка на готовността за работа на доброволното формирование и екипите на дирекция \"Аварийна помощ и превенция\" при тежки метеорологични условия"}
{"url": "http://www.focus-news.net/news/2019/12/04/2726176/podrobnosti-za-predprietite-merki-za-osiguryavane-na-obshtestveniya-red-i-sigurnostta-po-vreme-na-studentskiya-praznik-shte-badat-predstaveni-na-brifing-v-gdnp-na-5-dekemvri.html", "text": "Подробности за предприетите от Министерството на вътрешните работи мерки (МВР) за осигуряване на обществения ред и сигурността по време на студентския празник ще бъдат представени на брифинг в Главна дирекция „Национална полиция“ (ГДНП) от 11.00 часа на 5 декември. Това съобщиха от пресцентъра на  МВР . Участие ще вземат служители на ГДНП и СДВР.", "date": "2019.12.04", "title": "Подробности за предприетите мерки за осигуряване на обществения ред и сигурността по време на студентския празник ще бъдат представени на брифинг в ГДНП на 5 декември"}
{"url": "http://www.focus-news.net/news/2019/12/04/2726184/prezidentat-rumen-radev-initsiira-sreshta-s-otgovornite-ministri-za-tezhkata-situatsiya-vav-vodniya-sektor-i-predizvikatelstvata-pred-efektivnoto-mu-upravlenie.html", "text": "Президентът Румен Радев ще се срещне от 15.30 часа на 5 декември, четвъртък, на „Дондуков“ 2 с представители на изпълнителната власт във връзка с въпроси, свързани с тежката ситуация, в която се намира водният сектор, и множеството предизвикателства пред неговото добро и ефективно управление. Това съобщиха от  прессекретариата на държавния глава . \r\n   \r\nНа срещата са поканени министрите на отговорните по въпроса ведомства – на икономиката, на регионалното развитие и благоустройството, на околната среда и водите и на здравеопазването.", "date": "2019.12.04", "title": "Президентът Румен Радев инициира среща с отговорните министри за тежката ситуация във водния сектор и предизвикателствата пред ефективното му управление"}
{"url": "http://www.focus-news.net/news/2019/12/04/2726172/prof-paskal-zhelyazkov-babh-lipsata-na-sredstva-ne-dostigat-v-mnogo-sektori-ne-samo-v-zemedelskiya.html", "text": "Работещите в Българска агенция по безопасност на храните (БАБХ) излязоха на протестен митинг под надслов - „Достойни заплати и достойни условия на труд\". Заради ниското заплащане в Агенцията по храните не достигат ветеринарни специалисти, затова предупреждават отдавна и синдикатите и ръководството на агенцията. Основното искане на протестиращите е средствата за разходи по бюджета на Агенцията по храните за 2020 година да бъдат в размер на 105 млн. лева.  \r\n \r\nПарите не достигат в много сектори, не само в техния. А относно недоволството от липсата на достатъчно апаратура, той е категоричен, че за агенцията постоянно се купуват нови апарати, които  наистина не достигат, но „не може всеки апарат, който излезе, да се купува от нашата страна“. Това заяви директорът на БАБХ проф. Паскал Желязков по време на изложението „Обичам българската риба“, предаде репортер на  Агенция „Фокус“ . \r\n \r\n„Има достатъчна съвременна апаратура и техника, но винаги се разработват нови методи, с които искаме да сме в крак с модата. Всеки иска да работи с нова апаратура, но не винаги има възможност за това. Тази година сме закупили апарат, който е вторият в Европа за диагностика на африканската чума“, посочи Желязков. По думите му тази година държавата е отделила огромна сума за справяне с африканската чума, като главните мерки за чумата са тези с биосигурността. \r\n \r\nПо темата за контрола на храните покрай Никулден, той посочи, че е издал заповед на 27 ноември, но интензивната работа е започнала едва преди няколко дни. „Контролът ще бъде направен съвместно с другите институции на държавата, които имат отношение в предлагането на риба. Този контрол започва от доставчиците на риба, през преработватели, търговия на едро и на дребно – по цялата верига“, допълни той. \r\n \r\nЗорница КОСТАДИНОВА", "date": "2019.12.04", "title": "Проф. Паскал Желязков, БАБХ:  Липсата на средства не достигат в много сектори, не само в земеделския"}
{"url": "http://www.focus-news.net/news/2019/12/04/2726185/invitro-bebetata-na-sofiya-veche-sa-13.html", "text": "Още 4 бебета са се родили през тази есен, благодарение на донорската инвитро програма на Столична община. От всички новородени по тази програма момчетата са вече 9, а момичетата - 4. В очакване на благата вест са още няколко семейства от София, които са се нуждаели от инвитро процедури с донорски яйцеклетки, съобщиха от  Столична община . От 2015 г. насам всяка година СО подпомага жени с репродуктивни проблеми по програмата, която бе създадена съвместно с организациите \"Майки за донорство\" и \"Искам бебе\". До момента по нея са разплатени общо 163 308 лв., а само през 2019 г.  са извършени донорски инвитро процедури на стойност 30 376 лв. В бюджета на София всяка година се предвиждат по 70 000 лв. за тази цел.", "date": "2019.12.04", "title": "Инвитро бебетата на София вече са 13"}
{"url": "http://www.focus-news.net/news/2019/12/04/2726174/afp-stranite-chlenki-na-nato-izlyazoha-s-obshto-izyavlenie-za-edinstvoto-v-aliansa.html", "text": "Лидерите на военния съюз НАТО одобриха общо изявление, което потвърждава обвързаността на страните-членки, въпреки продължаващите спорове за финансирането и общата стратегия на организацията, предава  AFP . \r\n„За да осигурим безопасността, трябва да гледаме към бъдещето заедно“, се казва в общото изявление, в което се говори и за „предизвикателствата“, които ще стоят пред Алианса след възхода на Китай. Страните-членки също така обещаха „по-силни“ действия срещу тероризма. \r\n \r\n  Теодор Пенев", "date": "2019.12.04", "title": "AFP: Страните-членки на НАТО излязоха с общо изявление за единството в Алианса"}
{"url": "http://www.focus-news.net/news/2019/12/04/2726182/afp-britanskoto-obshtestvo-za-zashtita-na-apostrofa-beshe-zakrito-sled-kato-zagubi-bitkata-sreshtu-nevezhestvoto.html", "text": "Британската организация „Общество за защита на апострофа“ беше закрито, след като неговият основател обяви, че за съжаление е загубил битката срещу „невежеството и мързела“, предава  AFP . \r\n \r\nБивш журналист, Джон Ричардс на 96 години, е основал странната организация през 2001 г., с цел да бъде запазено правилното използване на, според него, „пунктоационния знак, с който много се злоупотребява“.  \r\nТой прекарва последната част от кариерата си като редактор във вестник – задача, в която често се налагало да поправя своите колеги в тяхното използване на апострофи.  \r\nСлед това той решава да действа по въпроса и основава обществото, посветено на апострофите, тъй като е сметнал, че те имат нужда от защита.  \r\nРичардс обаче обяви, че за съжаление ще трябва да закрие организацията по две причини.  \r\n \r\n„Първата е, че на 96 намалявам отговорностите си и втората е, че (има) все по-малко организации и хора, на които им пука за правилното използване на апострофите в английския език“, написа той на уебсайта на организацията си.  \r\n„Ние и нашите привърженици в целия свят направихме всичко по силите си, но невежеството и мързела на нашата съвременност спечелиха!“, казва още той.  \r\nУебсайтът му ще остане отворен на този етап.  \r\n \r\n  Теодор Пенев", "date": "2019.12.04", "title": "AFP: Британското „Общество за защита на апострофа“ беше закрито, след като „загуби битката срещу невежеството“"}
{"url": "http://www.focus-news.net/news/2019/12/04/2726168/tass-tramp-i-erdogan-sa-proveli-sreshta-na-chetiri-ochi-v-london.html", "text": "Президентите на САЩ и Турция Доналд Тръмп и Реджеп Таийп Ердоган са провели среща на четири очи в кулоарите на срещата на високо равнище на НАТО в Лондон, предава  ТАСС . \r\nКакто съобщава телевизионният канал NTV, срещата на двамата лидери не е била планирана, а темата на разговора им не се съобщава. \r\n \r\nСрещата на върха на Алианса се провежда на 3 и 4 декември в британската столица. Както съобщиха от Анкара, Ердоган разчита да проведе в кулоарите на форума двустранни срещи и с президента на Франция Еманюел Макрон и премиерите на Великобритания и Германия Борис Джонсън и Ангела Меркел. \r\n \r\nПревод и редакция:", "date": "2019.12.04", "title": "ТАСС: Тръмп и Ердоган са провели среща на четири очи в Лондон"}
{"url": "http://www.focus-news.net/news/2019/12/04/2726206/tass-putin-zayavi-che-srabskiya-uchastak-ot-prodalzhenieto-na-turski-potok-e-pochti-gotov-no-obvini-balgariya-che-bavi-stroezha-mu.html", "text": "Руският президент Владимир Путин счита за възможно Сърбия да участва в транзита на руски газ през „Турски поток“. По неговите думи сръбският участък от газопровода е готов на 85%, предава  TACC . \r\nТой обяви това на пресконференция след разговори със сръбския президент Александър Вучич. \r\n \r\n\"Що се отнася до евентуалното участие на Сърбия в транзита на руски газ през Турския поток, да, възможно е. Готови сме. Сръбският участък от газопровода от границите на България до Унгария е почти готов, 90% вече са положени, 85% (от газопровода) e готов\", каза той. \r\n \r\nПутин каза също, че полагането на тръби за продължаванетo на „Турски поток“ в Сърбия ще бъде завършено през следващите седмици. Президентът каза още, че е постигнато споразумение за увеличаване на капацитета на подземните газови хранилища, разположени в Сърбия, от 750 млн. куб. м. до 2 млрд. \r\n„Ние сме убедени, че изпълнението на тези мащабни енергийни проекти ще помогне значително да се засили енергийната сигурност не само на Сърбия, но и на целия балкански регион и Европа като цяло“, подчерта той. \r\n \r\nВ края на октомври руският президент обяви, че работата по проекта „Турски поток“ с България и Сърбия ще приключи до края на 2020 г. \r\n\"Турски поток\" ще премине по дъното на Черно море до европейската част на Турция и по-нататък до границата с Гърция. Първият клон е предназначен за доставка до турския пазар, вторият - за доставки до страните от Южна и Югоизточна Европа“, каза тогава той. \r\n \r\n Действията на България \r\n \r\nРуският президент заяви, че българската страна забавя изпълнението на продължаването на газопровода на своята територия. Путин добави, че Русия ще намери други начини да осъществи „Турски поток“, ако България не иска да го продължи. \r\n \r\n  Теодор Пенев", "date": "2019.12.04", "title": "ТАСС: Путин заяви, че сръбския участък от продължението на „Турски поток“ е почти готов, но обвини България, че бави строежа му"}
{"url": "http://www.focus-news.net/news/2019/12/04/2726188/frenska-kompaniya-shte-investira-nad-55-mln-lv-v-razshirenie-na-proizvodstvoto-na-samoletni-chasti-kray-plovdiv.html", "text": "България се превръща в атрактивна инвестиционна дестинация не само за производство на автомобилни части, но и в друг високотехнологичен сектор, какъвто е самолетостроенето. Това обяви заместник-министърът на икономиката Лъчезар Борисов, който връчи сертификат за инвеститор клас А на „Латекоер България“ ЕООД за инвестиционния проект „Сглобяване на метални компоненти за носова част на самолет AIRBUS A350\", съобщават от пресцентъра на  Министерството на икономиката . \r\n \r\nИнвестицията по сертифицирания проект е на стойност 5, 574 млн. лв., за разширяване на производството на завода на френската компания в икономическата зона в Радиново. С осъществяването му ще бъдат разкрити нови 35 работни места, към работещите вече близо 200 в производството. Целта на инвестиционния проект е стартиране на сглобяване на метални компоненти за носова част на самолет Airbus A350. Компонентите са нов тип продукт за дружеството, който не е произвеждан досега. \r\n \r\nИкономическият заместник- министър изтъкна, че страната ни е с най-висок кредитен рейтинг на Балканите, финансова и макроикономическа стабилност, квалифицирани кадри, а това е предпоставка да дойдат все повече инвеститори в сектора. \r\n \r\nЗам.-министър Борисов посети и Фабриката на \"Шнайдер\" в с.Радиново, край Пловдив, която получава официално статут на Smart Factory, на вътрешно ниво в рамките на групата Шнайдер Електрик. Този статут дава признание на завода като демонстрационна фабрика-модел, заради внедрените високи технологии. \r\n \r\nПо време на посещението беше подписано Споразумение за сътрудничество между Българската агенция за инвестиции и фабриката на „Шнайдер Електрик България“ ЕООД като демонстрационна фабрика относно Smart Factory технологиите в България. \"Вашият пример днес помага за изграждането на международния облик на България като отлична страна за инвестиции във високотехнологични производства\", подчерта Борисов. \r\n \r\nПо думите му все повече компании в страната инвестират във високи технологии и роботизация, което повишава добавената стойност на продукцията. \"България се изкачва с 11 места в класацията за дигитализация на бизнеса през тази година\", допълни той.  \r\n \r\nНа събитието присъстваха още изпълнителният директор на БАИ Стамен Янев, кметът на Пловдив Здравко Димитров и представители на френско-българската индустриална и търговска камара. \r\n \r\n \r\nSchneider Electric е френска мултинационална компания, глобален специалист в областта на енергийния мениджмънт и световен производител на електрически компоненти. Групата извършва дейност в над 100 страни в света с повече от 220 завода и 100 дистрибуторски центъра.", "date": "2019.12.04", "title": "Френска компания ще инвестира над 5.5 млн. лв. в разширение на производството на самолетни части край Пловдив"}
{"url": "http://www.focus-news.net/news/2019/12/04/2726205/sadat-vav-varna-opredeli-dozhivoten-zatvor-za-34-godishniya-mazh-ubil-priyatelkata-si-alkohol-i-droga-v-s-ruyno-oblast-silistra.html", "text": "Доживотен затвор за предадения на съд от Окръжната прокуратура в Силистра подсъдим за предумишлено убийство на  приятелката си, която упоил с алкохол и дрога. Това съобщиха от пресцентъра на  Апелативна прокуратура - Варна .   \r\n \r\n34-годишният Мюрсел А., който беше предаден на съд от Окръжната прокуратура в Силистра за предумишленото убийство на 22-годишната си позната и приятелка Ангелка С., ще търпи наказание доживотен затвор. Това е присъдата на Силистренския окръжен съд, за която пледира в обвинителната си пледоария и представителят на Окръжната прокуратура в Силистра. Тежкото криминално деяние е било извършено на 25 януари 2017 г. в местността Келявица край дуловското село Руйно. \r\n \r\nУбийството е разкрито на едва на 6 март 2017 г., когато двама служители по поддръжката на железния път открили на около 30 метра от жп спирката на село Руйно тялото на млада жена на възраст около 20 – 25 години, захвърлено в дере. На следващия ден самоличността на убитата била установена. Жертвата била обявена за издирване от майка си още на 27 януари. \r\n  \r\nАнгелка работела в ресторант в Германия, където се запознала с подсъдимия Мюрсел, а по-късно – в публичен дом. Двамата живеели заедно с 5-годишното дете на Ангелка от друг мъж. След побой над детето, което наложило животоспасяваща операция, Прокуратурата в Хамбург образувала дело за опит за убийство срещу Мюрсел и Ангелка.  \r\n \r\nВ началото на януари 2017 г. двамата се прибрали в България, но на 10 януари потеглили обратно за Германия, за да се явят на насроченото за 16 януари дело срещу тях. Съдът отнел детето от майка му и го настанил в дом.   \r\nНяколко дни по-късно – на 23 януари, двамата отново се върнали в България. Мюрсел искал да закупи агне за адак. Мюсюлманският обичай адак е жертвоприношение, с което се иска омилостивяване.  \r\nМюрсел замислил да се освободи от приятелката си, дори потърсил съвет от брат си как да стори това. Разиграл пред полицията театър, че Ангелка е изчезнала с неговите 18 000 евро, каквито няма данни да е притежавал, и поискал да бъде издирена. В същото време младата жена била настанена в къщата на вуйчо му.  \r\n \r\nНа 25 януари около 20 часа Мюрсел отишъл в село Ножарево и заявил пред роднините си, че се връща в Германия с Ангелка. Жената се качила в колата му, а братът на подсъдимия ги последвал със своя автомобил по искане на Мюрсел.  \r\nБез да знае за престъпните му намерения, брат му взел със себе си и сина си. Това наложило разместване по колите. Мюрсел и Ангелка се качили в колата на брат му, а синът му оставили в автомобила на подсъдимия.  \r\nПо пътя подсъдимият ударил младата жена, свидетелят чувал реплики помежду им, държал я за врата.  \r\nКогато стигнали до жп прелеза на село Руйно, Мюрсел наредил на брат си да изкара момичето от колата. Той отказал. Тогава подсъдимият я взел на ръце и побягнал към релсите. След това се върнал сам и потеглили.  \r\nПреди да отпътува за Германия на 26 януари след полунощ, Мюрсел заявил на брат си, че не трябва да говори по трите мобилните телефона, тъй като се подслушват.  \r\nСъдебномедицинската експертиза по делото е открила наличието на 1,5 промила алкохол и амфетамини в кръвта на жертвата, което обяснява липсата на съпротива, за която говори в свидетелските си показания братът на подсъдимия. Експертите от петорната съдебномедицинска експертиза сочат като причина за настъпването на смъртта на 22-годишната жена мозъчна травма, изразяваща се в кръвоизлив и мозъчен оток, довели до остра дихателна и сърдечно-съдова недостатъчност. Приведена в безпомощно състояние от алкохола и дрогата, жената била изхвърлена на мястото, където е открита близо 2 месеца по-късно от жп служителите. \r\n \r\nМотивът за добре планираното убийство е воденото наказателно дело за опит за убийството на детето на Ангелка в Германия, както и фактът, че тя е знаела много за заниманията на Мюрсел в чужбина. Подсъдимият е задържан под стража още на 16 март 2017 г.  \r\nПо време на съдебното следствие бяха разпитани 31 свидетели, както и 19 експерти, изготвили тройна и петорна съдебномедицинска експертиза, фоноскопна, съдебно-химическа,  съдебнопсихиатрична, съдебно-биологична и 2 ДНК-експертизи, които доказват както вината на Мюрсел, така и че намереният от жп-служителите труп на младата жена е на Ангелка С. \r\n  \r\nДоживотната присъда на Силистренския окръжен съд подлежи на обжалване в Апелативния съд във Варна.", "date": "2019.12.04", "title": "Съдът във Варна определи доживотен затвор за 34-годишния мъж, убил приятелката си алкохол и дрога в с. Руйно област Силистра"}
{"url": "http://www.focus-news.net/news/2019/12/04/2726189/api-nyama-paten-intsident-s-zhivotno-pri-346-ti-km-na-am-trakiya-na-26-noemvri.html", "text": "Няма пътен инцидент с животно при 346-ти километър на автомагистрала (АМ) „Тракия“ на 26 ноември. Това съобщиха пресцентъра на  Агенция \"Пътна инфраструктура\"  (АПИ) по повод запитвания на медии. \r\n \r\nПо данни на „Пътна полиция” - Бургас и Районно управление на МВР - Камено на 26 ноември т. г. в 22.38 ч. в дясното платно при 346-ти км на АМ „Тракия” има самостоятелно ПТП с лек автомобил, за което е съставен протокол. На местопроизшествието не е открито мъртво животно, не са открити и следи от ранено. \r\n \r\nСлужители на ОПУ-Бургас детайлно са инспектирали участъка и при огледа не са констатирани следи, сочещи преминаването на животни през монтираната оградна мрежа.", "date": "2019.12.04", "title": "АПИ: Няма пътен инцидент с животно при 346-ти км на АМ „Тракия“ на 26 ноември"}
{"url": "http://www.focus-news.net/news/2019/12/04/2726187/reuters-nato-smyata-che-agresivnite-deystviya-na-rusiya-sa-zaplaha-za-sigurnostta-na-aliansa.html", "text": "Лидерите на НАТО заявиха, че „агресивните действия“ на Русия са заплаха за евроатлантическата сигурност и че растящото влияние на Китай представлява предизвикателство за Алианса, предава  Reuters . \r\n \r\nТова беше заявено в общо изявление на лидерите на страните-членки, с което те излязоха малко след края на кратката среща извън Лондон, на която 29-те държавни ръководители потвърдиха „трансатлантическата връзка“ между Европа и Северна Америка, както и договореностите за съвместна отбрана помежду им, според които ако една страна от НАТО бъде атакувана, това ще бъде считано за нападение над целия съюз.  \r\n \r\n  Теодор Пенев", "date": "2019.12.04", "title": "Reuters: НАТО смята, че „агресивните действия на Русия“ са заплаха за сигурността на Алианса"}
{"url": "http://www.focus-news.net/news/2019/12/04/2726207/dimitar-petrov-inspektsiya-po-truda-montana-obshtata-suma-na-neizplatenite-zaplati-ot-nachaloto-na-godinata-v-oblast-montana-e-195-000-lv.html", "text": "Общата сума на неизплатените заплати от началото на годината в област Монтана е 195 000 лв., каза за  Радио „Фокус“ – Видин  Димитър Петров, директор на Инспекция по труда – Монтана. Той посочи, че от тях след проверки на служителите на Инспекцията по труда са изплатени около 16000 лв., но са изплатени и суми по по-стари забавяния в размер на 320 000 лв.  \r\n \r\n В 20 предприятия от началото на годината е установено забавяне на изплащането на работните заплати. Димитър Петров посочи, че в тези 20 предприятия забавянето на трудовите възнаграждения са обикновено епизодични и единични случаи за много малки суми. „Обикновено в такива случаи неизплащането на заплатите е заради техническа грешка или моментно забавяне. В три предприятия в област Монтана има големи проблеми в забавяне на изплащането на трудовите възнаграждения. Тези предприятия се следят от Инспекцията по труда от доста време“, обясни Димитър Петров. Той добави, че в тези предприятия се извършват регулярни проверки всеки месец, дават се предписания и се налагат санкции.", "date": "2019.12.04", "title": "Димитър Петров, Инспекция по труда – Монтана: Общата сума на неизплатените заплати от началото на годината в област Монтана е 195 000 лв."}
{"url": "http://www.focus-news.net/news/2019/12/04/2726208/elizabet-pavlova-toplofikatsiya-sofiya-otchetite-na-obshtite-toplomeri-sa-napalno-korektni-i-otrazyavat-realnoto-potreblenie-na-sgradite.html", "text": "Отчетите на общите топломери са напълно коректни и отразяват реалното потребление на всяка сграда. Това каза за предаването  „Топлофикация на фокус“  на  Радио „Фокус“  говорителят на \"Топлофикация\" - София Елизабет Павлова. Към нула часа на всяко първо число на месеца общите топломери запомнят какво количество енергия е било потребено в съответната сграда, допълни тя и уточни, че служители на дружеството изтеглят с преносими терминали данните от всеки един топломер, така че грешка поради недоглеждане или при въвеждане на данните ръчно не може да бъде допусната.  \r\n \r\n„От отчетено количество топлинна енергия се приспадат технологичните загуби в абонатната станция и на практика клиентите ни могат да бъдат спокойни, че те заплащат единствено и само количеството, което реално е потребено от тях като топлинна енергия за отопление и за топла вода. Повече от две трети от нашите клиенти получават ежемесечно прогнозни сметки за потребена топлинна енергия. Може би някъде малко над 20 000 наши потребители получават сметки по реално консумирана топлинна енергия. Тъй като това е европейска практика, все повече сгради преминават към реален отчет“, обясни експертът. \r\n \r\nЕлизабет Павлова отбеляза, че за да може една сграда да премине към реален месечен отчет, трябва да бъдат монтирани уреди с възможност за дистанционно отчитане, както и топломери за топла вода с възможност за дистанционен отчет.  \r\n \r\n„По този начин всеки месец топлинният счетоводител отчита реалното потребление на всеки един имот и клиентът получава реална сметка. Това е услуга, която се заплаща допълнително по ценоразпис на топлинния счетоводител и затова в отделни сгради е много трудно да се вземе такова решение, независимо че по-голямата част от хората вътре в тази сграда имат монтирани уреди за дялово разпределение с дистанционен отчет. Ако клиентите монтират единствено уреди за дялово разпределение с дистанционно отчитане на своите радиатори, а водомерите им за топла вода останат традиционните, тогава те ще получават всеки месец реалното потребление на топлинна енергия за отопление, тоест показанията от радиаторите. И в края на отоплителния сезон, тогава, когато се правят изравнителните сметки, ще бъде необходимо те да осигурят достъп до своите имоти, за да бъдат отчетени водомерите за топла вода и да се направи изравнителна сметка единствено за топла вода. Ако всички уреди са с възможност за дистанционен отчет, както и водомерите за топла вода, изравнителна сметка според нормативната уредба не се прави“, добави Елизабет Павлова. \r\n \r\nОчакванията на дружеството са в следващите няколко сезона потребителите да преминат към този вариант на отчитане на разпределение на топлинната енергия, каза още тя и допълни, че по този начин ще бъдат решени проблеми, съмнения и недоволства по отношение на прогнозната сметка.  \r\n \r\nЕвелина БРАНИМИРОВА", "date": "2019.12.04", "title": "Елизабет Павлова, „Топлофикация“ - София: Отчетите на общите топломери са напълно коректни и отразяват реалното потребление на сградите"}
{"url": "http://www.focus-news.net/news/2019/12/04/2726209/lyubomir-kovachev-sds-v-edin-grad-se-zhivee-tolkova-dobre-kolkoto-se-chuvstva-v-nego-biznesat.html", "text": "В един град се живее толкова добре, колкото добре се чувства в него бизнесът. Това каза в интервю за предаването „Вече 30 години времето е наше“ на  Радио \"Фокус\"  председателят на СДС-Средец Любомир Ковачев. Според него през следващите години трябва да се заложи на публично-частното партньорство при изграждането на различни проекти. Ковачев посочи, че София е много зелен град, а плътността на застрояване е далеч под средните стойности за подобни градове в Европа.  \r\n \r\n„Законът за устройство на територията, както и разпоредбите на Столична община трябва  да бъдат спазвани такива, каквито са. Защото строителството е сериозен бизнес, който не е прост процес. Изграждането на един обект е свързано, като се започне от проектирането, мине се през банкови кредити, през ангажирането на много хора. Не би трябвало в името на краткосрочни политически цели да си позволява нито общината, нито който и да е да възпрепятства подобен тип сериозни бизнеси, защото това е лош сигнал за всички“, добави председателят на СДС-Средец. \r\n \r\nЛюбомир Ковачев каза още, че съществува дисхармония между прякото избиране на районни кметове и правомощията, с които разполагат.  \r\n \r\n„След като биват избирани от гражданите, хубаво е да имат и по-широки правомощия. От друга страна, не може да имат правомощията на самостоятелен кмет, защото районите сами по себе си не са самостоятелни като административни единици“, подчерта той. \r\nСпоред него голяма част от проблемите на столицата са общи, което изисква общи политики.  \r\n \r\nСлав Механджийски", "date": "2019.12.04", "title": "Любомир Ковачев, СДС: В един град се живее толкова добре, колкото се чувства в него бизнесът"}
{"url": "http://www.focus-news.net/news/2019/12/04/2726211/krasnaya-zvezda-rusiya-moskva-podkrepya-ideyata-na-makron-za-vklyuchvaneto-na-evropa-v-nov-dogovor-za-raketite-s-malak-i-sreden-obseg.html", "text": "Кремъл подкрепя мнението на френския президент Еманюел Макрон относно включването на Европа в структурата на новия договор за ракети със среден и малък обсег (ДРСМО), заяви говорителят на руския президент Владимир Путин, Дмитрий Песков, пише московското армейско издание  “Красная звезда“ . \r\n \r\n„Въпросът е, че ако говорим за руините на ДРСМО, не можем да повдигаме въпроса само за участието на Пекин. На първо място е необходимо да се говори за страните от Западна Европа, на територията на които също се намират ракети със среден и по-малък обсег. В тази връзка ние сме по-впечатлени от изказването на френския президент Макрон, който говори за това по-рано“, каза Песков пред репортери в Сочи. \r\n \r\nГоворителят коментира и изявлението на американския президент Доналд Тръмп за новите договори в тази област. \r\n„Тръмп повтаря това, което многократно е казвал (...) - че вместо разпадналия се договор е необходимо ново споразумение, но в което освен САЩ и Русия да участва и Китай“, каза Песков. \r\n \r\nТой припомни, че Китай е заявил нежелание да участва в това споразумение.  \r\n„Тази позиция на Пекин намира разбиране в Москва“, каза Песков.  \r\n„Нужен е нов договор, защото (текущия) е стар, за съжаление, и не е по наша инициатива. Не можем да съществуваме във вакуум, когато нищо не се регулира от гледна точка на международното право“, каза Песков и добави, че това е важна тема за стратегическата стабилност. \r\n \r\n  Теодор Пенев", "date": "2019.12.04", "title": "„Красная звезда“ (Русия): Москва подкрепя идеята на Макрон за включването на Европа в нов договор за ракетите с малък и среден обсег"}
{"url": "http://www.focus-news.net/news/2019/12/04/2726214/vav-veliko-tarnovo-nyama-da-badat-uvelichavani-mestnite-danatsi-i-taksi.html", "text": "Не се планира увеличаване на имуществените данъци, местни такси и цени на услуги във Велико Търново през 2020 година. Мярката се подкрепя и от бюджетната прогноза, която бе гласувана на днешното заседание на Великотърновски общински съвет, съобщиха от  Общината . Акцент в данъчната и финансовата политика на Общината, както досега, е увеличаването на събираемостта, разширяване на облагаемата база чрез въвеждане на нови обекти в експлоатация, както и оптимизиране на разходите. Резултатите и анализите показват, че за осем години ръстът на местните приходи е с около 40%.  \r\n \r\nКато се изключи промяната на данъка за МПС, която бе следствие от изменение на законодателната уредба, ставките на данък сгради и такса смет не са променяни за целия този период. Нещо повече – през 2012 година бе намалена ставката на налога за битови отпадъци за бизнеса.  \r\nЗаради увеличаването на разходите за чистота и зимна поддръжка и с цел запазване на нивата на ставките за такса смет, предложено е премахване на 10-процентната отстъпка за пълното ѝ издължаване в срок до 30 април на съответната година. Това е мярка за увеличаване на приходите, които да се реинвестират в дейностите по чистотата. Самата отстъпка е въведена преди години, при други условия и генериране на остатък от приходите.  \r\n \r\nМного са факторите, влияещи върху значимото увеличение на разходите за чистота. Само ръстът на МРЗ за тези осем години е близо три пъти. Поскъпват също консумативи и части. Почистването и осигуряването на отличния вид на обновените градски паркове и градска среда, нарастващите разходи за управление на отпадъците и за въвеждането на нови методи и технологии за сепариране и компостиране също са сред факторите за повишаването на издръжката за функция чистота.  \r\n \r\nПремахването на 10% отстъпка за такса смет е средство тези разходи да бъдат частично компенсирани. Финансовите анализи сочат, че отстъпката е ползвана от 50% от притежателите на партиди. Паричната й равностойност за гражданите е била средно 4,32 лева на партида. \r\nПредвидено е запазване на облекченията за учебни институции, както и за заявяване на индивидуален съд за смет – контейнер тип бобър.  \r\nЗапазването на ставките на имуществените данъци, местни такси и цени на услуги през 2020 година ще позволи спокойно планиране на инвестиции и разходи както от страна на гражданите, така и от страна на бизнеса.", "date": "2019.12.04", "title": "Във Велико Търново няма да бъдат увеличавани местните данъци и такси"}
{"url": "http://www.focus-news.net/news/2019/12/04/2726210/d-r-anton-koychev-sds-nyamashe-da-ima-dyasnotsentristko-mnozinstvo-i-desen-kmet-bez-glasovete-na-sds-v-sofiya.html", "text": "Нямаше да има дясноцентристко мнозинство и десен кмет без гласовете на СДС в София. Това каза в интервю за предаването „Вече 30 години времето е наше“ на  Радио „Фокус“  д-р Антон Койчев, председател на СДС-София и председател на Комисията по здравеопазване и социална политика в Столичния общински съвет. Той добави, че резултатите на двата вида избори през тази година се дължат на последователното отстояване на десни консервативни позиции. Койчев уточни, че ще бъдат положени сериозни усилия, за да може партията да затвърди позициите на редовните парламентарни избори през 2021г. \r\n \r\n „То се вижда и по броя преференции, които имаха нашите двама кандидати в листата на ГЕРБ. Това бяха г-н Александър Йорданов, който е по настоящем евродепутат от СДС в групата на Европейската Народна партия (ЕНП), и г-н Илия Лазаров. И двамата имаха много висок преференциален вот в София. Същото беше и на местните избори, без нашите 23-25 хил. гласа, общо взето толкова е обективната оценка, много трудно в София щеше да се задържи дясноцентристко мнозинство и да има десен кмет, без решаващата помощ на Съюза на демократичните сили“, допълни председателят на СДС-София. \r\n \r\nАнтон Койчев каза още, че като председател на ресорна комисия в Столичния общински съвет ще отстоява да не се  харчат средства за „псевдо социални“ политики и подчерта, че не бива да се правят популистки харчове при разходването на общинския бюджет.  \r\n \r\nСлав Механджийски", "date": "2019.12.04", "title": "Д-р Антон Койчев, СДС: Нямаше да има дясноцентристко мнозинство и десен кмет без гласовете на СДС в София"}
{"url": "http://www.focus-news.net/news/2019/12/04/2726213/prohodimi-pri-zimni-usloviya-sa-patishtata-v-oblast-smolyan.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян   дежурният в Областно пътно управление – Смолян. Остава забранено движението на товарни автомобили над 12 тона през прохода „Превала“ и направленията Проглед – Стойките и Стойките - Широка лъка. Пътните настилки са почистени, опесъчени и осолени. Повишена и опасността от падащи камъни по всички пътища в област Смолян.  \r\n \r\nДо 6 декември от 7.00 до 19.00 е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от пресцентъра на Агенция „Пътна инфраструктура“. Спирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци.  \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\n \r\nВ Смолян пътните настилки по централните улици в града са почистени до асфалт, част от второстепенните улици са заснежени. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.12.04", "title": "Проходими при зимни условия са пътищата в област Смолян"}
{"url": "http://www.focus-news.net/news/2019/12/04/2726186/dimitar-danchev-bsp-iskame-ne-samo-promeni-v-chislata-a-pravim-predlozheniya-za-reformi-prez-byudzheta-za-da-se-garantira-reshavane-na-osnovnite-problemi-na-obshtestvoto-i-ikonomikata.html", "text": "БСП предлага не просто промени в числата, а прави предложения за реформи през бюждета, така че да се гарантира решаване на основните проблеми за нашето общество и икономика. Това каза народният представител от ПГ на \"БСП за България\" Димитър Данчев по време на дебата по рамката на бюджета за 2020 г., предаде репортер на  Агенция \"Фокус\" . \r\n \r\n\"Догодина ще бъдат преразпределени спрямо предложението, което сме получили от МС повече средства през държавния бюджет в сравнение с настоящата година. Без нужните реформи в публичната сфера, несъмнено огромната част от тези пари просто ще потънат. За поредна година за нас от БСП липсват реформи и активни мерки за ускорено сближаване с другите държави от ЕС\", каза депутатът.  \r\n \r\nПо думите му за непредубедения наблюдател това е бюджет на добрите икономически времена. \"Големият въпрос е дали настоящата година не е вероятно последната спокойна година за държавните финанси преди очакваното забавяне на глобалната икономика да се усети и при нас\", допълни още Димитър Данчев.  \r\n \r\nСпоред него прогнозата за 2020 г. е дори над оптимистичните очаквания на други институции като Международния валутен фонд, Световната банка и някои български банки. \"През първото полугодие на тази година търговското салдо е положително, но това не е заради по-голям ръст на износа, а заради по-голям спад на вноса\", обясни още депутатът от БСП.  \r\nДеница КИТАНОВА", "date": "2019.12.04", "title": "Димитър Данчев, БСП: Искаме не само промени в числата, а правим предложения за реформи през бюджета, за да се гарантира решаване на основните проблеми на обществото и икономиката"}
{"url": "http://www.focus-news.net/news/2019/12/04/2726218/ministar-desislava-taneva-shte-vrachi-diplomite-na-absolventite-ot-agrarniya-fakultet-pri-trakiyski-universitet-v-stara-zagora.html", "text": "На 5 декември 2019 г. министърът на земеделието, храните и горите ще връчи дипломите на абсолвентите от Випуск 2019-бакалаври и магистри от Аграрния факултет при Тракийски университет-Стара Загора, съобщиха от пресцентъра на  министерството на земеделието, храните и горите . Церемонията ще се проведе от 10:00 часа в обновената зала на Синдикалния дом в Стара Загора.", "date": "2019.12.04", "title": "Министър Десислава Танева ще връчи дипломите на абсолвентите от Аграрния факултет при Тракийски университет в Стара Загора"}
{"url": "http://www.focus-news.net/news/2019/12/04/2726219/prohodimi-sa-patishtata-v-blagoevgradska-oblast-na-mesta-patnite-nastilki-sa-mokri-i-zaledeni-no-sa-obraboteni-za-dvizhenie.html", "text": "Нормално проходими са пътищата в Благоевград и региона. Това съобщиха за  Радио „Фокус“ – Пирин  от Областно пътно управление – Благоевград.  \r\nПътните настилки са частично мокри по високите места, на места заледени и обработени за движение при зимни условия.  \r\n \r\nТрафикът по основните пътни направления автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През изминалата нощ няма данни за възникнали тежки пътни инциденти.  \r\n \r\nПовишена опасност от падащи камъни има в Кресненското дефиле, също и в района на проходите Предел и Папаз Чаир.  \r\n \r\nВ област Благоевград е въведено само едно ограничения за движението. То е наложено по пътя автомагистрала „Струма“ – Лозеница от км 0+000 до км 10+754 поради извършвана рехабилитация на пътното тяло.  \r\n \r\nДо 31 декември преминаването е ограничено за всички моторни превозни средства и се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно.  \r\n \r\nЛивия НИНОВА", "date": "2019.12.04", "title": "Проходими са пътищата в Благоевградска област, на места пътните настилки са мокри и заледени, но са обработени за движение"}
{"url": "http://www.focus-news.net/news/2019/12/04/2726215/aleksandar-vuchich-sarbiya-zapazi-svoyata-nezavisimost-zashtoto-ne-zabiva-nozhove-v-garba-na-sayuznitsite-si.html", "text": "Сръбският президент Александър Вучич, след своята среща с руския държавен глава Владимир Путин, заяви, че отношенията между Москва и Белград са „приятелски и братски, и ако Сърбия може да разчита на някого на международната сцена, то това е Русия и те могат също (да разчитат) на нас\". Това предава сръбската телевизия  N1 . \r\n \r\nПреди срещата, Вучич каза, че Путин винаги е разбирал Сърбия и никога не е поставял условия на сътрудничеството между Москва и Белград.  \r\n„Във времена, които не са лесни и под много голямо напрежение да действаме срещу Москва, ние успяхме да запазим нашата независимост и процеса по вземането на решенията ни, защото ние не забиваме ножове в гърба на нашите приятели“, каза Вучич пред журналисти.  \r\n \r\nТой добави, че Путин „дори ми каза, хей – ти не трябва да правиш това, поставяш се в много трудна ситуация, знам пред какво напрежение си изправен“.  \r\n \r\nВучич каза още, че неговата страна трябва да си сътрудничи и с Русия и с Европейския съюз, макар „да е трудно, тъй като нито едната страна ще е много щастлива“. \r\n \r\n\"Някои европейци ме попитаха защо отивам да се срещам с Путин. Ами защото вие чакате по три часа за среща, а аз не трябва да го правя“, каза сръбският лидер, като добави, че според него западните делегации „гонят“ китайските представители из цялата планета, за да се срещнат с тях и да разговарят за икономическото сътрудничество. \r\n \r\nВучич каза още, че Путин е превърнал Русия в „политически гигант“, който има думата в почти всички въпроси по освета и, според него, това е причината за това, че той не е харесван от много хора.  \r\n \r\nСръбският лидер не коментира скандала с руския шпионин и износът на оръжия от Белград за Украйна и тяхната връзка в отношенията между Москва и неговата страна.  \r\n \r\n  Теодор Пенев", "date": "2019.12.04", "title": "Александър Вучич:  Сърбия запази своята независимост, защото не забива ножове в гърба на съюзниците си"}
{"url": "http://www.focus-news.net/news/2019/12/04/2726216/obshtinski-savet-bansko-prie-reditsa-vazhni-resheniya-na-dneshnoto-si-zasedanie.html", "text": "На редовното си заседание Общинският съвет в Банско днес прие редица важни решения. Това съобщиха от пресцентъра на  Общината.  \r\n \r\nНай-оживени дискусии в дневния ред предизвика депозираната молба за напускане на управителя на \"Топлоснабдяване Банско\" ЕООД и докладната на кмета Иван Кадев за отпускане на безлихвен заем на общинското предприятие за топлоснабдяване .  \r\n \r\nИзказванията на съветниците бяха провокирани от непрекъснатите проблеми в топлоснабдяването от началото на отоплителния сезон, като особено критично е положението в последните няколко дни. \r\n \r\nНа проведените преди заседанието срещи за изясняване на ситуацията в дружеството, Димитър Мунин е заявил на председателя на ОбС Димитър Русков и на общински съветници, че задълженията до края на м.октомври са 113 хил. лв. и че на склад няма никакво гориво - чипс.  \r\n \r\nДимитър Русков определи поведението на Димитър Мунин като непрофесионално, а действията му като саботаж, защото в риск са поставени детските градини, училищата и социалните заведения в Банско. \r\n \r\nТежкото състояние на \"Топлоснабдяване Банско\" ЕООД се усложнява и от факта, че не е изпълнено решение на Общинския съвет за прехвърляне активите към предприятието, поясни съветникът Александър Весков, който е участвал в среща по проблема с представители на фирмата, собственик на активите \"Тевно\"ЕООД и банката кредитор. Започналата процедура по прехвърляне на активите е била прекратена едностранно от Д.Мунин, без да бъдат уведомени страните-дарители. \r\n \r\nКметът съобщи пред общинските съветници допълнителна информация във връзка с оставката на Д.Мунин. Същият е заявил решението си да напусне поста на управител в деня след обявяване на официалните резултати на изборите за кмет. \"Още по време на предизборната кампания, ми беше известно, че общинското предприятие е в изключително тежко състояние. Последвалите проверки показаха, че освен в техническо отношение, безстопанствеността е в особено сериозни размери и като финансови параметри. Все още не е ясно как са разходвани 200 хил. лв., които са прехвърлени от Общината на предприятието през м.юли 2018 г. и от какво са натрупани задължения в размер не на 113 хил., а на 130 хил. лв. до началото на м.ноември 2019 г. Затова, Д. Мунин може да бъде освободен от длъжност, но не и от отговорност. Задължително е назначаването на одит\",  заяви кметът пред съветниците.  \r\n \r\nТези предложения бяха приети с пълно мнозинство чрез поименно гласуване. \r\n \r\nВъв връзка с предстоящия зимен сезон и необходимостта от осъществяване на навременно и качествено снабдяване с топлинна енергия, кметът Иван Кадев предложи на съветниците, и те приеха единодушно, да бъде одобрен безлихвен заем от общината за \"Топлоснабдяване Банско\" ЕООДв размер на 50 хил. лв., който да бъде възстановен на две равни вноски през първите пет месеца на 2020 г. и 2021 г. \r\n \r\nСъветниците приеха решение за включването на Община Банско в Националната кампания \"Достъп до спорт в общините\" и излязоха с декларация за достъп до спорт на хората с интелектуални затруднения. \r\nЕдинодушно беше прието решение за запазване на цената на храната в млечната кухня. \r\n \r\nПредстоящите стартове за Световната купа по ски, които ще се проведат в Банско през м.януари 2020 г. ще бъдат подпомогнати финансово със средства от бюджета за новата година, решиха още съветниците.", "date": "2019.12.04", "title": "Общински съвет – Банско прие редица важни решения на днешното си заседание"}
{"url": "http://www.focus-news.net/news/2019/12/04/2726212/taner-ali-dps-sredstvata-za-rehabilitatsiya-na-obshtiska-patnata-mrezha-sa-krayno-nedostatachni.html", "text": "Средствата за рехабилитация на общиска пътната мрежа са крайно недостатъчни.  \r\nТова каза народният представител от ПГ на ДПС Танер Али по време на дебатите по рамката на бюджета за 2020 г., предаде репортер на  Агенция \"Фокус\" . \r\n \r\n\"Ние ще предложим такъв вариант от 120 млн. увеличаване на капиталовата субсидия, като по нея 100 млн. да бъдат за пътна инфраструктура, а 20 млн. за  други дейности\", посочи депутатът от ДПС. Според него, ако се вдигат данъци и такси, за да се увеличават приходите, ще бъде крайно недостатъчно без подкрепа на държавната субсидия.  \r\n\"Тези капиталови разходи за общините и общата изравнителна субсидия, въпреки формулата, която е направена, са крайно недостатъчни\", допълни още Али.  \r\nДеница КИТАНОВА", "date": "2019.12.04", "title": "Танер Али, ДПС: Средствата за рехабилитация на общиска пътната мрежа са крайно недостатъчни"}
{"url": "http://www.focus-news.net/news/2019/12/04/2726223/okrazhna-prokuratura-burgas-vnese-v-sada-iskane-za-nastanyavane-v-psihiatrichno-zavedenie-na-georgi-k-obvinen-v-ubiystvoto-na-bashta-si.html", "text": "Окръжна прокуратура – Бургас внесе в съда искане за настаняване в ДПБ – Ловеч (психиатрично заведение със специализирано съдебно отделение с висока степен на сигурност) за изследване на Георги К. Той е обвинен за това, че за времето от 01 декември 2019 г. до 08.20 ч. на 02 декември 2019 г. в обитавано от него жилище, находящо се в гр. Ахтопол, общ. Царево, обл. Бургас, умишлено умъртвил баща си, нанасяйки му удари с нож в областта на гръдния кош – престъпление по чл. 116, ал. 1, т. 3, предл. 1, вр. чл. 115 от НК. В искането си Окръжна прокуратура – Бургас посочва, че Георги К. следва да бъде настанен в психиатричното заведение за максимално предвидения в закона срок до 30 дни. Искането за настаняване в психиатричното заведение е на правно основание чл.70 ал.1 от НПК и е внесено в съда въз основа на изискана и приложена по досъдебното производство справка от Център Психично здраве „Проф. д-р Иван Темков“ ЕООД - Бургас, от която е видно, че обвиняемият се води на диспансерен отчет от 1993 г. Същият е лекуван многократно в ЦПЗ – Бургас с диагноза „Шизофрения параноидес“. Последната хоспитализация на обвиняемия датира от 19 март 2019 г. до 15 април 2019 г. \r\nОкръжен съд – Бургас е насрочил заседанието си за 05 декември 2019 г. в 9.00 ч.", "date": "2019.12.04", "title": "Окръжна прокуратура – Бургас внесе в съда искане за настаняване в психиатрично заведение на Георги К., обвинен в убийството на баща си"}
{"url": "http://www.focus-news.net/news/2019/12/04/2726226/premierat-boyko-borisov-sigurno-na-rusiya-ne-y-e-priyatno-chisto-politicheski-che-balgariya-e-tolkova-loyalen-i-silen-chlen-na-nato-i-es-ne-bavim-turski-potok.html", "text": "Сигурно на Русия не й е приятно чисто политически, че България е толкова лоялен и силен член на НАТО и ЕС, не бавим  „Турски поток“. Това каза премиерът Бойко Борисов в интервю за  бТВ  във връзка с думите на руския президент, че България умишлено забавя изграждането на „Турски поток“. \r\n„Всеки има право да търси алтернативни трасета, ние търсим алтернативна диверсификация. България спазва процедурите на ЕС. Не сме нито Сърбия, нито Русия, нито Турция. При  се направиха процедури, конкурси, одобри се от Европейската комисия, с 1 милиард по-евтино а километрите, които строим в момента от „Южен поток““, добави той. \r\n \r\nБорисов изказа съмнения, че информацията на руския президент Владимир Путин за развитието на изграждането на „Турски поток“ е стара.  \r\n „Вече имаме около 150 километра, които сме изкопали, полагат тръби и строят в момента.  Бяхме преди няколко седмици на Оряхов със сръбския министър на енергетиката. Така че вече сме на 140-150 километър. Припомням, че открихме връзката на Турция с „Турски поток“, която на територията на България се казва „Балкански поток“ с всички измервателни подстанции, с всички нови компресорни станции“, допълни министър-председателят. \r\n \r\nПремиерът посочи, че забавянето на строежа до момента е било наложено от нуждата на първо място да бъдат изпълнени препоръките на Европейския съюз по въпроса.  \r\n„Ако и аз бяха действал така, както БСП, когато бяха на власт и Драго Стойнев министър, тогава дойдоха от Брюксел и казаха за наказателна процедура заради корупция, неправилно проведени обществени поръчки и проектът се спира. В момента всички казват: „Браво! България строи „Балкански поток“, строи интерконектора с Гърция“, допълни той. \r\nБорисов посочи, че президентът на Русия Владимир Путин е добре дошъл да види с очите си с каква скорост се строи „Турски поток“. \r\n„Строим с голяма скорост. Късно започнахме, защото трябваше да се минат много процедури“, допълни премиерът.", "date": "2019.12.04", "title": "Премиерът Бойко Борисов: Сигурно на Русия не й е приятно чисто политически, че България е толкова лоялен и силен член на НАТО и ЕС, не бавим  „Турски поток“"}
{"url": "http://www.focus-news.net/news/2019/12/04/2726224/mobilen-punkt-za-opasni-otpadatsi-shte-bade-razkrit-na-6-dekemvri-na-ul-atanas-dalchevv-izgrev.html", "text": "На 6 декември , петък от 8.30 до 14.30 часа мобилен пункт ще приема опасни отпадъци, генерирани от домакинствата. Това съобщиха от пресцентъра на  Столична община . Той ще бъде разположен на ул. „Атанас Далчев“ № 12 на паркинга на районна администрация „Изгрев“. Гражданите ще могат  безвъзмездно да предадат живачни термометри , лакове и бояджийски материали, домакински препарати и химикали, мастила , замърсени опаковки и лекарства с изтекъл срок на годност. \r\nСистемата за събиране на опасни отпадъци от домакинствата, плод на съвместните усилия на Столична община и БалБок Инженеринг АД, се прилага успешно на територията на Общината за осма поредна година. \r\n0700 11 750 е универсалният тел. номер за запитвания и заявки. \r\nДопълнителна информация можете да намерите на интернет страниците на БалБок, Столична община и Столичен инспекторат, както и на страницата на БалБок във Facebook.", "date": "2019.12.04", "title": "Мобилен пункт за опасни отпадъци ще бъде разкрит на 6 декември на ул. \"Атанас Далчев\"в „Изгрев“"}
{"url": "http://www.focus-news.net/news/2019/12/04/2726222/rossiyskaya-gazeta-putin-razkaza-za-pozitsiyata-na-moskva-za-kosovo-sled-sreshtata-si-s-vuchich.html", "text": "Владимир Путин заяви, че по време на преговорите си с президента на Сърбия е била обсъдена ситуацията около Косово, пише московското издание  “Российская газета“ . \r\nВ съвместно изявление със сръбския си колега Александър Вучич, направено след тяхната среща той заяви, че Русия ще подкрепи компромиси с Косово, ако Белград и Прищина стигнат до тях.  \r\nСъс сигурност ще подкрепим позицията на Сърбия“, добави руският лидер. \r\n \r\nТой припомни също, че позицията на Русия по отношение на Косово остава непроменена и се основава на резолюцията на ООН, която определя основните принципи за мирно разрешаване на кризата в региона. \r\n \r\n\"Сред тях са зачитането на суверенитета и териториалната цялост, както и адекватната защита на законните интереси на всички етнически групи, които съставляват населението на региона\", обясни президентът. \r\nПо-рано в началото на преговорите самият Вучич заяви, че не е оптимист за постигането на окончателно решение, което ще се превърне в компромис между Белград и Прищина. Сръбският президент също изрази своята благодарност към Русия за постоянната подкрепа на Москва към Белград и за поддържането на териториална цялост и суверенитет на страната. Той благодари на Путин и за подкрепата на Москва към Сърбия на международно ниво. \r\n \r\n \r\n  Теодор Пенев", "date": "2019.12.04", "title": "„Российская Газета“: Путин разказа за позицията на Москва за Косово след срещата си с Вучич"}
{"url": "http://www.focus-news.net/news/2019/12/04/2726229/angela-merkel-izgonihme-ruskite-diplomati-zashtoto-moskva-ne-pomogna-v-razsledvaneto-na-ubiystvoto-na-gruzinskiya-grazhdanin-v-berlin.html", "text": "Германия взе решението на изгони двамата служители в руското посолство в Берлин, след като е станало ясно, че Москва не сътрудничи в разследването за убийството на грузинския гражданин в страната, убит през август 2019 г., предава  Reuters . Това каза германският канцлер Ангела Меркел \r\n \r\n„Аз ще се срещна с руския президент (Владимир Путин) и ще го информирам“, каза Меркел по време на срещата на върха на НАТО в Лондон.  \r\n„Ние взехме това решение, защото не видяхме знаци, че Русия ни помага в изясняването на това убийство“, каза още тя.  \r\n \r\nГерманската федерална прокуратора предполага, че руски или чеченски гражданин е свързан със смъртта на грузинеца, убит с два изстрела в главата в централния парк на Берлин през август 2019 г., докато той е отивал към местната джамия.  \r\n \r\n  Теодор Пенев", "date": "2019.12.04", "title": "Ангела Меркел: Изгонихме руските дипломати, защото Москва не помогна в разследването на убийството на грузинския гражданин в Берлин"}
{"url": "http://www.focus-news.net/news/2019/12/04/2726233/gd-granichna-politsiya-trafikat-e-intenziven-za-tovarni-avtomobili-na-izhod-na-granitsata-s-gkpp-kapitan-andreevo-i-gkpp-lesovo.html", "text": "Трафикът е интензивен за товарни автомобили на изход на границата с ГКПП „Капитан Андреево“ и ГКПП „Лесово“. Това съобщиха от  ГД \"Гранична полиция\". Информацията за трафика е към 18.00 часа . На границата с Гърция на ГКПП \"Кулата\" трафикът е интензивен на товарни автомобили на вход и изход. Поради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. На границата с Румъния на ГКПП „Дунав мост“ и ГКПП „Дунав мост- 2“ трафикът е интензивен на изход за товарни автомобили. На границата със Сърбия и Северна Македония трафикът е нормален на всички гранични контролно-пропускателни пунктове.", "date": "2019.12.04", "title": "ГД \"Гранична полиция\": Трафикът е интензивен за товарни автомобили на изход на границата с ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/12/04/2726227/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за Радио „Фокус” – Кюстендил дежурният в Областно пътно управление – Кюстендил.  \r\n \r\nДвижението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.  \r\nВенцеслав ИЛЧЕВ", "date": "2019.12.04", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/12/04/2726225/vazstanovyava-se-dvizhenieto-po-bul-evlogi-i-hristo-georgievi-v-zonata-na-metrostantsiya-teatralna.html", "text": "От 00.00 часа на 5 декември се възстановява  движението за автомобили  по бул. „Евлоги и Христо Георгиеви“ в зоната на Метростанция „Театрална“, съобщиха от  Столична Община . Считано от 04:30 часа на 05 декември 2019 г. се възстановяват маршрутите на автобусни линии №11, 213 и 404, в посока автостанция Гео Милев, ж.к. Младост 4 и ж.к. Дружба 2 както следва: \r\nАвтобусите от линии №11 и 404 ще се движат от бул. „Ген. Данаил Николаев“ надясно по ул. „Силистра“, надясно по западното пътно платно на бул. „Евлоги и Христо Георгиеви“ и наляво по бул. „Мадрид“ по маршрутите. В обратна посока маршрутите не са променяни;  \r\nАвтобусите от линия № 213 ще се движат  от бул. „Ген. Данаил Николаев“ надясно по ул. „Силистра“, надясно по западното пътно платно на бул. „Евлоги и Христо Георгиеви“ и направо след бул. „Мадрид“ по маршрута. В обратна посока маршрутът не е променян.", "date": "2019.12.04", "title": "Възстановява се движението по бул. „Евлоги и Христо Георгиеви“ в зоната на Метростанция „Театрална“"}
{"url": "http://www.focus-news.net/news/2019/12/04/2726231/krum-zarkov-ot-bsp-nastoyavame-za-5-8-mln-lv-dopalnitelni-za-uvelichavane-na-shtatnata-chislenost-na-sadebnite-pomoshtnitsi.html", "text": "От БСП настояваме за 5, 8 млн. лв. допълнителни за увеличаване на щатната численост на съдебните помощници. Това каза зам.-председателят на ПГ „БСП за България“ и член на Правна комисия Крум Зарков по време на дебатите по бюджета на съдебната власт, предаде репортер на  Агенция „Фокус“ .  \r\n„Имаше два варианта на първо четене. Единият подготвен от Министерство на правосъдието  и ВСС, другият от Министерство на финансите. Както винаги бе предпочетен този на Министерство на финансите. Разликата между двата беше малко над 80 млн. лв. Имахме възможност да обсъдим в правна комисия и тук в зала откъде идва тази разлика“, каза Зарков.  \r\nДеница КИТАНОВА", "date": "2019.12.04", "title": "Крум Зарков: От БСП настояваме за 5, 8 млн. лв. допълнителни за увеличаване на щатната численост на съдебните помощници"}
{"url": "http://www.focus-news.net/news/2019/12/04/2726232/mvnr-na-ungariya-nyama-da-dopusnem-ukrayna-do-nato-dokato-kiev-na-vazstanovi-pravata-na-ungartsite-v-stranata.html", "text": "Унгарският външен министър Петер Сиярто обеща да блокира влизането на Украйна в НАТО, предава  ТАСС . \r\nТой каза, че неговата страна няма намерение да одобри евентуална кандидатура на Киев в Алианса, докато Украйна не възстанови правата на унгарското малцинство в страната. \r\nСпоред него ако Киев иска да членува в Алианса, той трябва да осигури на унгарците в Украйна правото им да учат на родния си език, което беше ограничено с приемането на закона за образованието през 2017 г.  \r\n \r\n  Теодор Пенев", "date": "2019.12.04", "title": "МВнР на Унгария: Няма да допуснем Украйна до НАТО, докато Киев на възстанови правата на унгарците в страната"}
{"url": "http://www.focus-news.net/news/2019/12/04/2726221/vav-vidin-se-svikva-izvanredno-zasedanie-na-obshtinskiya-savet.html", "text": "Във Видин се свиква извънредно заседание на Общинския съвет, предаде репортер на  Радио „Фокус“ – Видин . Две точки са включени в проекта за дневен ред на заседанието. Кметът на Община Видин д-р Цветан Ценков е направил предложение за трансформиране на част от целевата субсидия за капиталови разходи в целеви трансфер за финансиране на разходите за неотложен текущ ремонт на общински пътища и на улична мрежа. Още едно предложение на видинския кмет ще разгледат съветниците на извънредното заседание. Д-р Ценков предлага на общинските съветници да гласуват поемане на общински дълг за осигуряване на средства за рефинансиране на финансови корекции, наложени по време на изпълнение на проект ”Основна реконструкция на централна пешеходна зона”. Извънредното заседание ще се проведе утре, 5 декември от 12 часа в заседателната зала на Общинския съвет.  \r\nАнна ЛОЗАНОВА", "date": "2019.12.04", "title": "Във Видин се свиква извънредно заседание на Общинския съвет"}
{"url": "http://www.focus-news.net/news/2019/12/04/2726237/pregled-na-mezhdunarodnite-novini-do-1800-chasa-agentsiya-fokus.html", "text": "Германия взе решението на изгони двамата служители в руското посолство в Берлин, след като е станало ясно, че Москва не сътрудничи в разследването за убийството на грузинския гражданин в страната, убит през август 2019 г., предава  Reuters . Това каза германският канцлер Ангела Меркел \r\n \r\n„Аз ще се срещна с руския президент (Владимир Путин) и ще го информирам“, каза Меркел по време на срещата на върха на НАТО в Лондон.  \r\n„Ние взехме това решение, защото не видяхме знаци, че Русия ни помага в изясняването на това убийство“, каза още тя.  \r\n \r\nГерманската федерална прокуратора предполага, че руски или чеченски гражданин е свързан със смъртта на грузинеца, убит с два изстрела в главата в централния парк на Берлин през август 2019 г., докато той е отивал към местната джамия.  \r\n*** \r\n \r\n  Владимир Путин заяви, че по време на преговорите си с президента на Сърбия е била обсъдена ситуацията около Косово, пише московското издание  “Российская газета“ . \r\nВ съвместно изявление със сръбския си колега Александър Вучич, направено след тяхната среща той заяви, че Русия ще подкрепи компромиси с Косово, ако Белград и Прищина стигнат до тях.  \r\nСъс сигурност ще подкрепим позицията на Сърбия“, добави руският лидер. \r\n \r\nТой припомни също, че позицията на Русия по отношение на Косово остава непроменена и се основава на резолюцията на ООН, която определя основните принципи за мирно разрешаване на кризата в региона. \r\n \r\n\"Сред тях са зачитането на суверенитета и териториалната цялост, както и адекватната защита на законните интереси на всички етнически групи, които съставляват населението на региона\", обясни президентът. \r\nПо-рано в началото на преговорите самият Вучич заяви, че не е оптимист за постигането на окончателно решение, което ще се превърне в компромис между Белград и Прищина. Сръбският президент също изрази своята благодарност към Русия за постоянната подкрепа на Москва към Белград и за поддържането на териториална цялост и суверенитет на страната. Той благодари на Путин и за подкрепата на Москва към Сърбия на международно ниво. \r\n*** \r\n \r\n  Кремъл подкрепя мнението на френския президент Еманюел Макрон относно включването на Европа в структурата на новия договор за ракети със среден и малък обсег (ДРСМО), заяви говорителят на руския президент Владимир Путин, Дмитрий Песков, пише московското армейско издание  “Красная звезда“ . \r\n \r\n„Въпросът е, че ако говорим за руините на ДРСМО, не можем да повдигаме въпроса само за участието на Пекин. На първо място е необходимо да се говори за страните от Западна Европа, на територията на които също се намират ракети със среден и по-малък обсег. В тази връзка ние сме по-впечатлени от изказването на френския президент Макрон, който говори за това по-рано“, каза Песков пред репортери в Сочи. \r\n \r\nГоворителят коментира и изявлението на американския президент Доналд Тръмп за новите договори в тази област. \r\n„Тръмп повтаря това, което многократно е казвал (...) - че вместо разпадналия се договор е необходимо ново споразумение, но в което освен САЩ и Русия да участва и Китай“, каза Песков. \r\n \r\nТой припомни, че Китай е заявил нежелание да участва в това споразумение.  \r\n„Тази позиция на Пекин намира разбиране в Москва“, каза Песков.  \r\n„Нужен е нов договор, защото (текущия) е стар, за съжаление, и не е по наша инициатива. Не можем да съществуваме във вакуум, когато нищо не се регулира от гледна точка на международното право“, каза Песков и добави, че това е важна тема за стратегическата стабилност. \r\n*** \r\n \r\n  Руският президент Владимир Путин счита за възможно Сърбия да участва в транзита на руски газ през „Турски поток“. По неговите думи сръбският участък от газопровода е готов на 85%, предава  TACC . \r\nТой обяви това на пресконференция след разговори със сръбския президент Александър Вучич. \r\n \r\n\"Що се отнася до евентуалното участие на Сърбия в транзита на руски газ през Турския поток, да, възможно е. Готови сме. Сръбският участък от газопровода от границите на България до Унгария е почти готов, 90% вече са положени, 85% (от газопровода) e готов\", каза той. \r\n \r\nПутин каза също, че полагането на тръби за продължаванетo на „Турски поток“ в Сърбия ще бъде завършено през следващите седмици. Президентът каза още, че е постигнато споразумение за увеличаване на капацитета на подземните газови хранилища, разположени в Сърбия, от 750 млн. куб. м. до 2 млрд. \r\n„Ние сме убедени, че изпълнението на тези мащабни енергийни проекти ще помогне значително да се засили енергийната сигурност не само на Сърбия, но и на целия балкански регион и Европа като цяло“, подчерта той. \r\n \r\nВ края на октомври руският президент обяви, че работата по проекта „Турски поток“ с България и Сърбия ще приключи до края на 2020 г. \r\n\"Турски поток\" ще премине по дъното на Черно море до европейската част на Турция и по-нататък до границата с Гърция. Първият клон е предназначен за доставка до турския пазар, вторият - за доставки до страните от Южна и Югоизточна Европа“, каза тогава той. \r\n \r\n Действията на България \r\n \r\nРуският президент заяви, че българската страна забавя изпълнението на продължаването на газопровода на своята територия. Путин добави, че Русия ще намери други начини да осъществи „Турски поток“, ако България не иска да го продължи. \r\n*** \r\n \r\n  Президентът на САЩ Доналд Тръмп проведе неочаквана среща с турския си колега Реджеп Тайип Ердоган в кулоарите на срещата от високо равнище на НАТО в Лондон, пише вашингтонското издание  The Hill . \r\n \r\nТурското правителство публикува снимки от срещата, а представител на Белия дом потвърди, че Тръмп и Ердоган са се срещнали по-рано.  \r\nТой не описа срещата като двустранен разговор, нито като неформален такъв, нито потвърди информацията, че тя е продължила около половин час.  \r\nБелият дом потвърди обаче, че двамата са обсъдили „важността на това Турция да изпълнява своите задължения в Алианса, и допълнително да подсили търговията чрез двустранни комерсиални дейности на стойност 100 млрд. долара“. Освен това те са обсъдили регионалните проблеми, свързани със безопасността и енергийната сигурност.  \r\n \r\nТръмп и други лидери от страните-членки на НАТО се срещат за два дни в Лондон, за да обсъдят цял набор от проблеми, свързани с Алианса. Срещата лице в лице между Ердоган и Тръмп не беше част от официалния график.  \r\n \r\nФренският президент Еманюел Макрон загатна по-рано, че страните-членки имат намерение да притиснат Турция във връзка с решението й да закупи руските системи за противовъздушна отбрана С-400, въпреки опозицията от страна на НАТО. Той каза още, че Турция трябва да изясни своята позиция по отношение на терористичната групировка „Ислямска държава“, и обвини Анкара, че „понякога“ работи с близки до нея, „прокси“ организации.  \r\nТова се случи на среща между Макрон и Тръмп на 3 декември. По време на тази среща, американският лидер описа своите взаимоотношения с Ердоган като добри и се въздържа от критики към него, за разлика от своя френски колега. \r\n \r\n„Мога само да кажа, че сме в добри отношения с Турция и президента Ероган“, каза Тръмп, попитан за позицията на Анкара за НАТО.  \r\n„Имаме много добри взаимоотношения“, добави отново той.  \r\n \r\nТръмп освен това каза, че неговата администрация „гледа“ и обмисля санкции срещу Турция заради покупката на С-400, но не даде по-ясен коментар по темата.  \r\nСрещата между Тръмп и Ердоган идва след като двамата разговаряха на 13 ноември в Белия дом. По време на разговорът им тогава, който дойде след повишаването на напрежението между Вашингтон и Анкара, отношенията между двете страни изглеждаха приятелски, но по нищо не личеше, че са постигнали нещо с тази среща.  \r\n*** \r\n \r\n  Лидерите на НАТО заявиха, че „агресивните действия“ на Русия са заплаха за евроатлантическата сигурност и че растящото влияние на Китай представлява предизвикателство за Алианса, предава  Reuters . \r\n \r\nТова беше заявено в общо изявление на лидерите на страните-членки, с което те излязоха малко след края на кратката среща извън Лондон, на която 29-те държавни ръководители потвърдиха „трансатлантическата връзка“ между Европа и Северна Америка, както и договореностите за съвместна отбрана помежду им, според които ако една страна от НАТО бъде атакувана, това ще бъде считано за нападение над целия съюз.  \r\n*** \r\n \r\n  Руската страна е принудена да осъществи комплекс от ответни мерки във връзка с обявяването за персона нон-грата на двама служители на руското посолство в Берлин, съобщиха пред  РИА Новости  от Министерството на външните работи на Руската Федерация. \r\n \r\n„Разглеждаме заявлението на германската страна за изгонването на двама служители на руското посолство в Берлин като неоснователни и недружествени“, посочиха от ведомството. „Политизираният подход към въпросите на следствието е недопустим. Принудени сме да осъществим комплекс от ответни мерки“. \r\n \r\nПо-рано стана известно, че германското външно министерство е обявило за персона нон-грата двама служители на руското посолство в Берлин във връзка със случая с убийството на грузински гражданин, се казва в изявлението, което бе разпространено в сряда от външното министерство на Германия. От там заявиха, че поискали съдействие в разследването от Русия за последно в разговор между държавния секретар Михаилис с посланик Нечаев на 20 ноември 2019 г. в германското външно ведомство. \r\n \r\nВ края на август тази година неизвестен застреля и уби мъж в района Моабит. Според информацията на вестник Berliner Kurier, мъжът е смъртоносно ранен в главата. Прокурорите в Берлин заявиха на 24 август, че 49-годишен руснак е задържан по подозрение в убийството на 40-годишен грузински гражданин в района на Моабит в Берлин. Според агенцията са открити „оръжието на  убийството и, вероятно, велосипед, с който (заподозреният) се е опитал да избяга“. \r\n*** \r\n \r\n  Президентът на Сърбия Александър Вучич възнамерява да обсъди с руския си колега Владимир Путин отношенията на страната му с Косово, но изобщо не е оптимист за постигането на компромис с Прищина, предава  ТАСС . \r\n \r\n„Трябва да ви кажа, че не съм оптимист за постигането, как да кажем, на окончателно компромисно решение между Белград и Прищина. Но ще обсъдим тази тема“, заяви Вучич, обръщайки се към Путин на руски език в началото на преговорите помежду им в Сочи. \r\n„Бих искал да Ви изкажа голямата ни признателност за постоянната подкрепа на Сърбия в запазването на нашата териториална цялост, независимост и суверенитет. За Вашата подкрепа на международно равнище“, добави сръбският президент. \r\n*** \r\n \r\n  Германия обяви, че ще изгони двама руски дипломати, след като разследващи обявиха, че Москва може да седи зад убийството на бивш чеченски бунтовнически командир в берлински парк, предава  AFP . \r\n \r\nЗелимхан Хангошвили, 40-годишен гражданин на Грузия, бе прострелян два пъти в главата от близко разстояние в „Клайнер Тиергартен“ на 23 август, като се твърди, че извършителят е руснак, който е бил арестуван скоро след това.", "date": "2019.12.04", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/12/04/2726235/vas-postanovi-okonchatelni-resheniya-po-dve-dela-v-polza-na-oblastniya-upravitel-na-dobrich.html", "text": "Върховен административен съд (ВАС) е излязъл с решение  от 03 декември 2019 г., с което оставя в сила решение № 195 от 07 май 2019 г., поставено от Административен съд Добрич по дело № 171/2019 г., съобщиха от  пресцентъра на Областна администрация – Добрич . Делото във ВАС е образувано по касационна жалба от Общински съвет (ОбС) град Добрич, след като на първа инстанция – Административен съд Добрич, областният управител е спечелил съдебния спор. Делото е образувано по искане на областния управител срещу решение на ОбС в град Добрич за промяна в Наредбата за определяне размера на местните данъци и такси. ВАС приема, че измененията и допълненията в Наредбата са приети при допуснати съществени нарушения на административно-производствените правила по чл. 26 и чл. 28 от Закона за нормативните актове (ЗНА). В мотивите си още ВАС посочва, че не са спазени изискванията за обоснованост, стабилност и откритост, че липсват становища и/или предложения по проекта и преценява, че Административен съд Добрич правилно е приел липса на икономическа обосновка на проекта за Наредба. Решението е окончателно и ОбС в град Добрич е осъден да плати на областния управител на област Добрич юрисконсултско възнаграждение в размер на 100 лв. И по делото за размера на такса „Битови отпадъци“, прието от ОбС - Добричка ВАС е постановил със свое решение от 25 ноември 2019 г., че оставя в сила присъденото от Административен съд Добрич – отмяна на приетото от ОбС - Добричка. От пресцентъра припомнят, че с Решение № 931 от Протокол № 43 от 29 ноември 2018 г. ОбС – Добричка е определила основата за изчисляване на такса „Битови отпадъци“, което бе обжалвано от областния управител заради приемането му при съществени нарушения на административно-производствените правила. В мотивите си ВАС посочва, че административният акт не е оповестен публично чрез средствата за масово осведомяване и решението не е доведено до знанието на заинтересованите лица. В този смисъл се нарушават правата на гражданите, посочват още от ВАС и се отсъжда отмяна на акта. И това решение на Върховен административен съд е окончателно.", "date": "2019.12.04", "title": "ВАС постанови окончателни решения по две дела в полза на областния управител на Добрич"}
{"url": "http://www.focus-news.net/news/2019/12/04/2726240/aktsenti-v-sutreshniya-blok-dobro-utro-balgariya-na-radio-fokus-na-5-dekemvri.html", "text": "Доходи, образование, здравеопазване, социална политика и отбрана са основните приоритети, заложени в бюджета за следващата година. Увеличение на минималната работна заплата, минималния размер на пенсията за стаж и възраст, учителските заплати и заплатите в бюджетния сектор. Удовлетворява ли бюджетът основните очаквания на бизнеса и обществото, в сутрешния блок  „Добро утро, България“   на  Радио „Фокус“  питаме икономиста от Института за пазарна икономика Калоян Стайков.  \r\n \r\nСтана традиция всяка година на 5 декември да отбелязваме международния ден на доброволчеството. За мащабите на доброволческата дейност в България, разговаряме със заместник-генералния директор на Български червен кръст д-р Славита Джамбазова.  \r\n \r\nНа прага на зимния сезон – готова ли е Община Алфатар за зимното почистване на уличната и общинска пътна мрежа, разговаряме с кмета Янка Господинова. \r\n \r\nКюстендил е домакин на Втория международен коледен хоров фестивал. Колегата от Радио „Фокус” – Кюстендил Венцеслав Илчев разказва повече за предстоящата проява.  \r\n \r\n50 младежи от уязвими групи във Варна ще преминат безплатно обучение за придобиване на квалификация – водолаз и водач на плавателен съд. Повече по темата ще научим от репортера ни във Варна Диана Стоева. \r\n \r\nТези и още теми – в „Добро утро, България” от 06.00 до 10.00 часа на 5 декември, с водещ Марияна Валентинова.", "date": "2019.12.04", "title": "Акценти в сутрешния блок „Добро утро, България“ на Радио „Фокус“ на 5 декември"}
{"url": "http://www.focus-news.net/news/2019/12/04/2726238/predimstvata-na-elektronnite-bileti-i-mobilnoto-prilozhenie-za-tyahnoto-zakupuvane-predstaviha-v-stara-zagora.html", "text": "На нарочна пресконференция днес, ресорният зам.-кмет на Стара Загора Йордан Николов, ръководителят на проекта за модернизация на градския транспорт Мирослава Шопова и част от екипа му, както и управителят на дружеството „Автобусни и тролейбусни превози“ЕООД  инж. Димитър Авджиев, дадоха подробности за новото безплатно мобилно приложение за закупуване на билети, съобщиха от  Общината . Повод за допълнителните разяснение станаха въпроси в социалните мрежи, касаещи мобилната апликация и нейните технически характеристики стана ясно от думите на зам.-кметът Николов. „Имаше предложение, което вече сме отправили към фирмата-изпълнител Консорциум „Ем Транс Сис“, град София за превод на приложението на други езици, за да бъдат улеснени чуждоговорящите жители и посетители на Стара Загора“, уточни още ресорният зам.-кмет. По време на срещата с медиите стана ясно още и че апликацията освен безплатна за използване от потребителите, то е и по-изгодна за пътуващите по две линии на градския транспорт в рамките на час, защото заплащат само един билет. Изработката на приложението е била бонус от фирмата, т. е. Община Стара Загора не е заплащала допълнително за неговата изработка, уточниха още представителите на екипа. \r\nДо приключване на проекта ще могат да се дават още предложения, които да са в полза на всички, които използват градския транспорт. Предстои и обществено обсъждане през това време. \r\n \r\nЗа технологичния процес, както и параметрите на самото приложение, подробности от името на фирмата даде Мирослава Шопова. „Използвана е технологията React Native, която e водеща в света на мобилните приложения. На същата са базирани Instagram, Skype, Uber, Tesla, Bloomberg и много други“, каза тя. От прочетеното писмо в отговор на въпроси относно опростения изглед, от фирмата допълват, че това е с цел улесняване на ползването от различни възрастови групи и удобство. \r\n \r\nВ писмото си от Консорциума казват още, че в апликацията е интегрирана система за анализ, която се нарича Google Analytics, която произвежда репорти за нуждите на транспортния оператор и осъвременяването на транспорта в Стара Загора. Засегната бе и темата с електронните плащания и изборът на PayU, водеща компания за такъв род услуги, оперираща в над 15 държави с над 300 000 търговеца. \r\nПо време на пресконференцията стана ясно още, че служителите на „Автобусни и тролейбусни превози“ са преминали обучение за работа с електронните билети и мобилното приложение. Билетчето в апликацията се активира в момента на качване в превозното средство и важи за 60 мин. Необходимо е пътникът да го покаже на контрольора.", "date": "2019.12.04", "title": "Предимствата на електронните билети и мобилното приложение за тяхното закупуване представиха в Стара Загора"}
{"url": "http://www.focus-news.net/news/2019/12/04/2726236/premierat-boyko-borisov-prezidentat-tramp-beshe-podgotven-po-vsichki-temi-i-me-razbra-i-za-yadrenata-tsentrala.html", "text": "Президентът Тръмп беше толкова подготвен по всички теми и ме разбра и за ядрената централа. Това каза премиерът Бойко Борисов в интервю в предаването „Лице в лице“ по  БТВ . „Аз имам много важни срещи. За първи път бях в Саудитска Арабия. Никога не беше стъпвал там. За първи път бяхме и в Кремъл. За първи път бяхме на много места – Корея, Япония. За първи път тук дойде японския премиер. Много можем да се хвалим в тази сфера“, допълни Борисов. „Но  да си на камината в Белия дом на посещение при президента Тръмп, при американския президент по принцип, защото на мен ми е пореден път и то в компанията на неговия първи заместник – вицепрезидентът  Пенс, на държавния секретар и министрите му – това е една много добра оценка. Може би нашите съседите нервничат в момента, но ние сме си изработили, ние сме се доказали, така че безспорно ние сме от най-добрите и лоялни членове на НАТО и ЕС“, подчерта премиерът.  „Първо видях ролята на телевизиите и медиите, защото поне за мен президентът Тръмп от това, което съм гледал по CNN, другите, той винаги го дават с едни изкривени физиономии, с едни такива дупки по бузите, като бял. Всъщност е един изключително симпатичен, як, здрав, много  с гъвкав ум човек, много приятен, два часа минаха като една минута.  Просто не можах да повярвам, че това е човекът, който толкова пъти съм гледал и съм се чудил как би могъл да е на този пост“, допълни още той. „Уникален. Беше толкова подготвен и по всички теми и ме разбра и за ядрената централа.  Не сме много българите, които сме посрещани с 21 топовни салюти във Вашингтон. Когато при абсолютно спряно движение по булеварди на Вашингтон се движи нашето знаме, когато 21 топовни салюти и 500 войници ни посрещат, ми беше драго, заради България. Беше ми драго, заради тоя народ, който да, през какво ли не е минал, но сме го постигнали“, каза още Борисов.", "date": "2019.12.04", "title": "Премиерът Бойко Борисов: Президентът Тръмп беше подготвен по всички теми и ме разбра и за ядрената централа"}
{"url": "http://www.focus-news.net/news/2019/12/04/2726242/premierat-boyko-borisov-tryabva-da-ima-absolyutno-nezavisim-prokuror-koyto-da-razsledva-glavniya.html", "text": "Трябва да има абсолютно независим прокурор, звено и да бъде избрано с две трети от Прокурорската колегия на ВСС и ако има подобно извършено престъпление или разследване на главния прокурор, този прокурор може да го проведе това разследване, без да се отчита на никой – абсолютно независим. Това каза премиерът Бойко Борисов в интервю за  бТВ .  \r\n \r\nТой обеща да изпълни препоръките на Венецианската комисия за съдебна реформа, въпреки че те не са със задължителен характер. \r\n \r\nПо думите му президентът Румен Радев е върнал на ВСС указа за назначаването на Иван Гешев само за да влезе в новините. \r\n„Брат му на Гешев е личната охрана на президента Радев“, каза Борисов. \r\nВъв връзка с исканите от президента консултации за конституционни промени премиерът заяви, че ГЕРБ няма да участва в тях. \r\n„Можем ли да създадем Велико народно събрание сега? Не можем. Освен това, аз не чакам някой да ми се изкаже, за да реагирам. Още преди месец изпратих писмо до ЕК, до Жан-Клод Юнкер, в което помолих Венецианската комисия да изпрати своите експерти, които да видят това, което сме направили по мониторинговия механизъм, по реформата в правосъдната система, като аз поемам ангажимент това, което те препоръчат да го изпълня на 100 %. Изпратих го, върнаха ми отговор, дойдоха. Утре или в петък ще излязат с официалното си съобщение“, добави Борисов. \r\n \r\nПремиерът посочи още, че Иван Гешев е човек добър в оперативната дейност и заяви, че е уверен, че новият главен прокурор ще се справи добре със задълженията си. \r\n„И аз съм убеден, че той има много повече успехи и добра работа с МВР и ДАНС, защото е с много по-оперативно мислене. Сотир Цацаров дойде от съдия и той винаги гледа нещата от всички страни и съди, докато МВР и прокуратурата трябва да съберат доказателства бързо, да задържат и да вкарат в съда“, допълни той. \r\n \r\n„Вината ми е, че както направих Мая Манолова омбудсман, искаха да направим Христо Иванов или негов човек главен прокурор – омръзна ми на мой гръб да се вземат такива постове и след това да слушам глупостите им“, допълни още той.", "date": "2019.12.04", "title": "Премиерът Бойко Борисов: Трябва да има абсолютно независим прокурор, който да разследва главния"}
{"url": "http://www.focus-news.net/news/2019/12/04/2726245/spryal-e-snegovalezhat-na-prohoda-petrohan.html", "text": "Спрял е снеговалежът на прохода Петрохан, каза за  Радио „Фокус“ – Видин  дежурният служител на Областно пътно управление – Монтана. Снежна покривка на прохода е 10 см, пътят е почистен и опесъчен. Времето е тихо, няма мъгла. В област Монтана пътните настилки са предимно сухи, на места има мокри участъци. Трафикът е с нормална интензивност през Петрохан, проходът остава затворен за автомобили над 12 тона.  \r\nАнна ЛОЗАНОВА", "date": "2019.12.04", "title": "Спрял е снеговалежът на прохода Петрохан"}
{"url": "http://www.focus-news.net/news/2019/12/04/2726234/ministar-danail-kirilov-uvelichenieto-na-byudzheta-na-sadebnata-vlast-sas-70-mln-lv-shte-obezpechi-rabotata-v-sadebnata-sistema.html", "text": "Получи се общо сумарно увеличение със 70 млн. лв. в бюджета на съдебната власт спрямо предходната година. Това каза министърът на правосъдието Данаил Кирилов по време на дебатите за бюджета на съдебната власт за 2020 г., предаде репортер на  Агенция „Фокус“ .  \r\n„Поздравявам ВСС. В преговорите с екипите на Министрество на финансите смятам, че те постигнаха един оптимален бюджет, благодарение на който се получи общо сумарно увеличение спрямо предходната година с повече от 70 млн. лв. Смятам, че това увеличение ще обезпечи работата на съдебната система включително и ще послужи за увеличение на възнагражденията вътре в съдебната система средно аритметично с около 10 %.“, каза Кирилов.  \r\n \r\nПо въпроса за 5,8 млн. лв. за съдебни помощници, Кирилов заяви, че съдебните помощници могат съществено да повлияят за повишаване на качеството на магистратския труд. „Хубаво, е в този бюджет дебатът се фокусира и върху тяхната работа“, посочи Кирилов.  \r\n \r\n„Убеден съм, че ВСС ще се справи и с тези показатели. Отчитам гтрижата на колегите, но уви за пръв път от тази трибуна ще си позволя да ви призова към умереност с молба да възприемете, че бюджетът, който е предложен е достатъчен\", обясни Кирилов.   \r\nМинистърът заяви, че в бюджета за съдебната система има възможност за оптимизация.   \r\nДеница КИТАНОВА", "date": "2019.12.04", "title": "Министър Данаил Кирилов: Увеличението на бюджета на съдебната  власт със 70 млн. лв. ще обезпечи работата в съдебната система"}
{"url": "http://www.focus-news.net/news/2019/12/04/2726247/prezidentat-rumen-radev-nie-sme-vtorata-strana-v-nato-sled-sasht-s-takav-visok-razhod-za-otbrana-325.html", "text": "Ние сме втората страна в НАТО, след САЩ с такъв висок разход за отбрана - 3,25 %. това каза президентът Румен Радев след след участието в срещата на върха на НАТО в Лондон, предаде репортер на  Агенция \"Фокус\" . \"Приключи срещата на върха на НАТО. Мога да кажа, че дискусията беше много спокойна. Без емоциите от миналата година, без това голямо напрежение, което се очакваше. Явно всички лидери осъзнават своята отговорност.  Всички много по-сдържани, много по-умерени в совите изказвания, защото осъзнават, че предизвикателствата пред нас растат  непрекъснато, а това изисква преди всичко единство. Изисква, разбира се, и инвестиции в отбраната. Остават въпроси. Редица въпроси остават нерешени, но с това се ангажира генералният секретар на НАТО да търси форми, така че стратегическата дискусия да продължи. Най-важното да се търсят решенията на високо политическо ниво на време, за да не се стига до кризи между нас, между съюзниците\", каза още Радев. \"Всеки прави свой компромис на тази среща и мога да ви споделя моята позиция, която изразих. Разбира се, изтъкнах това, което прави България. България за тази година е над 2 % и то чувствително - 3,25 %. Ние сме втората страна в НАТО, след САЩ с такъв висок разход за отбрана. Над 60 % от тези разходи са за модернизация. Но поставих, разбира се, и въпросът какво означава справедливо разпределение на разходите. Поставя се разделителна линия между държавите, които са под 2 % и тези, които са над 2 %. но аз предизвиках дебат и за една друга разделителна линия, която изобщо не се обсъжда, а тя е, че страните се делят на производители и клиенти, на купувачи. Тук вече позициите са съвсем различни\", допълни той. \"Ако ти си силна икономика, високотехнологична, която произвежда военно оборудване за своите собствени нужди и за експорт, когато ти инвестираш в модернизация, всичките пари отиват в твоята икономика, в твоите хора и не подлагат на натиск социалната система. Но когато ти си страна с по-слаба икономика, не толкова високотехнологична и не произвеждаш тези оръжия, 100 % от разходите, които даваш за модернизация отиват в богатите страни\", допълни президентът. Радев подчерта,че за нас това вече наистина е товар, защото се товарят нашите социални системи. \"Той ни лишава от една известна възможност да инвестираме в нашите икономики, за това споделих много откровено, че това задълбочава технологическата и икономическата пропаст между страните-членки в някои отношения. Аз не виждам бъдещето на алианса като съюз между производители и клиенти. Аз виждам бъдещето на алианса като партньори, които заедно развиват своята сигурност, които  заедно развиват високи технологии и заедно произвеждат военно оборудване\", каза още той. \"В тази връзка предложих на генералния секретар в тези стратегически дискусии да се мисли за форми, така че да има много по-силно индустриално сътрудничество и трансфер на технологии към тези държави като България, които купуват. Това беше и предложението ми към президента Тръмп по време на обяда. Идвам от обяд, където той покани всички държави с над 2 % разходи за отбрана. Моето предложение беше много конкретно и ясно. САЩ да използват стимули и да се ангажират с много по-голяма подкрепа на държавите, които изразходват повече от 2 % за отбрана за индустриално сътрудничество и трансфер на технологии. Мисля, че това е заслужен стимул, тъй като нашите правителства са решили да изразходват тези средства\", допълни Радев.", "date": "2019.12.04", "title": "Президентът Румен Радев:  Ние сме втората страна в НАТО, след САЩ с такъв висок разход за отбрана - 3,25 %"}
{"url": "http://www.focus-news.net/news/2019/12/04/2726230/premierat-boyko-borisov-ima-otpravena-pokana-kam-vladimir-putin-da-poseti-balgariya-dogodina-tova-e-dobar-povod-da-vidi-kak-varvi-stroezhat-na-turski-potok.html", "text": "Има отправена покана към  Владимир Путин да посети България догодина, а това е добър повод да види напредъка по нашите проекти. Това каза премиерът Бойко Борисов в интервю за  бТВ  във връзка с думите на руския президент, че България умишлено забавя изграждането на „Турски поток“. \r\n \r\n„Аз не искам да влизам в обяснения какво е искал президентът Путин. Аз знам, че за България съм направил всичко, което съм обещал и неслучайно съм получил и гаранциите, твърдите гаранции първо от самата ЕК и Брюксел за газоразпредлителя в България. А сега и в стратегическото споразумение, което подписах в Белия дом, има че България е газовият хъб, газразпределител, което означава, че е приемливо и за Вашингтон“, допълни той. \r\n \r\nБорисов посочи, че със сигурност строителството на „Турски поток“ ще приключи в предвидените срокове. \r\n„Когато имаме такива големи мощности и газови магистрали догодина, и за руския газ това ще е единствената бърза и добра алтернатива, това ще е възможност за диверсификация и на Румъния, и на Украйна. Не вярвам сърбите много по-бързо от нас да го построят, но ще бъдем готови в срок със сигурност“, добави още министър-председателят.", "date": "2019.12.04", "title": "Премиерът Бойко Борисов: Има отправена покана към Владимир Путин да посети България догодина, това е добър повод да види как върви строежът на „Турски поток“"}
{"url": "http://www.focus-news.net/news/2019/12/04/2726249/predstoyashti-mezhdunarodni-sabitiya-za-5-dekemvri-agentsiya-fokus.html", "text": "Общи стачки и блокиране на транспорта в цяла Франция, свързани с реформите в пенсионната система на правителството на Макрон. \r\n*** \r\n \r\n  Министерска среща между представители на държави във и извън Организацията на страните износителки на петрол (ОПЕК). \r\n*** \r\n \r\n  Европейските комисари за миграцията Илва Йохансон и Маргаритис Шинас на посещение в столиците на Гърция и Турция.  \r\n*** \r\n \r\n  Среща на финансовите министри на страните-членки на ЕС. \r\n*** \r\n \r\n  Пета международна конференция за средиземноморски диалог. \r\n*** \r\n \r\n  Посещение на държавния секретар на САЩ Майк Помпео в Португалия и разговор с премиера на страната Антониу Коща.", "date": "2019.12.04", "title": "Предстоящи международни събития за 5 декември (Агенция „Фокус“)"}
{"url": "http://www.focus-news.net/news/2019/12/04/2726228/parlamentat-prie-byudzhetnata-ramka-za-2020-g.html", "text": "Парламентът прие бюджетната рамка за 2020 г., предаде репортер на  Агенция „Фокус“ .  \r\nПриходите, помощите и даренията са в размер на 28, 054 млрд. лв., а разходите възлизат на 14, 356 млрд. лв. Бюджетните взаимоотношения възлизат на 12, 2 млрд. лв., а трансферите за общините 4, 2 млрд. лв. Между двете четения бе постъпило предложение на управляващите разходите за персонал да бъдат увеличени с 47  хил. лв, което бе прието.  Управляващите бяха предложили между двете четения на Заона за държавния бюджет и 100 хил. лв. повече за субсидии и други текущи трансфери за юридически лица с нестопанска цел.  \r\nДепутатите първоначално приеха предложението на Весела Лечева от БСП за определяне на минимални диференцирани размери на паричните средства за физическо възпитание и спорт в размер на 3, 2 млн. лв. След това от управляващите поискаха прегласуване и то бе отхвърлено.  \r\nДеница КИТАНОВА", "date": "2019.12.04", "title": "Парламентът прие бюджетната рамка за 2020 г."}
{"url": "http://www.focus-news.net/news/2019/12/04/2726243/aktualno-patno-sastoyanieto-na-republikanskite-patishta-kam-1730-ch.html", "text": "Актуална пътна обстановка  \r\nИнформация за състоянието на републиканските пътища, предоставена от  Агенция „Пътна инфраструктура” . \r\n \r\n Метеорологична обстановка: \r\nТемпературите са в интервала от - 5° до + 8°С \r\nВремето над страната е предимно облачно. \r\nСлаб вятър духа в областите: Варна, Добрич, Кюстендил Перник, Смолян, София, Шумен и Ямбол. \r\nПътните настилки са предимно мокри, частично заледени и обработени за движение при зимни условия. \r\nОграничена видимост поради мъгла: \r\n-\tдо 50 м в района на Витина /обл. София/ \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\nОбласт Варна: \r\nДвижението при п.в. „Летище“ посока Варна от км 422+800 до км 425+500 се осъществява с повишено внимание поради рязане на храсти. Участъкът е сигнализиран с пътни знаци. Срок до 06.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Превала“ - забранен за МПС над 12 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т. \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението в участъка Микре – Абланица от км 40+470 до км 41+130 се осъществява с повишено внимание поради изграждането на метална конструкция за автоматични устройства записващи пътния трафик. Участъкът е сигнализиран с пътни знаци. Срок до 06.12.2019 г.  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 06.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г. \r\n \r\n Състояние на републиканската пътна мрежа: \r\n \r\nРемонтни дейности и временна организация на движението /ВОД/: \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-605: Движението по път III-605 Богданов дол – с. Велковци от км 5+000 до км 9+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 14.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 31.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 20.12.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен. \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.12.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът III-864: Движението по път III-866 Проглед – Стойките е ограничен за МПС над 12 т. поради снегопочистване. \r\nПът III-866: Движението по път III-866 Стойките – Широка лъка е ограничен за МПС над 12 т. поради снегопочистване. \r\nПът III-866: Движението по път III-866 Девин – Кричим от км 66+857 до км 88+050 се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. \r\n \r\nСитуационен център на Агенция „Пътна инфраструктура”", "date": "2019.12.04", "title": "Актуално пътно състоянието на републиканските пътища към 17:30 ч"}
{"url": "http://www.focus-news.net/news/2019/12/04/2726244/emanyuel-makron-ne-e-vazmozhen-konsensus-po-otnoshenie-na-turskata-definitsiya-za-terorizam-v-siriya.html", "text": "Френският президент Еманюел Макрон заяви, че не може да бъде постигнат консенсус с Турция по въпроса за терористичните организации, в частност определението на Анкара, че кюрдските милиции в Северна Сирия са такива, предава  AFP . \r\n \r\n„Не виждам да е възможен всякакъв консенсус“, каза Макрон след срещата между лидерите на страните от НАТО в Лондон, която беше белязана от спорове, свързани с искането на Турция Алиансът да обяви кюрдските сили в Северна Сирия за терористични организации, въпреки ролята им в победата срещу групировката „Ислямска държава“. \r\n \r\n  Теодор Пенев", "date": "2019.12.04", "title": "Еманюел Макрон: Не е възможен консенсус по отношение на турската дефиниция за тероризъм в Сирия"}
{"url": "http://www.focus-news.net/news/2019/12/04/2726250/narodnoto-sabranie-prie-byudzheta-na-ministerstvo-na-otbranata-za-2020-g.html", "text": "Народното събрание прие бюджета на Министерство на отбраната за 2020 г., предаде репортер на  Агенция „Фокус“ . \"За\" бюджета гласуваха 114 народни представители, „против“ – 82 и „въздържали се“ – 2, с което той бе приет. Разходите за Министерство на отбраната за 2020 г. предвиждат 1, 5 млрд. лв. \r\n \r\nПо трансферите от бюджета на Министерство на отбраната за държавните висши училища на Военна академия „Г. С. Раковски се отпускат 8 млн. лв. 3 млн. лв. са предвидени за Висшето военновъздушно училище „Георги Бенковски“.  \r\n \r\nСъгласно текстовете предвидени през 2019 г. от Министерството на отбраната по сметка на правителството на САЩ средства за изпълнение на международните договори във връзка с придобиването на нов тип боен самолет, ратифицирани със закон, могат да се депозират и инвестират чрез сметки във Федералната резервна банка на Ню Йрок в полза на Министерство на отбраната.  \r\n \r\nДеница КИТАНОВА", "date": "2019.12.04", "title": "Народното събрание прие бюджета на Министерство на отбраната за 2020 г."}
{"url": "http://www.focus-news.net/news/2019/12/04/2726248/gen-konstantin-popov-gerb-silata-na-byudzheta-na-otbranata-za-2020-g-e-v-modernizatsiyata.html", "text": "Силата на бюджета на отбраната за 2020 г. е в модернизацията. Това каза председателят на Комисията по отбрана и депутат от ГЕРБ ген. Константин Попов по време на дебата по бюджета на Министерство на отбраната за следващата година,предаде репортер на  Агенция „Фокус“ .  \r\n \r\n„Очевидно е всички тук сме съгласни, че армията не беше приоритет в продължение на десетилетия. Вече армията е приоритет. Това е ясно за всички. За първи път минаваме бюджет от 2 млрд. лв.  Изпълняваме това, което сме решили за увилачаването на бюджета и си спазваме стриктно изискванията.  \r\nПо думите му всичко това се случва независимо, че са били платени целевите изтребители.  \r\nДеница КИТАНОВА", "date": "2019.12.04", "title": "Ген. Константин Попов, ГЕРБ: Силата на бюджета на отбраната за 2020 г. е в модернизацията"}
{"url": "http://www.focus-news.net/news/2019/12/04/2726251/ria-novosti-ruskiyat-parlament-prizova-es-da-razraboti-svoya-sobstvena-sistema-za-sigurnost.html", "text": "Време е страните от Европейския съюз да се занимаят активно с въпроса за осигуряването на тяхната сигурност без участието на САЩ. Това заяви Виктор Бондарев, председател на Комисията по отбрана и сигурност в Съвета на Руската федерация, който представлява горната камара в парламента в Москва, предава  РИА Новости . \r\nТой добави, че  „попечителството“ на американците е станало твърде обременително за ЕС.  \r\n \r\n\"Време е европейците да се занимаят по-активно с въпроса за осигуряване на собствената си сигурност без участието на САЩ. Попечителството на американците стана твърде обременително, ненадеждно и лицемерно за тях\", заяви сенаторът пред репортери. \r\nТой подчерта, че Вашингтон смята за основен източник на опасност за Европа „руската заплаха“, която всъщност не съществува. \r\n \r\n„Под този (предлог) те разполагат военната си инфраструктура, транспортират арсенали и преразпределят войски в европейските страни. Междувременно европейците нямат достъп до контрола на всичко това. Не е тайна, че силите на НАТО са подчинени на САЩ. В някой момент  оръжията им могат да бъдат насочени към гостоприемните европейци, които ги допуснаха вътре“, каза още Бондарев. \r\n \r\nСпоред него, благодарение на НАТО, САЩ са укрепили позициите си на пазара на оръжие, разработили са свой собствен военно-промишлен комплекс и са поели контрол над въглеводородните находища и важните транзитни артерии. \r\n\"А европейците, напротив, само отстъпиха във всички гореспоменати аспекти. Надявам се, че разпокъсаните (сигнали) отделни членове на НАТО, (настроени) срещу неразделното американско господство в Алианса ще станат сигнали за други държави-членки, ще се даде тон за някаква по-съгласувана програма за действие за осигуряване на европейската и собствена национална сигурност\", каза още сенаторът. \r\n \r\n \r\n \r\n \r\n  Теодор Пенев", "date": "2019.12.04", "title": "РИА Новости: Руският парламент призова ЕС да разработи своя собствена система за сигурност"}
{"url": "http://www.focus-news.net/news/2019/12/04/2726239/tass-turtsiya-izprashta-dopalnitelni-voyski-v-severna-siriya.html", "text": "Турция изпрати подкрепления в граничния регион Айн Иса, разположен в североизточната част на Сирия, която беше завзета от Анкара в операция „Извор на мира“, предава  TACC , като се позовава на кюрдски източници от региона.  \r\n \r\nСпоред информацията допълнителните сили, разположени в близост до Айн Иса, включват военна техника и части от армията. По-специално Турция е изпратила допълнително осем танка в село, близо до Айн Иса, заедно с още 15 по-леки бронирани машини.  \r\nОтбелязва се, че разполагането на допълнителен турски контингент в този регион е било придружено от интензивни полети на бойни дронове и разузнавателни самолет в областта. \r\nТурските власти все още не са коментирали тази информация. \r\n \r\nНа 9 октомври Анкара обяви, че ще проведе операция „Извор на мира“ в Северна Сирия с цел създаване на зона за сигурност там, която да разделя страната от контролирания от кюрдите регион. Според плана на Анкара сирийските бежанци ще могат да се върнат в Турция и да се заселят именно в зоната за сигурност, като първоначално правителството заяви, че те ще възлизат на 2 млн. души. Правителството в Дамаск нарече операцията агресия, а международната общност също осъди действията на Анкара. \r\n \r\nСпоред кюрдската автономна администрация в Северна Сирия, от началото на октомври около 300 хиляди души са станали бежанци и са напуснали територията на зоната за сигурност, създадена от Анкара границата. В резултат на военните действия 477 цивилни загинаха, а над хиляда бяха ранени. \r\n \r\n \r\n \r\n \r\n  Теодор Пенев", "date": "2019.12.04", "title": "ТАСС: Турция изпраща допълнителни войски в Северна Сирия"}
{"url": "http://www.focus-news.net/news/2019/12/04/2726241/reuters-prezidentat-na-litva-tvardi-che-turtsiya-ne-e-predyavyavala-iskaniya-za-da-podkrepi-plana-na-nato-za-otbranata-na-polsha-i-pribaltika.html", "text": "Турският президент Реджеп Тайип Ердоган не е предявявал искания в замяна на подкрепа за плана на НАТО за отбраната на Полша и Балтийските страни, твърди президентът на Литва Гитанас Науседа.  \r\n„Никой не е настоявал за нищо от нас. Ние всички благодарихме на президента Ердоган за неговата солидарност“, каза Науседа пред журналисти в Лондон, където се провежда срещата на върха между лидерите на страните-членки на НАТО.  \r\nПо-рано Науседа и другите лидери на Прибалтика и Полша разговаряха с турския президент. \r\n \r\nПреди това се появи информация, че Турция ще се противопостави на плана на НАТО за отбраната на региона, освен ако страните-членки не подкрепят позицията на Анкара за това, че кюрдските милиции в Северна Сирия, срещу които тя воюва по-рано, са терористични организации.  \r\n \r\nВ частност става дума за силите на „Отрядите за народна самоотбрана“ (ОНС), които бяха съюзници на коалицията, водена от САЩ, в борбата срещу терористичната групировка „Ислямска държава“. Анкара обаче ги счита за терористи, поради техните връзки с „Работническата партия на Кюрдистан“ (ПКК), която от години води кампания за независимостта на населените с кюрди територии на Турция, която често е водила и до кръвопролития, предизвикани и от двете страни в конфликта.  \r\n \r\n  Теодор Пенев", "date": "2019.12.04", "title": "Reuters: Президентът на Литва твърди, че Турция не е предявявала искания, за да подкрепи плана на НАТО за отбраната на Полша и Прибалтика"}
{"url": "http://www.focus-news.net/news/2019/12/04/2726246/deputatite-prieha-byudzheta-na-sadebnata-vlast-za-2020-g.html", "text": "Депутатите приеха бюджета на съдебната власт за 2020 г., предаде репортер на  Агенция „Фокус“ . Бюджетът на ВСС предвижда 49, 5 млн. лв. За следващата година парите за ВКС са в размер на 21, 8 млн. лв. За прокуратурата са предвидени 289 млн. лв, а за съдилищата на Република България е предвиден бюджет от  378, 2 млн. лв. за 2020 г.  \r\nДеница КИТАНОВА", "date": "2019.12.04", "title": "Депутатите приеха бюджета на съдебната власт за 2020 г."}
{"url": "http://www.focus-news.net/news/2019/12/04/2726253/sas-zapoved-na-ministara-na-zemedelieto-hranite-i-gorite-desislava-taneva-sa-opredeleni-stavkite-za-obvarzano-podpomagane-za-zhivotni-za-2019-g.html", "text": "Със заповед на министъра на земеделието, храните и горите Десислава Танева са определени ставките за обвързано подпомагане за животни за 2019 г. Това съобщиха от пресцентъра на  министерството на земеделието, храните и горите . Ставката за едно допустимо за подпомагане животно по Схемата за обвързано подпомагане за биволи за е  362,36 лв. Размерът на ставката за едно допустимо за подпомагане животно по Схемата за обвързано подпомагане за месодайни крави под селекционен контрол е 172,56 лв. за първите 30 (включително). За над 30-тото допустимо за подпомагане животно, ставката е в размер на 156,87 лв. \r\nЗа едно допустимо за подпомагане животно по Схемата за обвързано подпомагане за месодайни крави и/или юници е 161,46 лв. за първите 30 (включително) допустими за подпомагане животни и 146,78 лв. за над 30-тото допустимо за подпомагане животно. \r\nСтавката  за млечни крави под селекционен контрол е в размер на 515,89 лв. на животно за първите 30 (включително) и 468,99 лв. на животно за над 30-тото допустимо животно. За млечните крави размерът на плащането е  308,69 лв. за първите 30 (включително) допустими за подпомагане животни и 280,63 лв. за над 30-тото допустимо за подпомагане животно. \r\nПо схемата за обвързано подпомагане за овце-майки и/или кози-майки, под селекционен контрол, се финализира проверката и валидирането на документите, доказващи реализация. Затруднението идва от предоставените много документи, тъй като е допустима реализация както на мляко, така и на месо. Очаква се обработката им да приключи в понеделник, когато ще бъде издадена и заповедта за определяне на ставката по схемата.", "date": "2019.12.04", "title": "Със заповед на министъра на земеделието, храните и горите Десислава Танева са определени ставките за обвързано подпомагане за животни за 2019 г."}
{"url": "http://www.focus-news.net/news/2019/12/04/2726258/predstoyashti-sabitiya-v-stranata-za-5-dekemvri-agentsiya-fokus.html", "text": "От 09:00 часа Народното събрание ще проведе извънредно заседание.  \r\n \r\n \r\n*** \r\n \r\nОт 09.30 часа в заседателната зала в сградата на Висшия съдебен съвет, ще се проведе заседание.  \r\n \r\n \r\n*** \r\n \r\nОт 10:00 часа в зала „Мусала“ на хотел „Хилтън“, АПИ и Световната банка организират форум за тол системата.  \r\n \r\n \r\n*** \r\n \r\nОт 10:00 часа в хотел „Балкан“ (бивш хотел „Шератон“), зала „Средец“, президентът на България Румен Радев ще връчи наградите на 15-ото издание на Конкурса „Иновативно предприятие на годината“. \r\n \r\n*** \r\n \r\nОт 10:00 часа в ГДНП относно осигуряване на обществения ред и сигурността по време на студентския празник. \r\n \r\n*** \r\n \r\nОт 10.00 часа в залата на 7. етаж в Министерството на образованието и науката ще бъде представено новото издание на Рейтинговата система на висшите училища в България за 2019 г. \r\n \r\n*** \r\n \r\nОт 10.30 часа в Националния учебен център на БЧК в село Лозен ще се проведе демонстрация на спасителни действия при инцидент с възникнал пожар в учебна среда. \r\n \r\n \r\n*** \r\n \r\nОт 10:00 ч. в „Генератор“, бул. Черни връх 47, Бизнес център Витоша, ще се проведе конференция, посветена на темата „Иновации и предприемачество в агро-хранителната система в България“. \r\n \r\n*** \r\n \r\nОт 11:00 ч. в хотел „Маринела София“, зала „Витоша“ заместник-министърът на земеделието, храните и горите Чавдар Маринов ще участва във форума „ДА! На българската храна“. \r\n \r\n*** \r\n \r\nОт 11:00 часа в новата база на доброволното формирование в район „Панчарево“, ул. „Сини вир“ 2, ще се проведе готовността за работа на доброволното формирование и екипите на дирекция „Аварийна помощ и превенция“ при тежки метеорологични услови. На събитието ще присъстват кметът на София Йорданка Фандъкова и директорът на ГД „Пожарна безопасност и защита на населението“ главен комисар Николай Николов.  \r\n \r\n*** \r\n \r\nОт 11:00 часа в експозицията на НПТМ ще бъде представен новият музеен каталог „Избрано от колекциите на Национален политехнически музей\". \r\n \r\n*** \r\n \r\nОт 12.30 часа в Парк Хотел „Москва“ ще се проведе семинар организиран от АПИС за счетоводители, одитори и финансисти от цялата страна с тема: „ДАНЪЦИ 2020“. \r\n \r\n*** \r\n \r\nОт 15:00 часа в кв. „Факултета“ ( ул. „Суходолска“ 137 В) ще бъде открит чисто нов гинекологичен и педиатричен кабинет. \r\n \r\n*** \r\n \r\nОт 15.30 часа на „Дондуков“ 2 президентът Румен Радев ще се срещне с представители на изпълнителната власт във връзка с въпроси, свързани с тежката ситуация, в която се намира водният сектор, и множеството предизвикателства пред неговото добро и ефективно управление. \r\n \r\n*** \r\n \r\nОт 16.00 часа в конферентната зала на Столична община на ул. „Париж“ №1 Дирекцията на Природен парк „Витоша“ към Изпълнителна агенция по горите организира тържествено отбелязване на Международния ден на доброволеца. \r\n \r\n \r\n*** \r\n \r\nОт 18.00 часа в Регионалния исторически музей, ще бъде представена археологическата изложба „Опазваме миналото с поглед в бъдещето”. \r\n \r\n*** \r\n \r\nОт 18:30 часа в Сатиричен театър „Алеко Константинов“, ул. „Стефан Караджа“ №26 , ще бъде представена поставновката „Да, господин Премиер!“. \r\n \r\n \r\n*** \r\n \r\nОт 11.00 часа в зала №5 на Общината, ще се състои среща за гласуване за \"Спортист на годината 2019\". \r\n \r\n \r\n*** \r\n \r\nОт 18.30 часа на площад „Георги Измирлиев“ ще бъде официалното запалване на коледните светлини.  \r\n \r\n*** \r\n \r\nОт 11.00 часа в Тържествената зала на читалище „Никола Вапцаров” ще се проведе събитие, свързано с патронния празник на  Професионална лесо-техническа гимназия „Никола Вапцаров“.  \r\n \r\n \r\n*** \r\n \r\nОт 17.00 часа ще бъдат запалени Коледните светлини в Банско на площад „Никола Вапцаров“.  \r\n \r\n*** \r\n \r\nОт 10.00 часа в сградата на Областната администрация, ще се състои награждаване на участниците в конкурса „Най-здравословната рецепта в училище 2019 г.“. \r\n \r\n*** \r\n \r\nОт 11.00 часа в конферентната зала на Професионалната гимназия по компютърно програмиране и иновации, ще се проведе обучение по киберсигурност.  \r\n \r\n*** \r\n \r\n \r\nОт 9:00-13:00 часа в офиса на БЧК-Бургас  в к/с „Възраждане“, бл.7. ще се проведе акция за доброволно и безвъзмездно кръводаряване по случай 5 декември, Световен ден на доброволчеството. \r\n \r\n \r\n*** \r\n \r\n \r\nОт 18.00 часа в зала \"Георги Баев\" на Културен център \"Морско казино\" ще бъде представена Изложба \"Инвенции\".  \r\n \r\n \r\n*** \r\n \r\nОт 9.00 часа в Зала „Пленарна“ на Общината ще проведе второто заседание на Общински съвет – Варна. \r\n \r\n \r\n*** \r\n \r\nОт 10.30 часа пред сградата на Общината ще се проведе демонстрация със силите на Регионална дирекция „Пожарна безопасност и защита на населението” – Варна демонстративно мероприятие.  \r\n \r\n \r\n*** \r\n \r\nОт 14.00 часа в НАОП „Николай Коперник“ ще се проведе състезание за празника на Фуко. \r\n \r\n \r\n*** \r\n \r\nОт 11.00 часа във Военноморския музей ще бъде открита традиционната годишна изложба „По пътя към морската история 2019“. \r\n \r\n*** \r\n \r\nОт 11.00 часа в Аулата на ВТУ „Св. Св. Кирил и Методий“ ще се проведе Тържествено академично събрание по случай Студентски празник – 8 декември, връчване на Академичната награда на Община Велико Търново.  \r\n \r\n*** \r\n \r\nОт 15.00 часа в пресклуба на БТА ще се състои заключителна пресконференция по проект на община Велико Търново - „Развитие на модерна образователна инфраструктура в град Велико Търново\".  \r\n*** \r\n \r\nОт 17.30 часа в Изложбени зали „Рафаел Михайлов“ ще бъде представена фотоизложбата „Родопа планина – една голяма любов“ на Мирослав Момински.  \r\n \r\n*** \r\n \r\nОт 18.00 часа в Изложбени зали „Рафаел Михайлов“ ще бъде представена изложба на преподаватели от Факултет по изящни изкуства към Тракийски университет - Одрин, Турция.  \r\n \r\n*** \r\n \r\nОт 19.00 часа в Клуб 7 Ивайло Гогов ще представи книгата си „Разкази за българската душевност и бит“.  \r\n \r\n*** \r\n \r\nОт 17:30 часа пред сградата на Общината ще бъде запалена Коледната елха. \r\n \r\n*** \r\n \r\nОт 09.30 часа в зала \"Панорама\", ще се проведе заседание на Общинския съвет.  \r\n \r\n*** \r\n \r\nВ 09.00 часа в зала 1 на Апелативния съд ще се проведе заседание по делото, образувано по жалба на холандския гражданин  Б. Й., който е признат за виновен от Пловдивския окръжен съд за това, че в съучастие с неустановени лица и с българския гражданин  Н. Н. като извършител, без надлежно разрешително с цел разпространение, е придобил високорисково наркотично вещество - кокаин, с общо нетно тегло 59 956 грама, на обща стойност 2 727 645 лева.  \r\n \r\n*** \r\n \r\nВ 09.00 часа в зала 1 на Окръжния съд ще се проведе заседание по делото срещу подсъдимите Борис А. и Григор Ал., обвинени за кражба в особено големи размери.  \r\n \r\n \r\n*** \r\n \r\nВ 10.30 часа в зала 9 на Районния съд ще се проведе заседание по делото срещу Антон К., Бисер П. и Росен М.,  обвинени за кражба на автомобили.  \r\n \r\n*** \r\n \r\nВ 13.30 часа в зала 1 на Районния съд ще се проведе заседание по делото срещу Георги Г. – зам. кмет на р-н „Западен“ при Община гр. Пловдив, обвинен за присвояване на чужди пари и за съставяне на неистински документи.  \r\n \r\n*** \r\n \r\nВ 18.00 часа в Малката базилика ще се състои спектакълът „Вечност“. Събитието е част от Празници на светлина и надежда в Стария град.  \r\n \r\n \r\n*** \r\n \r\nОт 16.30 часа в къща музей „Алеко Константинов“ ще се състои среща разговор с проф. Румен Иванов и новата му книга „Готите и България“.  \r\n \r\n*** \r\n \r\nОт 17.00 часа кметът Николай Мелемов ще запали светлините на коледното дърво. \r\n \r\n*** \r\n \r\nОт 10:00 часа в обновената зала на Синдикалния дом в Стара Загора министърът на земеделието, храните и горите ще връчи дипломите на абсолвентите от Випуск 2019-бакалаври и магистри от Аграрния факултет при Тракийски университет-Стара Загора. \r\n \r\n*** \r\n \r\nОт 17.30 часа ще бъдат запалени светлините на коледното дърво. \r\n \r\n*** \r\n \r\nОт 17:30 часа в „Узунова къща”, ще се състои изложбата \"Магията на Сливенския Балкан\". \r\n \r\n*** \r\n   \r\nОт 9.30 часа в хотел „Шумен”, Институтът по социални дейности организира пресконференция.  \r\n   \r\n*** \r\n   \r\nОт  10.30 часа в сградата на ДГ „Пчелица“ Центърът за ранно детско развитие в Шумен организира празник \"Прощъпулник\" и рожден ден на Центъра.", "date": "2019.12.04", "title": "Предстоящи събития в страната за 5 декември (Агенция „Фокус“)"}
{"url": "http://www.focus-news.net/news/2019/12/04/2726261/nimh-utre-nad-stranata-shte-bade-predimno-slanchevo-i-studeno-s-maksimalni-temperaturi-mezhdu-2-i-7.html", "text": "През нощта над България ще бъде предимно ясно и почти тихо. Утрото ще е мразовито с минимални температури предимно между минус 7° и минус 2°. Преди обяд на места по поречието на Дунав ще има мъгла или ниска слоеста облачност и дневните температури там ще са по-ниски. Утре над страната ще бъде предимно слънчево, почти тихо и студено. Максималните температури ще са предимно между 2° и 7°.  В София минималната температура ще е около минус 5°, а максималната ще е около 5°. Това съобщи за  Агенция „Фокус”  дежурният синоптик Мартин Славчев  от  Националния институт по метеорология и хидрология (НИМХ) . Атмосферното налягане ще остане по-високо от средното за месеца.         \r\nПо Черноморието ще е предимно слънчево, почти тихо и студено. Максималните температури ще са между 6° и 9°. Вълнението на морето ще е 1 - 2 бала. Температурата на морската вода е 11° - 12°. \r\nВ планините ще е предимно слънчево. Ще духа слаб вятър от южната четвърт. Максималната температура на височина 1200 метра ще е около 3°, на 2000 метра – около минус 2°. \r\nИ в петък сутринта ще е студено, с минимални температури предимно между минус 6° и минус 1°. На места в низините ще се образува мъгла или ниска облачност. През деня облачността ще е разкъсана, в много райони до слънчево. Ще се появи слаб югозападен вятър и ще се затопля. Преобладаващите максимални температури ще са между 5° и 10°. По-късно през деня от запад ще започне заоблачаване. През почивните дни облачността ще е променлива, на отделни места ще има слаби превалявания от дъжд. Вятърът ще се ориентира от запад-северозапад и ще се усили до умерен. Минималните температури ще са по-високи в сравнение с предишните дни, в неделя в повечето места ще са над нулата; ще се повишат още и дневните температури.", "date": "2019.12.04", "title": "НИМХ: Утре над страната ще бъде предимно слънчево и студено с максимални температури между 2° и 7°"}
{"url": "http://www.focus-news.net/news/2019/12/04/2726254/ivan-ivanov-bsp-ostava-visyasht-vaprosat-koga-shte-se-provede-reformata-v-mvr-i-parite-v-byudzheta-otivat-li-v-tazi-posoka.html", "text": "Остава висящ въпросът кога ще се проведе реформата в МВР и парите в бюджета отиват ли в тази посока. Това каза народният представител от БСП Иван Иванов по време на дебата по бюджета на МВР за следващата година, предаде репортер на  Агенция „Фокус“ .  \r\n„Тази година за пореден път гледаме бюджета на МВР. Отново ще водим дискусията какво се случва там, какви средства се наливат и с каква цел. Факт е, че виждаме в тазгодишния бюджет, че са дадени средства за увеличаване на фонд „Работна заплата“. Факт е, че е предложена една промяна в Закона за МВР“, каза още Иванов.  \r\nТой представи предложенията на БСП в бюджета на МВР. Социалистите искат повече средства за капиталови разходи, за обновяване на материалната база, за закупуване на още техника за следващата година за преиздаване на лични документи.    \r\nДеница КИТАНОВА", "date": "2019.12.04", "title": "Иван Иванов, БСП: Остава висящ въпросът кога ще се проведе реформата в МВР и парите в бюджета отиват ли в тази посока"}
{"url": "http://www.focus-news.net/news/2019/12/04/2726263/znachitelen-resurs-na-natsionalnata-politsiya-shte-bade-angazhiran-s-ohranata-na-macha-mezhdu-arda-i-tsska-v-kardzhali.html", "text": "Значителен ресурс на Националната полиция ще бъде ангажиран с охраната на мача между Арда и ЦСКА. Това каза старши комисар Атанас Илков, директор на ОДМВР-Кърджали за предстоящата среща от 13.30 часа на стадион Арена „Арда“ в Кърджали, предаде кореспондент на   Радио „Фокус“  . Движението по булевард „Беломорски“ ще бъде частично ограничено от кръстовището пред съда до стадиона. Това ще стане на 5-ти декември от 12,30 часа до 30 минути след последния съдийски сигнал. Четири контролно-пропускателни пунктове ще има край арената - един за гостуващите фенове и 3 за привържениците на домакините. Зрителите трябва да бъдат един час преди срещата на стадиона и да са трезви, да не носят оръжие и опасни вещества. Ще има охрана вътре в стадиона. „Има частна охранителна фирма, но една такава рискова среща аз, и който да било от моите колеги не би пуснал, и не биха  неглижирали ситуацията, така че вътре ще има наше присъствие. Независимо от всичко това и при необходимост ще изведем допълнително сили и вътре в спортното съоръжение, така, че да не допуснем нежелателни инциденти, на които сме били свидетели, инциденти, които са грозни малко и опорочават тези уникални спортни събития“, заяви старши комисар Атанас Илков. „Както ви е известно утре ни предстои едно сериозно предизвикателство по обезпечаване на обществения ред и гарантиране на сигурността по време на футболната среща.Това е среща, която ние определяме като рискова. В тази връзка ресурсът, който ще използваме, не е никак малък - имаме придадени сили от Главна дирекция „Национална полиция“, Дирекция „Жандармерия“, Специализирани полицейски сили от Столична дирекция на вътрешните работи, Областна дирекция на МВР-Пловдив и един голям ресурс от Областна дирекция на МВР-Кърджали“, каза още той. Мерките за сигурност и контролът ще бъде изключително засилен, по повод това старши комисарят се обърна към всички почитатели на този масов спорт, така да се планират идването си, че да бъдат един час преди срещата. „Защо трябва да бъдат един час преди срещата? Ще имаме поне 5 филтровачни пункта преди спортното съоръжение, подходите на града и 4-ри контролно-пропусквателни пункта при самото спортно съоръжение, за да влезнат навреме в стадиона“, допълни Илков. Едното КПП ще бъде предназначено само за гостите на футболната среща, феновете на ЦСКА и 3 КПП-та ще бъдат предназначени за привържениците на отбора домакин Арда. „Няма да допускаме в спортното съоръжение непридружени малолетни деца, лица без лични карти и лица в явно нетрезво състояние, лица, които носят със себе си оръжие - огнестрелно оръжие, хладно оръжие и всички други предмети, които биха могли да застрашат здравето и живота на хората, които ще бъдат на събитието“, допълни той. Всички обемисти предмети, запалителни течности, пиротехника - всичко това няма да го допуснем на стадиона. Чадърите също ще бъдат ограничени. С оглед гарантиране на по-голяма безопасност по отношение на паркирането и придвижването на автомобилите към стадиона, ще има създадена временна организация на движението, с частично затваряне на булевард Беломорски, който е непосредствено пред спортното съоръжение. Комисар Атанас Чотров съобщи временната организация на движението един час преди спортното събитие и ще продължи докато феновете се разотидат. В 12,30 часа ще бъде затворен бул.“Беломорски“ от Хасково към Кърджали, като движението ще е пренасочвано по бул.“Тракия“, бул.“Сан Стефано“ и ул.“Булаир“. В посока от Кърджали към Хасково моторните превозни средства ще бъдат отклонявани по ул.“Булаир“, бул.“Сан Стефано“, бул.“Тракия“.„Призоваваме гражданите на Кърджали да не използват моторните си превозни средства по времето на срещата, преди нея и след това“, каза директорът на ОДМВР-Кърджали старши комисар Атанас Илков. \r\n \r\nДарина ДЕЕНИЧИНА", "date": "2019.12.04", "title": "Значителен ресурс на Националната полиция ще бъде ангажиран с охраната на мача между Арда и ЦСКА в Кърджали"}
{"url": "http://www.focus-news.net/news/2019/12/04/2726257/parlamentat-odobri-byudzheta-na-mvr-za-sledvashtata-godina.html", "text": "Парламентът одобри бюджета на МВР за следващата година,предаде репортер на  Агенция „Фокус“ .  \r\nЗа политиката в областта на противодействието на престъпността отделените средства в бюджета са в размер на 967 441, 2 хил. лв. Предвиденият бюджет за политиката в областта на защита на границата и миграционните процеси възлиза на 234 228, 2 хил. лв. В бюджета по политиките в областта на пожарната безопасност  и защитата на населението при извънредни ситуации са предвидени 282 743 хил. лв.  \r\nРазходите за „Персонал“ на МВР за 2020 г.  са в размер на 1 531 438, 5 хил. лв.  \r\n \r\nДеница КИТАНОВА", "date": "2019.12.04", "title": "Парламентът одобри бюджета на МВР за следващата година"}
{"url": "http://www.focus-news.net/news/2019/12/04/2726255/krasimir-tsipov-gerb-za-poslednite-dve-godini-vklyuchitelno-i-za-sledvashtata-godina-byudzhetat-na-mvr-v-chastta-razhodi-za-personal-e-narasnal-s-poveche-ot-400-mln-lv.html", "text": "За последните две години включително и за следващата година бюджетът на МВР в частта разходи за „Персонал“ е нараснал с повече от 400 млн. лв. Това каза зам.-председателят на ПГ на ГЕРБ Красимир Ципов по време на дебата по бюджета на МВР за следващата година, предаде репортер на  Агенция „Фокус“ . „Ще бъда съвсем кратък и ще представя на вашето внимание няколко факта. За трета поредна година бюджетът предвижда увеличение в частта разходи за „Персонал“. Само да припомня, че за последните две години включително и за следващата година бюджетът в тази му част е нараснал с повече от 400 млн. лв. Това даде възможност да бъдат увеличени заплатите на служителите за някои длъжности, включително с близо 30 %. Това уважаеми народни представители, беше един от основните проблеми, който беше поставен на вниманието на ръководството на министерството в началото на този мандат“, каза още Ципов.  \r\nДеница КИТАНОВА", "date": "2019.12.04", "title": "Красимир Ципов, ГЕРБ: За последните две години включително и за следващата година бюджетът на МВР в частта разходи за „Персонал“ е нараснал с повече от 400 млн. лв."}
{"url": "http://www.focus-news.net/news/2019/12/04/2726264/padnali-kamani-na-patnoto-platno-zatrudnyavat-dvizhenieto-po-patya-asenovgrad-smolyan.html", "text": "Паднали камъни на пътното платно затрудняват движението по пътя Асеновград - Смолян. Това съобщи за  Радио \"Фокус\" - Пловдив  говорителят на Областната дирекция на МВР. Сигналът за свлачището в участъка между Бачковския манастир и Нареченски бани е получен след 18.30 часа. Очаква се разчистване на пътя от АПИ, а до тогава трафикът се регулира от полицейски служители. \r\nПо първоначални данни скалната маса не е голяма, но все пак предизвиква затруднение.  \r\nПризовават се водачите да бъдат търпеливи, да се движат със съобразена скорост и да изпълняват разпорежданията на полицейските служители. \r\n \r\nТони МИХАЙЛОВ", "date": "2019.12.04", "title": "Паднали камъни на пътното платно затрудняват движението по пътя Асеновград - Смолян"}
{"url": "http://www.focus-news.net/news/2019/12/04/2726252/reuters-polskiyat-prezident-zayavi-che-turskata-gledna-tochka-v-debatite-v-nato-tryabva-da-bade-uvazhavana.html", "text": "Президентът на Полша Анджей Дуда заяви, че турската гледна точка в дебатите в НАТО трябва да бъде уважавана, предава  Reuters . \r\nТой заяви това, след като Анкара се съгласи да подкрепи плана за колективна отбрана на Полша и Прибалтика по време на срещата от високо равнище на НАТО в Лондон. \r\n \r\nДуда освен това каза, че макар Полша да не е съгласна с Русия в някои неща и действията на Москва често са неприемливи, двете държави все пак са съседи.  \r\n \r\nЗападните страни обявиха задържането на Русия за свой приоритет, след като Москва анексира Крим от Украйна – източния съсед на Полша - през 2014 г.  \r\n \r\n  Теодор Пенев", "date": "2019.12.04", "title": "Reuters: Полският президент заяви, че турската гледна точка в дебатите в НАТО трябва да бъде уважавана"}
{"url": "http://www.focus-news.net/news/2019/12/04/2726265/s-15-shte-badat-uvelicheni-zaplatite-na-sotsialnite-rabotnitsi-v-agentsiyata-za-sotsialno-podpomagane-prez-2020-g.html", "text": "С  15 % ще бъдат увеличени заплатите на социалните работници в Агенцията за социално подпомагане през 2020 г., предаде репортер на  Агенция „Фокус“ . Това се случи след като депутатите приеха предложение в Закона за държавния бюджет за 2020 г. на второ четене. Предложението бе направено  между двете четения от ПГ на „БСП за България“. „За“ текстовете гласуваха единодушно 199 народни представители. Необходимите за увеличението на заплатите средства са в размер на 5 млн. лв.  \r\nТова увеличение бе отразено и в бюджета на Министерство на труда и социалната политика (МТСП) за следващата година, който народните представители утвърдиха на второ гласуване.  \r\nБюджетните взаимоотношения на МТСП са в размер на 1, 4 млрд. лв.  108, 8 млн. лв. са средствата в политиката в областта на пазара на труда, свободното движение на работници и трудова миграция.  581,  2 млн. лв. са предвидените средства за политиката в областта на социалното включване. 572,  6 млн.лв. е бюджетът в областта на политиката за хората с увреждания.  \r\nДеница КИТАНОВА", "date": "2019.12.04", "title": "С  15 % ще бъдат увеличени заплатите на социалните работници в Агенцията за социално подпомагане през 2020 г."}
{"url": "http://www.focus-news.net/news/2019/12/04/2726260/korneliya-ninova-bsp-pozdravyavam-gerb-i-obedineni-patrioti-za-podkrepata-na-predlozhenieto-na-bsp-za-uvelichavane-na-zaplatite-na-sotsialnite-rabotnitsi.html", "text": "Поздравявам ГЕРБ и „Обединени патриоти“  за подкрепата на предложението на БСП за увеличаване на заплатите на социалните работници. Това каза лидерът на БСП Корнелия Нинова по време на дебата по бюджета на МТСП за следващата година, предаде репортер на  Агенция „Фокус“ . „Случва се нещо, кеото рядко сме виждали в тази зала, откакто сме заедно. Искам да поздравя управляващите от ГЕРБ и „Обединени патриоти“, затова че проявиха разум и подкрепят предложението на „БСП за България\". Това е първото, което подкрепяте в този бюджет. Тези хора заслужават съгласие. От името на колегите ви поздравявам за решението да подкрепите предложението ни“, каза още лидерът на БСП. \r\nДеница КИТАНОВА", "date": "2019.12.04", "title": "Корнелия Нинова, БСП: Поздравявам ГЕРБ и „Обединени патриоти“  за подкрепата на предложението на БСП за увеличаване на заплатите на социалните работници"}
{"url": "http://www.focus-news.net/news/2019/12/04/2726267/emil-radev-evrodeputat-golemite-politicheski-semeystva-v-ep-podkrepyat-svalyaneto-na-monitoringa-ot-balgariya.html", "text": "Всички големи политически сили в Европейския парламент подкрепят становището от последния доклад на Европейската комисия, в което тя препоръчва свалянето на мониторинга от страната ни. Това каза за предаването „Това е България“ на Радио „Фокус“ евродепутатът от ЕНП и зам.-председател на Комисията по граждански свободи, правосъдие и вътрешни работи в ЕП Емил Радев. \r\n \r\nТой обясни, че мониторингът е имал важна роля в началото, когато е било необходимо да се синхронизира българското законодателството и да се направят реформи. По думите му обаче дълго време не е било ясно, какво трябва да направи страната ни, за да бъде той свален. \r\n \r\n„Едва през 2017 година, когато бяха поставени ясните 17 точки в 6 раздела, които трябва да изпълним, видяхме, че за 2 години ги изпълнихме и стигнахме до момента, в който се препоръчва свалянето на механизма от България. Не така стои въпросът с Румъния, където се говори за отстъпление от принципите на независимост на съдебната система и закона. Румъния се опита да приеме законодателство, което да узакони корупцията по високите етажи на властта. Всичко това доведе до там, че мониторингът над Румъния ще продължи без да е ясно колко“, обясни евродепутатът. \r\n \r\nЕмил Радев коментира още, че е нужна общоевропейска борба с корупцията, защото тя съществува в целия Европейски съюз. По думите му трябва да има общи действия на територията на общността, а инициативата може да дойде от Европейската комисия. \r\n \r\nЦоня СЪБЧЕВА", "date": "2019.12.04", "title": "Емил Радев, евродепутат: Големите политически семейства в ЕП подкрепят свалянето на мониторинга от България"}
{"url": "http://www.focus-news.net/news/2019/12/04/2726268/sport-ludogorets-pobedi-kato-gost-septemvri-s-30-za-kupata-na-balgariya.html", "text": "Лудогорец спечели с 3:0 като гост на Септември в София, в мач от осминафиналната фаза за Купата на България. Козмин Моци откри в 10-ата минута на двубоя, осем по-късно Швиерчок удвои. След почивката за „орлите“ се разписа и Чибота от дузпа. Столичани също имаха своите положения, като на два пъти гредата спаси разградчани, но тимът на Милен Радуканов така и не успя да стигне до гол и напуска турнира. \r\n \r\nВ друг мач от турнира Ботев Гълъбово победи с 2:1 резервите на Витоша. Герой за домакините стана Ерай Карадайъ, който отбеляза двата гола за Гълъбово", "date": "2019.12.04", "title": "Спорт: Лудогорец победи като гост Септември с 3:0 за Купата на България"}
{"url": "http://www.focus-news.net/news/2019/12/04/2726266/aleksandar-vuchich-ne-ochakvam-da-postignem-kompromis-s-kosovo-skoro.html", "text": "Президентът на Сърбия Александър Вучич заяви на пресконференция след срещата си с руския си колега Владимир Путин в Сочи, че не очаква скоро да бъде постигнат компромис по въпроса с Косово, предава белградската телевизия  N1 . \r\n \r\nТой каза, че властите в Прищина искат единствено да получат международно признание на суверенитета си и да не позволят на Сърбия да получи нищо, и добави, че това няма да се случи. Вучич каза, че очаква подкрепата на Русия в международните организации. \r\n„Аз го информирах (Путин) за нашите преговори с албанците“, каза сръбският президент.  \r\n \r\nВучич заяви, че хората в Сърбия уважават Путин повече от други руски лидери и добави, че страната му „нямаше да бъде бомбардирана през 1999 г., ако Путин тогава беше на власт“.  \r\n \r\nПутин от своя страна заяви, че позицията на Москва по отношение на Косово остава непроменена, след което добави, че резолюцията на Съвета за сигурност на ООН под номер 1244 трябва да бъде база за решението.  \r\nВъпросната резолюция установява временната администрация на ООН в Косово.  \r\nПутин заяви, че Русия ще подкрепи становището на Белград за компромис с властите в Прищина, ако такъв бъде постигнат и с него се съгласят и двете страни. Според него мирно решение на конфликта трябва да уважава суверенитета на Сърбия и да дава адекватна защита на интересите на всички етнически групи в региона.  \r\n \r\nОсвен това руският лидер каза, че Вучич се е съгласил да присъства на парада на победата на 9 май 2020 г. в Москва, в чест на 75-ата годишнина от края на Втората световна война. \r\n \r\nПутин също така говори и за енергийните ресурси, като каза, че частта на „Турски поток“, минаваща през Сърбия ще бъде завършена до седмици и добави, че Русия възнамерява да помогне на Белград също така да подсили своите отбранителни способности.  \r\n \r\n  Теодор Пенев", "date": "2019.12.04", "title": "Александър Вучич: Не очаквам да постигнем компромис с Косово скоро"}
{"url": "http://www.focus-news.net/news/2019/12/04/2726259/svetlana-angelova-gerb-shte-podkrepim-predlozhenieto-na-bsp-za-povishavane-na-zaplatite-na-sotsialnite-rabotnitsi.html", "text": "Ще подкрепим предложението за повишаване на заплатите на социалните работници. Това каза зам.-председателят на Социална комисия и депутат от ГЕРБ Светлана Ангелова по време на дебатите по бюджета на МТСП и във връзка с предложението на БСП за 15 % увеличение на разходите за социалните работници, предаде репортер на  Агенция „Фокус“ . \r\n„Знам колко е тежка работата на социалните работници. Това са едни от хората, които получават най-ниски доходи в държавния сектор. Както и беше споменато заплатата на начинаещ социален работник е близка до минималната. Същевременно социалната сфера се товари с непрекъснато нови задължения, нови дейности, предвид на приетите нови закони през тази и преходната година. Затова колегите социални работници, работещи в АСП - близо 4700 заслужават по-високо увеличение на заплатите от 1 януари 2020 г. от предвиденото 10-процентно увеличение. Ние ще подкрепим това предложение за повишаване на работните заплати.  Става въпрос за 5 млн. лв. Не е необходимо допълнително да се увеличават средствата в бюджета на МТСП, тъй като той е 1, 4 млрд. лв. приблизително. Тези 5 млн. могат да намерят място във фонд „Работна заплата“ от вътрешнопреструктуриране на бюджета на социалното министерство“, каза още Светлана Ангелова. По думите й това е отразено в доклада за второ четене на бюджета на социалното министерство. $Това е един реверанс към тази тежка изключително отговорна професия и по този начин ние ще можем да задърим социалните работници да останат да работят в дирекцията \"Социално подпомагане\" и ще  може да мотивираме тези хора да работят както и досега със сърце и душа в тази изключително тежка и отговорна професия. Затова призовавам всички народни представители да се обединим в това предложение  ида подкрепим на второ четене предложението за повишаване на заплатите на социалните работници\", каза още Ангелова.   \r\nДеница КИТАНОВА", "date": "2019.12.04", "title": "Светлана Ангелова, ГЕРБ: Ще подкрепим предложението на БСП за повишаване на заплатите на социалните работници"}
{"url": "http://www.focus-news.net/news/2019/12/04/2726269/v-stara-zagora-nagradiha-nay-dobrite-malki-hudozhnitsi-v-konkursa-moyat-praznik.html", "text": "Изложба с рисунки на участниците в четвъртото издание на Националния конкурс за рисунка \"Моят празник\" бе открита днес в зала „Лубор Байер” в Стара Загора. Това съобщиха от пресцентъра на  Общината . Форумът се организира от Община Стара Загора и Център за подкрепа за личностно развитие  (ЦПЛР), и дава възможност за изява на творческите заложби на децата и учениците. \r\n„Вие сте най-младите художници от страната. Няма по-истинска представа на вътрешния мир на децата от това, което виждаме тук. Нека ние възрастните да ги подкрепяме. Поздравявам организаторите, че дават простор за изява и карат децата да се чувстват значими. Конкурсът става все по-разпознаваем и с по-качествени работи”, каза при откриване на изложбата Иванка Сотирова, зам.-кмет на Община Стара Загора. \r\n„Слово и музика в багри е изложбата. Сякаш надничаме през 140 чифта детски очи. Тези творби остават следа във всяко сърце”, сподели Искра Иванова, ръководител на ЦПЛР Стара Загора.  Тази година за участие в конкурса бяха изпратени над  500 рисунки на деца от цялата страна, разделени в две възрастови групи. Включиха се представители на 48  училища и детски градини, 28 школи към Центъра за подкрепа за личностно развитие и  3 специализирани институции от  18 областни града и 41 населени места от България. От Стара Загора със свои рисунки участваха представители на 14 училища,  три художествени школи и една специализирана институция от град Стара Загора. \r\nСлед селекция от компетентното жури, са избрани 140 рисунки, които красят изложбената зала. Освен обявените в статута награди, тази година още пет участника получиха  отличия за своето представяне. Награда на ЦПЛР Стара Загора, награди на обществения посредник на територията на Община Стара Загора и  млад омбудсман на Млада Загора и  СНЦ „Лайънс клуб „Августа ”. \r\nЖури в състав: председател проф. Марин Добрев и членове Петър Петров, асистент в Педагогически факултет на Тракийски университет и Зоя Георгиева – художник,   разгледаха и оцениха получените рисунки. \r\nЖурито присъди грамоти и предметни награди в конкурса на: \r\n Специална награда на Община Стара Загора: \r\nЕлеонора Неделчева  - 13 г. – Школа „Арт Попово” град Попово \r\n \r\n Първа възрастова група:  7-10 години: \r\nI награда: \r\nПетя Димитрова – 8 г. –  НЧ „Ангел Кънчев”  – 1901 – Русе” ШИИ град Русе \r\nII награда: \r\nИрина Недева – 8 г . – ОУ „Христо Ботев” с. Братя Кунчеви обл. Стара Загора \r\nIII награда: \r\nНиколай Петров – 7 г. – СУ „Св. Климент Охридски” град Добрич \r\nПоощрителна награда: \r\nГабриела Иванова – 6 г. - Школа по ИИ „Магаре” – град Бургас \r\nПоощрителна награда: \r\nМарина Василева – 7 г. – Ателие „Шарени пръсти” град Търговище \r\nПоощрителна награда: \r\nФилип Стефков – 8 г. – ОУ „Христо Ботев” с. Братя Кунчеви обл. Стара Загора \r\nПоощрителна награда: \r\nЕсра Асенова – 8 г. – ЦПЛР –ОДК ШИИ град Търговище. \r\n  \r\n Втора възрастова група: 11-15 години: \r\nI награда: \r\nКатерина Христова – 12 г. – Ателие за изобразителни изкуства Даша Батембергска \r\nГрад Търговище \r\n  \r\nII награда: \r\nЛинда Москвина – 11 г. – ЦПЛР – ОДК град Поморие \r\n  \r\nIII награда: \r\nТанита Костова – 14 г. – Детска Арт школа „Живопис” , ПГ „Акад. Петко Стайнов” град Казанлък \r\n  \r\nПоощрителна награда: \r\nАлександра Петкова – 14 г. – Второ ОУ „П.Р. Славейков” град Стара Загора \r\nПоощрителна награда: \r\nМихаела Михалева – 15 г. – СУ „Св. Климент Охридски” град Ямбол \r\nПоощрителна награда: \r\n Момчил Петков – 13 г. – ЦПЛР – ОДК град Козлодуй \r\n  \r\n Награда на ЦПЛР \r\nЗария Георгиева – 7 г. – СУ „Георги Измирлиев” град Горна Оряховица \r\n  \r\n Награда на Обществен посредник на територията на Община Стара Загора \r\nМариела Димитрова – 13 г. – СУ „Васил Левски” град Стара Загора \r\nНаграда на Млад омбудсман на „Млада Загора” \r\nНедка Енчева – 11 г. – СУ „Христо Смирненски” град Стара Загора \r\n  \r\n Награди на СНЦ Лайънс клуб „Августа” \r\nМихаела Налбантова – 13 г. – СУ „Васил Левски” град Стара Загора \r\nИрен Терзиева  - 12 г. – Шесто ОУ „Св. Никола” град Стара Загора \r\n  \r\nГрамоти получиха училища и школи, чиито възпитаници се включиха в конкурса.", "date": "2019.12.04", "title": "В Стара Загора наградиха най-добрите малки художници в конкурса „Моят празник”"}
{"url": "http://www.focus-news.net/news/2019/12/04/2726256/london-evening-standard-boris-dzhonsan-provede-razgovor-s-donald-tramp-po-vreme-na-vizitata-si-v-obedinenoto-kralstvo.html", "text": "Премиерът на Обединеното кралство Борис Джонсън домакинства среща лице в лице с американския президент Доналд Тръмп, в която беше обсъдено разпределението на финансовата тежест в НАТО, пише британският вестник  London Evening Standard . \r\nТова се случи по време на посещението на Тръмп в страната по случай срещата от високо равнище на НАТО в Лондон. Разговорът му с Джонсън обаче не беше формално част от графика на Тръмп за визитата му във Великобритания. \r\n \r\nДжонсън освен това се срещна и с германския канцлер Ангела Меркел, френския държавен глава Еманюел Макрон и турския президент Реджеп Тайип Ердоган по време на приема, който той домакинства. Те дискутираха темите за Сирия, Либия и борбата с тероризма.  \r\nТова се случи малко преди началото на официалната среща от високо равнище на лидерите на всички 29 страни-членки на Алианса, която ще се проведе в хотел близо до Уотфорд.  \r\n \r\nПремиерът трябваше по-рано да отговаря въпроси за това дали не избягва среща лице в лице по време на визитата на Тръмп, поради  предизборната си кампания и влиянието на такъв разговор върху нея.  \r\nНо правителствени източници по-рано заявиха, че двамата са провели все пак неформален разговор, далеч от журналистите, по време на приема. \r\n \r\n„Лидерите приветстваха последните увеличения на бюджетите на страните на НАТО за отбрана и се съгласиха за това, че има нужда от обединен Алианс, в лицето на новите и еволюиращите заплахи“, каза говорител на правителството на Обединеното кралство. \r\n„Премиерът също така информира президентът за срещите между Франция, Германия, Турция и Великобритания, проведена за да се обсъди ситуацията в Сирия“, каза още той.  \r\n \r\nСлед като пристигна във Великобритания Тръмп потвърди, че ще се срещне с Джонсън по време на визитата си в Лондон.  \r\nПо време на пресконференция, президентът на САЩ също така настоя, че няма да се меси в изборите, които наближават в страната и ще се проведат на 12 декември.  \r\n„Не искам да ги усложнявам. Аз съм печелил много избори за много хора. Ще стоя далеч от (британските) избори“, добави той.  \r\nТой обаче веднага се отметна от думите си, за да залее със суперлативи британския премиер, като го нарече „много способен“.  \r\n \r\nСлед допълнителни въпроси, свързани с преговорите между Лондон и Вашингтон, той отхвърли да иска да се меси в британското здравеопазване, като каза, че не знае „откъде е дошъл този слух“.  \r\n„Ако ни го дадете на тепсия, (отново) няма да искаме да имаме нищо общо с него“, каза той.  \r\n \r\nПрезидентът по-рано беше и на прием, организиран от кралица Елизабет II в Бъкингамския дворец, преди събитието, организирано от Джонсън.  \r\n \r\nСрещата близо до Уотфорд беше фокусирана върху новите заплахи за НАТО, включително киберпространството и космоса.  \r\n \r\n  Теодор Пенев", "date": "2019.12.04", "title": "London Evening Standard: Борис Джонсън проведе разговор с Доналд Тръмп по време на визитата си в Обединеното кралство"}
{"url": "http://www.focus-news.net/news/2019/12/04/2726262/the-independent-boris-dzhonsan-otnovo-otkaza-da-izklyuchi-brekzit-bez-sdelka-kato-vazmozhnost.html", "text": "Премиерът на Обединеното кралство Борис Джонсън отказа да изключи Брекзит без сделка като възможност в края на 2020 г., след което неочаквано прекрати пресконференцията си по време на срещата от високо равнище на страните-членки на НАТО, пише британският вестник  The Independent . \r\n \r\nБританското издание попита Джонсън дали е възможно Великобритания да стигне до края на транзитния период след Брекзит в рамките на година, без да подпише търговска сделка с Европейския съюз или със САЩ.  \r\nПремиерът обаче не отговори на въпроса, като заяви, че ще забърза пресконференцията, след което започна тирада срещу опозиционния лидер Джереми Корбин и водената от него Лейбъристка партия.  \r\n \r\nТова е вторият пореден ден, в който Джонсън избягва въпроси за опасността страната да напусне ЕС без сделка и при неизгодни за нея условия, наложени от Световната търговска организация до края на годината.  \r\n \r\nСпоред клаузите на сделката за напускане на ЕС, която той подписа с Брюксел по-рано, Великобритания има време до декември 2020 г. да се съгласи на търговско споразумение с Общността или да напусне без сделка. ЕС предложи да удължи преговорите до 2022 г., но Консервативната партия изрично отхвърля такава възможност в своята предизборна програма. \r\n \r\nВодещият преговарящ с ЕС Сабине Уейънд по-рано каза, че 11 месеца срок оставя време само за „скелета“ на търговското споразумение, а много експерти в областта смятат, че ще е нужно много повече време, за да се подпише такова споразумение с Брюксел.  \r\n \r\nПо време на пресконференция, с която приключи срещата от високо равнище на НАТО, по случай 70-годишнината на Алианса в Уотфорд, Джонсън беше попитан дали е бил „кристално ясен“ с президента на САЩ Доналд Тръмп по време на разговора си с него по-рано, че британската Национална здравна служба няма да бъде включена в търговските сделки между Вашингтон и Лондон след Брекзит. Той беше запитан и дали е приел, че Обединеното кралство ще напусне ЕС в рамките на година без сделка или с Брюксел или със САЩ.  \r\n„Смятам, че всички досега са мърморили тези глупости. Мисля да забързам малко конференцията сега“, каза Джонсън. \r\n  \r\nСпоред информация на мозъчния тръст „Променящата се Европа“, Брекзит без сделка може да причини от 3,2 до 4,5% намляване на Брутния вътрешен продукт (БВП) на Великобритания и да причини десетки милиарди загуби за доходите на страната.  \r\n \r\n  Теодор Пенев", "date": "2019.12.04", "title": "The Independent: Борис Джонсън отново отказа да изключи Брекзит без сделка като възможност"}
{"url": "http://www.focus-news.net/news/2019/12/04/2726271/sitel-makedoniya-severna-makedoniya-shte-poluchi-data-za-zapochvane-na-pregovori-vednaga-sled-sreshtata-na-es-v-zagreb.html", "text": "Решението за започване на преговори за присъединяване към Европейския съюз с Албания и Северна Македония ще бъде взето веднага след срещата на върха на Общността в Загреб. Това каза Европейския комисар по разширяването на Общността Оливер Вархели, предава македонската телевизия  “Сител” . \r\nТой каза още, че новата Европейска комисия остава посветена на процеса по разширение на ЕС. \r\n \r\nВархели подчерта, че Македония е изпълнила всичко, което ЕС е поискал от нея.  \r\nУнгарският еврокомисар каза, че ЕК ще предложи реформа за нов подход за разширяване в началото на следващата година. Той очаква процесът по евроинтеграция да стане по-динамичен в бъдеще, а не да се основава само на отваряне и затваряне на глави. Според него разширяването трябва да се извърши паралелно с вътрешната трансформация на ЕС. \r\n \r\n  Теодор Пенев", "date": "2019.12.04", "title": "„Сител“ (Македония): Северна Македония ще получи дата за започване на преговори веднага след срещата на ЕС в Загреб"}
{"url": "http://www.focus-news.net/news/2019/12/04/2726276/sport-levski-pobedi-cherno-more-s-10-v-mach-za-kupata-s.html", "text": "Левски спечели с 1:0 срещу Черно море на \"Герена\" и се класира за четвъртфиналите от турнира за Купата на България. Така \"сините\" прекъснаха кошмарната негативна серия срещу варненци в турнира. Преди този двубой, Черно море имаше три поредни победи, едната от които на финал през 2015 година.   \r\n \r\nЛевски  вкара при първата си голова възможност в мача. В 23-ата минута Живко Миланов центрира от корнер, Холмар Ейолфсон игра с глава, топката рикошира в тялото на Стефан Станчев и попадна в непокрития Мартин Райнов, който от границата на вратарското поле прати топката в мрежата. \r\n \r\nИзиграха се още три мача от Турнира за Купата на България. \r\n \r\nРезултати: \r\n \r\nБотев Враца – Кариана Ерден 4:0 \r\n \r\nБотев Гълъбово – Витоша Бистрица 2:1 \r\n \r\nСептември София – Лудогорец 0:3", "date": "2019.12.04", "title": "Спорт: Левски победи Черно море с 1:0 в мач за Купата С"}
{"url": "http://www.focus-news.net/news/2019/12/04/2726278/ria-novosti-evropeyskiyat-parlament-prenasochi-kam-rusiya-vaprosite-za-izgonvaneto-na-neynite-diplomati-ot-berlin.html", "text": "Критичните въпроси около ситуацията с изгонването на руски дипломати от Берлин трябва да бъдат адресирани до Москва, заяви Райнхард Бутикофер, член на комисията по външни работи на Европейския парламент, предава  РИА Новости . \r\n \r\nПо-рано германското външно министерство обяви за „персона нон грата“ двама служители на руското посолство в Берлин във връзка със случая с убийството на грузински гражданин в столицата на страната. \r\n\"Вярвам, че критичните въпроси в този контекст трябва да бъдат адресирани до Москва\", каза евродепутатът пред репортери, отговаряйки на въпроса как решението на германското външно министерство може да повлияе на отношенията между Берлин и Русия.  \r\n \r\n  Теодор Пенев", "date": "2019.12.04", "title": "РИА Новости: Европейският парламент „пренасочи“ към Русия въпросите за изгонването на нейните дипломати от Берлин"}
{"url": "http://www.focus-news.net/news/2019/12/04/2726274/v-kula-shte-ukrasyat-estestvena-elha-pred-sgradata-na-chitalishteto-za-kolednite-praznitsi.html", "text": "В Кула  ще украсят естествена елха пред сградата на читалището за Коледните празници, съобщиха за  Радио „Фокус“ – Видин  от общината. Елхата е подарена от местна фирма. Празничната атмосфера ще бъде допълнена с дървена къщичка, която също ще бъде украсена и осветена. Около къщичката ще има и още по-малки коледни елхи, които ще бъдат украсени от деца от детските градини и училището. Подобна сцена е подредена и в една от залите на читалището, където са предвидени различни коледни занимания и събития за деца в седмиците до празника.  \r\nНа 10 и 11 декември читалището в Кула организира работилница за коледни картички, които след това  ще бъдат подредени в изложба. Осигурени са материали, както и награди за най-хубавите картички. На 19 декември от 16 часа в малкия салон на читалището ще дойде  Дядо Коледа с подаръци за децата от Кула. В Коледното детско шоу ще вземат участие артисти от видинския драматичен театър. На 18 декември ще бъде открит традиционния  благотворителен коледен базар, организиран от Детска градина \"Звънче\" . Децата ще продават на базара коледни сувенири и картички, сладки и солени вкусотии, приготвени от  родители и учители. Събраните средства ще бъдат използвани за закупуване на играчки и учебни средства за детската градина. На 20 декември  група коледарчета от детската градина ще посетят институциите в Кула за да пожелаят здраве и благополучие на служителите в тях.", "date": "2019.12.04", "title": "В Кула  ще украсят естествена елха пред сградата на читалището за Коледните празници"}
{"url": "http://www.focus-news.net/news/2019/12/04/2726272/nikolay-zlatanov-predsedatel-na-obs-kazanlak-predstoi-izrabotvaneto-i-priemaneto-na-iztsyalo-nov-pravilnik-za-rabotata-i-organizatsiyata-na-deynostta-na-obs.html", "text": "Още на първото си заседание Общинският съвет предприе редица промени, каза за  Радио „Фокус“  председателят на ОбС Николай Златанов. В този смисъл той поясни, че предстои изработването и приемането на изцяло нов правилник за работата и организацията на дейността на ОбС. През последните 8 години ОбС в Казанлък е работил по правилник, който е от 2003 година. През този период са извършвани многократни промени в него. „Такъв проблем в общините имат нашите нормативни актове –наредбите на всички общински съвети, които многократно бяха атакувани с Протести на Окръжна прокуратура. Действително през годините не се е следило много, когато са създавани тези наредби и най – вече, когато са променяни, до каква степен са съответствали на действащото законодателство. С други думи, когато приемем един изцяло нов правилник, той ще отговаря само на законовите изисквания към настоящия момент“, поясни Златанов. \r\nДруг основен принцип, който е приет от съветниците в Казанлък е този за квотното участие на всички общински съветници при определяне на постоянните комисии. Т.е. броят на съветниците определя броя на председателските и заместник – председателските места. Оптимизиран е броят на постоянните комисии. Съответно и председателските и заместник-председателските места са по-малко на брой от предходния мандат. В момента групите в ОбС са четири. В този смисъл, групата на ГЕРБ като най-многобройна има три председателски места, БСП – две, Алтернативата на гражданите – две и едно председателско място за БСП. „Новото е, че след след като определихме броя на председателските и заместник-председателските места, ние единодушно приехме предложените членове на тези комисии. Не сме подлагали на съмнение или на дискусии, качествата на хората, които влизат в тези комисии“, подчерта Златанов. \r\nРешено е за този мандат всички политически групи да имат по един заместник-председател на ОбС. Златанов обясни, че това е много важно, тъй като образуваните към Общинските съвети – председателски съвети, могат да включват или председателите на групите или заместник-председателите на ОбС. „В този смисъл, при четири групи, ако Председателският съвет се състои само от ръководителите на групи, ние бихме били пет човека. Решението е да влязат и заместник – председателите на ОбС и в този смисъл този мандат нашият Председателски съвет ще бъде от девет човека. Това ни дава едно широко представителство при обсъждане на отделните проблеми“, допълни той.  \r\n \r\nСлавяна ГАЙДАРОВА", "date": "2019.12.04", "title": "Николай Златанов, председател на ОбС – Казанлък: Предстои изработването и приемането на изцяло нов правилник за работата и организацията на дейността на ОбС"}
{"url": "http://www.focus-news.net/news/2019/12/04/2726275/nezavisimaya-gazeta-putin-obvini-balgariya-za-spiraneto-na-turski-potok-sled-sreshtata-s-vuchich.html", "text": "Сърбия завършва изграждането на сухопътното продължение на „Турски поток“ от границата с България. Но газът може да не премине през сръбския газопровод, защото българският участък все още не е готов. Президентът на Русия Владимир Путин обвини България, че умишлено забавя строителството на газопровода, пише московското издание  “Независимая газета“ . Путин направи това изявление след разговори със сръбския президент Александър Вучич в Сочи.  \r\n \r\nЗа първи път Путин открито обвини България в забавянето на „Турски поток“ и заплаши да създаде алтернативни маршрути за пренос на газ. Напредъкът на работата на територията на България като част от продължаването на проекта „Турски поток“, който досега беше само обект на рутинни икономически новини, за първи път получи тежка политическа оценка от руския президент, според местните медии в Москва. \r\n \r\nСлед преговорите със сръбския президент Александър Вучич, руският лидер заяви, че българската страна умишлено забавя изпълнението на проекта „Турски поток“ на своята територия. \r\n„Въпреки многократните искания от руската страна за осигуряване на доставката на нашия газ, българската страна умишлено забавя изпълнението на проекта на своята територия. Ако българското ръководство не иска, ще намерим други възможности за реализацията му в южната част на Европа“, каза Путин. \r\n \r\nТръбопроводът \"Турски поток\" с общ капацитет 31,5 млрд. куб. м. годишно трябва да осигури доставки на газ от Русия за Турция през Черно море и по-нататък до границата на Турция със съседните страни. По този начин Руската федерация частично заобикаля транзита през територията на Украйна. \r\n \r\nПървоначално се предполагаше, че България ще получи 3,5 млрд. куб. м. руски газ чрез „Турски поток“, Сърбия - 2,5 млрд, Унгария - 6 млрд., а останалите 3,75 млрд. ще отидат на европейския пазар през австрийския „Баумгартен“. Ако обаче България наистина реши да саботира този проект, тогава тези планове няма да се сбъднат. \r\n \r\nПрезидентът на Сърбия обаче заяви, че е получил уверения от Путин, че Белград винаги може да закупи необходимите му обеми газ. Според Путин сръбският участък от газопровода от границите на България и продължаващ до Унгария е готов на 85–90%. А полагането на тръбите за продължаването на газопровода на територията на Сърбия ще бъде завършено през следващите седмици. Президентът на Руската федерация също каза, че е постигнато споразумение за увеличаване на капацитета на подземните газови резервоари, разположени в Сърбия, от 750 млн. куб. м до 2 млрд. \r\n„Убедени сме, че изпълнението на тези мащабни енергийни проекти ще помогне значително да се засили енергийната сигурност не само на Сърбия, но и на целия балкански регион и Европа като цяло“, подчерта той. \r\n \r\nЗавършването на проекта за изграждане на газопровод в Сърбия ще допринесе за развитието на икономиката на страната и ще привлече значителни инвестиции, заяви Александър Вучич. Той благодари на Путин и на руския министър на отбраната Сергей Шойгу за факта, че благодарение на техните усилия е установено военно-техническо сътрудничество между двете страни.  \r\n„Мисля, че имаме още много работа за в бъдеще“, добави той. \r\n \r\nСпоред Путин стратегическото партньорство между Русия и Сърбия се потвърждава ежедневно. Това се отнася и за политическата сфера, и за взаимодействието на Русия и Сърбия в областта на сигурността, и в икономическата сфера. Миналата 2018 г., отбеляза Путин, търговията между двете страни нарасна с 2%, а за януари до септември 2019 г. с повече от 9%. \r\n \r\nСлед края на разговорите, Вучич освен всичко друго каза, че Владимир Путин е можел да предотврати бомбардировките над Югославия, ако беше президент на Русия през 1999 г. \r\n \r\n  Теодор Пенев", "date": "2019.12.04", "title": "„Независимая газета“: Путин обвини България за спирането на „Турски поток“ след срещата с Вучич"}
{"url": "http://www.focus-news.net/news/2019/12/04/2726270/tihomir-bezlov-tsentar-za-izsledvane-na-demokratsiyata-ima-tendentsiya-organiziranite-prestapni-grupi-v-balgariya-po-ryadko-da-izpolzvat-nasilie.html", "text": "Има тенденция организираните престъпни групи в България по-рядко да използват насилие. Това каза за предаването  „Това е България“  на  Радио „Фокус“  Тихомир Безлов, главен експерт към програма „Сигурност“ на Център за изследване на демокрацията. Той обясни, че българските криминални групи в сектора се занимават с логистиката. Безлов добави, че насилието, идващо от силовите групировки през 90те, е почти изчезнало.  \r\n \r\n„Използваме такива данни, каквито смятаме, че институциите няма как да филтрират, няма как да изкривят – например, взривове и умишлени убийства. Ние виждаме, че значително е намалял броят на взривовете – те с в порядъка под 20, при положение, че сме имали години с над 200. Имаме доста интересна тенденция в умишлените убийства. Те спаднаха под 100, а за миналата година са 92“, подчерта експертът. \r\n \r\nТихомир Безлов каза още, че основното трасе на хероин към Европа минава през България. Той уточни, че българските групи се занимават основно с логистиката, но също се наблюдава участие на български граждани в чуждестранни мрежи. Безлов подчерта, че каналджийството се е развило покрай мигрантската криза, но в момента бележи спад.  \r\n \r\nЦоня СЪБЧЕВА", "date": "2019.12.04", "title": "Тихомир Безлов, Център за изследване на демокрацията: Има тенденция организираните престъпни групи в България по-рядко да използват насилие"}
{"url": "http://www.focus-news.net/news/2019/12/04/2726280/dots-naum-kaychev-makedonizmat-se-izpolzva-s-politicheski-tseli-i-ne-stapva-varhu-istoricheski-izvori.html", "text": "Македонизмът се използва с политически цели и не стъпва върху исторически извори. Това каза за предаването  „Това е България“  на  Радио „Фокус“  доц. Наум Кайчев, заместник-съпредседател на Съвместната комисия по историческите и образователни въпроси с Република Северна Македония. Той добави, че темите около въстанията в Македония все още не са обсъждани заради политическата обстановка в страната, но има множество доказателства, които показват характера им. Доц. Кайчев обясни, че България е предложила балансирани формулировки за Гоце Делчев, но те не са приети от Северна Македония.  \r\n \r\n„Причините не произтичат от историческите извори и от обстоятелствата на времето на Гоце Делчев, а от днешния поглед, днешната идеология, днешната употреба на неговата личност. Впрочем това беше открито, на моменти казвано от колегите, че: „важно е какво мислим ние днес за него, защото той за нас днес е важен, а не толкова каква е значимостта на личността на Гоце Делчев за края на 19в – началото на 20в.“ С други думи ако мога да си позволя малко да перифразирам – защото той е важен за македонизма“, допълни заместник-съпредседателят на Съвместната комисия. \r\n \r\nДоц. Наум Кайчев каза още, че предложениeтo на президента Стево Пендаровски за участие на чуждестранни експерти не може да бъде осъществено, защото договорът и комисията са двустранни и уточни, че експертите в комисията най-добре трябва да познават спорните исторически въпроси.  \r\n \r\nЦоня СЪБЧЕВА", "date": "2019.12.04", "title": "Доц. Наум Кайчев: Македонизмът се използва с политически цели и не стъпва върху исторически извори"}
{"url": "http://www.focus-news.net/news/2019/12/04/2726277/tseremoniya-po-prisazhdane-na-pochetnoto-zvanie-doktor-honoris-kauza-na-yuzu-neofit-rilski-na-prof-karl-kazer-shte-se-provede-na-5-dekemvri.html", "text": "На 05 декември от 11:00 ч. в зала 114 (Учебен корпус № 1) ще се проведе церемония по удостояване с почетното звание \"Доктор хонорис кауза\" на Югозападния университет \"Неофит Рилски\" на проф. Карл Казер от Университета в Грац, Австрия. Това съобщиха от  висшето учебно заведение.   \r\nОтличието се присъжда по предложение на Правно-историческия и Филологическия факултет и с решение на Академичния съвет на университета от 11 септември 2019 г.  \r\nСлед тържествената част проф. Казер ще изнесе лекция на тема: \"Cultures in the Visual Balkans: Challenge of the 21st Century?\"  \r\nПроф. Карл Казер е един от най-изтъкнатите съвременни балканисти и специалисти по история на Югоизточна Европа и Близкия Изток с принос за обновяването на балканистичните дискусии, методите на научните изследвания и научния диалог в областта на балканистиката и антропологията.  \r\nТой е автор на повече от 20 монографии за историята на Югоизточна Европа на немски и английски език. Книгата му \"Приятелство и вражда на Балканите\" е издадена през 2004 г. и в превод на български език.  \r\nПроф. Карл Казер е един от най-активните партньори на Международния университетски семинар по балканистика от първите години на неговото създаване в продължение вече на четвърт век.  \r\nОт 2000 година по инициатива на проф. Карл Казер Югозападният университет беше включен в международната университетската мрежа CEEPUS. В рамките на този проект преподаватели и студенти от Филологическия и Правно-историческия факултет специализират в Грац и редица други европейски университети, включени в мрежата. Проф. Казер е и дългогодишен сътрудник и член на редакционната колегия на сп. „Балканистичен форум“, издание на Международния университетски семинар по балканистика към ЮЗУ \"Неофит Рилски\".  \r\nВ периода след 2010 година той ръководи два големи международни проекта по програмата на ЕС \"Мария Кюри\", в които участва екип от преподаватели и докторанти от ЮЗУ \"Неофит Рилски\". Това са: успешно завършилият  международен проект \"Политики и култури на паметта за Руско-турската война 1877-1878 г.: от разминаване към диалог\" (2012 - 2016 г.)  и продължаващият в момента проект с участието на 12 страни:  \"Обмен на знания и академични култури в Черноморския регион 18 - 21 век  (2017 - 2021)\".", "date": "2019.12.04", "title": "Церемония по присъждане на почетното звание „Доктор хонорис кауза“ на ЮЗУ „Неофит Рилски“ на проф. Карл Казер ще се проведе на 5 декември"}
{"url": "http://www.focus-news.net/news/2019/12/04/2726282/mnogo-iznenadi-i-zabavleniya-za-nay-malkite-velikotarnovcheta-shte-ima-prez-tseliya-mesets-na-koledniya-bazar-v-tsentara-na-veliko-tarnovo.html", "text": "Много изненади и забавления за най-малките великотърновчета ще има през целия месец на Коледния базар в центъра на Велико Търново. Това каза в предаването „Царевград Търнов – славата и величието на България“ на  Радио „Фокус“ – Велико Търново  Владислава Андреева от на Общинската туристическа агенция „Царевград Търнов“. Тя уточни, че всяка събота на специално изградената открита сцена ще се изявяват талантливи деца и млади изпълнители.  \r\n„В концертите ще се включат Арт център „Best Singers” и „Поп и джаз пеене“ към СУ „Емилиян Станев“, ДВГ „Пеещи камбанки“, Музикално студио „Елита“, ДЮТА „Търновче“ Детско естрадно студио „Румина“, Център за вокално и инструментално обучение „От До до Я”, Кристияна Кръстева, Дария Гюлай и UN BESO – Art & Dance Centеr“. Част от базара в парк „Марно поле“ е и атракцион с въртележки и виенско колело които гарантират доброто настроение, както на децата, така и на техните родители“, каза Владислава Андреева. \r\nТя припомни и, че от понеделник започнаха празничните разходки с коледен автобус за  децата от детските градини във Велико Търново и общината. „Инициативата, която се превърна в традиция, е на Общинската туристическа агенция „Царевград Търнов“. Зад волана и този път застава самият Дядо Коледа. Главна спирка от обиколката на града ще е коледния базар в парк „Марно поле“. Там децата ще бъдат посрещнати от джуджета и ще пускат своите писма с желания до белобрадия старец от Лапландия в коледна поща. При пристигането си на Коледния базар малчуганите ще отварят и специалния коледен календар, на който ще се отброяват дните до настъпването на най-светлия християнски празник Рождество Христово. Както се полага на празник, децата ще получат и подаръци – торбички с лакомства, осигурени от Общинската туристическа агенция „Царевград Търнов“ със съдействието на няколко местни фирми“, обясни Владислава Андреева. \r\nВ инициативата ще се включат близо 500 деца от подготвителните групи на детските градини от Велико Търново, Дебелец и Килифарево. Първият курс на коледния автобус бе в понеделник с малчуганите от детска градина „Ивайло“. Коледни разходки, със съдействието на местна транспортна фирма, имаше и на 3 декември за ДГ „Слънчев дом” и „Евгения Кисимова“. Днес гости на Дядо Коледа в коледния автобус бяха деца от ДГ „Соня” и ДГ „Здравец“. Утре ще се возят деца от ДГ „Пролет” и ДГ „Св. св. Кирил и Методий”, на; 6 декември  от ДГ „Първи юни”, на 9 декември от ДГ „Мечо Пух“ и ДГ „Слънце“, на 10 декември от ДГ „Рада Войвода” и ДГ „Иванка Ботева”, на 11 декември от ДГ „Райна Княгиня”, на12 декември от ДГ „Ален Мак” и на 13 декември от детските градини в Килифарево и Дебелец. \r\nРени АТАНАСОВА", "date": "2019.12.04", "title": "Много изненади и забавления за най-малките великотърновчета ще има през целия месец на Коледния базар в центъра на Велико Търново"}
{"url": "http://www.focus-news.net/news/2019/12/04/2726285/bogatoto-kulturno-istorichesko-nasledstvo-na-veliko-tarnovo-i-obshtinata-be-obshirno-predstaveno-po-vreme-na-petnadesetata-svetovna-sreshta-na-balgarskite-medii-v-albaniya.html", "text": "Богатото културно-историческо наследство на Велико Търново и общината бе обширно представено по време на Петнадесетата световна среща на българските медии в Албания. Това каза в предаването „Царевград Търнов – славата и величието на България“ на  Радио „Фокус“ – Велико Търново  Марина Петрова, кореспондент на БТА-Велико Търново. През тази година форумът, който събира български медии от целия свят, се състоя в албанската столица Тирана. Организатори са БТА и Асоциацията на българските медии по света/АБМС/.  \r\n„Близо 60 представители на водещи български медии и техните колеги по света участваха в дискусиите по темата „Медии и национални приоритети”. В над 40 държави излизат вестници, списания и сайтове, които обслужват българската диаспора в чужбина, каза генералният директор на БТА Максим Минчев при откриването на срещата. Участниците бяха поздравени от фолклорни формации, представени от българското малцинство в Албания.  В разговорите бяха обхванати въпроси, свързани с развитието  на българските национални приоритети през последните 30 години, влиянието на медиите върху политическия избор, ролята на културните медийни формати в българския обществен  живот, трансформациите в медийното пространство“, каза Марина Петрова. \r\nВ панела „Туризъм и инфраструктура – стратегии за привличане”,  представители на МРРБ и частни проектанти презентираха основни пътни артерии, свързващи Северна с Южна България, чиято пресечна точка е  Велико Търново. „Участниците в срещата отбелязаха, че градът става все по-притегателно място както за туристи, така и за инвеститори.  Самоводската чаршия, улица „Гурко”, най-посещавания обект в България – крепостта „Царевец”, разкриващата тайните на средновековния град крепост „Трапезица”, Арбанаси и много други обекти привличат туристи от цял свят. От друга страна – младите хора,  възможностите за образование и инвестиции, го превръщат в  място за живеене за много млади семейства.  В края на срещата участниците се обединиха около идеята да бъдат подкрепени инициативи, свързани с опазването и поддръжката на архитектурни шедьоври. Сред тях са и църквите, сградите и мостовете, изградени от Майстор Колю Фичето във Велико Търново и в района“, уточни Марина Петрова. \r\nРени АТАНАСОВА", "date": "2019.12.04", "title": "Богатото културно-историческо наследство на Велико Търново и общината бе обширно представено по време на Петнадесетата световна среща на българските медии в Албания"}
{"url": "http://www.focus-news.net/news/2019/12/04/2726273/ria-novosti-ruskiyat-vitsepremier-dopusna-vazmozhnostta-sarbiya-da-zakupi-s-400.html", "text": "Вицепремиерът  на Русия Юри Борисов не изключи комплексите С-400 да бъдат продадени на Сърбия на кредит, но отбеляза, че президентите на двете държави Владимир Путин и Александър Вучич, доколкото той е информиран, не са обсъдили този въпрос по време на срещата си в Сочи, предава  РИА Новости . \r\n \r\nТой каза пред репортери, че Руската федерация по искане на сръбската страна е доставила някои видове бронетанкови превозни средства предсрочно.  \r\n„Говорим за бойни машини за десант и разузнаване“, каза той. \r\n \r\n„Ние научихме, че за използването на (руските системи за противовъздушна отбрана) „Панцир“, американците искат да ги подложат на санкции, но те потвърдиха, че събитията от 1999 г. са ги научили, че трябва да защитават себе си“, каза Борисов.  \r\n \r\nПрез 1999 г. НАТО извършва бомбардировки по военни цели на територията на Сърбия, във връзка с войната в Косово, в които обаче загиват и много цивилни.  \r\nСпоред Борисов след съвместните учения със Сърбия по-рано, на които Руската федерация донесе системите „Панцир“ и С-400, сръбската страна е похвалила системите за ПВО. Белград е заявил, че \"ще обмисли придобиването им\". \r\n \r\nБорисов също беше попитан дали Русия може да продаде С-400 на Сърбия на кредит.  \r\n\"Всичко е възможно. Доколкото знам, няма приложения за С-400\", каза той. \r\nВицепремиерът добави още, че доколкото му е известно, тази тема не е обсъждана на разговорите между Путин и Вучич.  \r\n„Може би аз не знам нещо, но те не са го обсъждали с мен“, заключи той. \r\n  \r\n \r\n \r\n \r\n  Теодор Пенев", "date": "2019.12.04", "title": "РИА Новости: Руският вицепремиер допусна възможността Сърбия да закупи С-400"}
{"url": "http://www.focus-news.net/news/2019/12/04/2726288/dvizhenieto-po-pat-ii-86-asenovgrad-smolyan-v-posoka-smolyan-mezhdu-parvi-i-vtori-tunel-se-osashtestvyava-v-edna-lenta.html", "text": "Движението по път II-86 Асеновград - Смолян в посока Смолян между първи и втори тунел се осъществява в една лента поради паднала скала на пътното платно, съобщиха от  Агенция \"Пътна инфраструктура\" . Трафикът се регулира от пътна полиция.", "date": "2019.12.04", "title": "Движението по път II-86 Асеновград - Смолян в посока Смолян между първи и втори тунел се осъществява в една лента"}
{"url": "http://www.focus-news.net/news/2019/12/04/2726284/zoran-zaev-severna-makedoniya-postigna-tselta-kam-koyato-se-stremeshe-ot-27-godini-i-stavame-30-ti-chlen-na-nato.html", "text": "Северна Македония е постигнала целта, която е преследвала 27 години и ще стане 30-ти член на НАТО, написа премиерът на Северна Македония Зоран Заев в социалната мрежа „Туитър“ след края на срещата от високо равнище на Алианса в Лондон.  \r\nТой добави, че властта в Скопие е осигурила трайна сигурност, икономическо развитие и сигурно бъдеще за страната. \r\n \r\n„Изживяваме мечтата на поколенията преди нас, на всички граждани и лидери на страната ни, които са посветени в реализацията на стратегическия стремеж, който започна с независимостта, на нашата държава“, написа той в Туитър.  \r\n„Изпълнява се десетилетният стремеж да направим нашата татковина членка на НАТО“, пише още премиерът. \r\n \r\n  Теодор Пенев", "date": "2019.12.04", "title": "Зоран Заев: Северна Македония постигна целта, към която се стремеше от 27 години и ставаме 30-ти член на НАТО"}
{"url": "http://www.focus-news.net/news/2019/12/04/2726283/zapalvat-svetlinite-na-kolednata-elha-v-dolni-chiflik-kray-varna-na-6-ti-dekemvri.html", "text": "С тържество навръх 6-ти декември – Никулден, в близкия до Варна град Долни чифлик ще бъдат запалени светлините на Коледната елха. Това съобщават от  Общината .  \r\nПразникът ще започне от 17.30 часа на площада пред Народно читалище „Изгрев 1919“.  \r\nОт Общината канят всички граждани да се включат в традиционното празненство. С тържеството ще се постави официално начало на Коледните и Новогодишни празници.", "date": "2019.12.04", "title": "Запалват светлините на коледната елха в Долни чифлик край Варна на 6-ти декември"}
{"url": "http://www.focus-news.net/news/2019/12/04/2726281/the-washington-examiner-makron-izmesti-tramp-i-se-prevarna-v-noviya-rushitel-na-nato.html", "text": "Френският президент Еманюел Макрон измести държавния глава на САЩ Доналд Тръмп и се превърна в новия извор на смут в НАТО, като се усъмни в ефикасността на Алианса, докато протягаше ръка към Русия, пише консервативното американско издание  The Washington Examiner . \r\n \r\n„Новият рушител“, каза един от представителите на страна-членка на НАТО.  \r\n„Страните може да имат различни мнения за това как оперира НАТО, но мисля, че ще си помогнем повече ако държим по-ниска реторика и оставим място за компромиси и конструктивни дискусии“, каза естонският министър на отбраната Юри Луик пред американския вестник. \r\n \r\nНямаше обаче нищо „ниско“ в тона на Макрон за това, че НАТО е в състояние на „мозъчна смърт“, поради политическите спорове в Алианса. Този коментар раздразни другите европейски съюзници в организацията и остави наблюдателите „объркани“, заради неговото потвърждение на по-ранните коментари на Тръмп, за това, че НАТО е „остаряло“ в своите функции. Подобна реторика може да направи президентът на Русия Владимир Путин по-смел в рисковете си да предприеме нови военни действия по източната граница на Алианса, според анализатори.  \r\n \r\n„Цялата идея на НАТО е задържане чрез солидарност“, твърди Кристофър Скалуба, директор на Атлантическия съвет за трансатлантическа инициатива за безопасност пред вестника, след конференцията на Алианса преди срещата на неговите лидери по-рано.  \r\n„Ако се занасяш с някой от нас, другите от нас ще подкрепят нашия приятел и съюзник. Така че всичко, което води до разрушаване на сплотеността на Алианса, мисля, е опасно за целта на НАТО, която е задържане на възможните ни врагове или (...) опоненти“, каза още той.  \r\n \r\nПоследните коментари на Макрон предизвикаха критиките на лидерите на страните, бивши съюзници на СССР, които се чувстват най-уязвими спрямо руска агресия.  \r\n„Аз искам да го попитам (Макрон) – господин президент, не говорете за мозъка на НАТО“, каза полският държавен глава Анджей Дуда.  \r\n„Нека моля предложите на  нас какво да направим ние за да подобрим нашето сътрудничество в НАТО, в Европейският съюз“, добави той.  \r\n \r\nПритесненията на лидерите бяха задълбочени от това, че Макрон заедно с критиките си към НАТО, протегна и ръка към Путин.  \r\n„Ние трябва да отворим отново стратегическия диалог, без да сме наивни и като се има предвид, че това ще отнеме време, с Русия“, каза Макрон по-рано пред  The Economist . \r\n„Защото това, което всичко това показва е, че имаме нужда да премислим нашата политика за съседство, не можем да оставим да бъдем контролирани от трети страни, с които не споделяме еднакви интереси“, каза френският лидер.  \r\n \r\nНякои съюзници в НАТО се притесняват, че Макрон е този, който се превръща в „трета страна“, която не споделя техните интереси.  \r\n„Там, където наистина лежи истинското объркване е какъв точно е плана на президента Макрон за нашите европейски съюзници, страни, които се опитаха наистина много (…) да се поставят в обувките на Франция и Париж и да разберат техните притеснения и виждания за света“, каза Томас Валасек, бивш посланик на НАТО от Словакия по време на публичната дискусия на Алианса по-рано.  \r\n \r\nЛуик, макар да описа обещанието на Макрон Алиансът да „не е наивен“ като „много приятно“, предупреди, че Париж трябва да внимава с отстъпките към Русия.  \r\n„Ние, разбира се, сме твърде скептични, защото когато става дума за Русия, тя не разчита много на дискусиите“, каза естонският министър на отбраната.  \r\n„Те искат да получат нещо, но каквото те искат да вземат, ние по обикновено не можем да им дадем“, добави той.  \r\n \r\nТръмп от своя страна използва по-строг език в реакциите си за „мозъчната смърт“, която описа Макрон по-рано.  \r\n„Това е много, много гадно твърдение“, каза той.  \r\n„Не можеш просто (…) да правиш изявление като това за НАТО. Това е много неуважително“. \r\n \r\nТози коментар постави Тръмп в необичайна позиция за него – да трябва да защитава Алианса – за голямо удовлетворение и забавление на европейците, които често се дразнят на скептицизма му по отношение на НАТО.  \r\n \r\n \r\n  Теодор Пенев", "date": "2019.12.04", "title": "The Washington Examiner: Макрон измести Тръмп и се превърна в новия рушител на НАТО"}
{"url": "http://www.focus-news.net/news/2019/12/04/2726287/the-huffington-post-liderite-na-nato-se-podigravat-na-donald-tramp-boris-dzhonsan-otricha.html", "text": "Видеокадри, излъчени по-рано показват как някои лидери на НАТО се подиграват на президента на САЩ Доналд Тръмп по време на срещата от високо равнище в Лондон, но премиерът на Обединеното кралство Борис Джонсън побърза да отрече, че такова нещо се е случило, пише британската редакция на  Huffington Post . \r\n \r\nТой заяви, че това са „абсолютни глупости“ и европейските лидери не са се присмивали на Тръмп зад гърба му, каквато информация се появи в много британски и световни медии.  \r\nЛидерите на НАТО, включително премиерът на Канада Джъстин Трудеу и френският държавен глава Еманюел Макрон бяха заснети как, предполагаемо, се присмиват на президента по време на приема в Бъкингамския дворец, част от програмата на срещата от високо равнище на Алианса.  \r\n \r\nПо време на пресконференция по-късно, и след като видеото беше публикувано от редица медии, Джонсън беше попитан дали отношението му към Тръмп е несериозно.  \r\n„Не. Това са пълни глупости. Не знам откъде дойде това“, каза той.  \r\n„Аз наистина не знам за какво става дума“, каза той, когато беше попитан отново.  \r\nТръмп от своя страна неочаквано прекрати преждевременно визитата си по случай срещата на НАТО в Обединеното кралство и реши да излети обратно към Вашингтон по-рано. Малко след като беше публикувано видеото той нарече Трудеу „двуличен“.  \r\n \r\nВ своята пресконференция Джонсън избегна да спомене Тръмп, поне не и поименно, но възхвали САЩ като цяло за това, че стои „рамо до рамо“ с Великобритания.  \r\nВизитата на Тръмп идва само осем дни преди общите избори в Обединеното кралство, насрочени за 12 декември, и представляваше възможност за намесата му в тях, за която консервативната управляваща партия може и да се е тревожила.  \r\n \r\nПремиерът не пропусна да нападне опозиционната Лейбъристка партия по време на пресконференцията си, като ги обвини, че се опитват да „унищожат“ НАТО.  \r\n„Има избор между тези, които искат да подсилят НАТО и тези в лейбъристката опозиция, които всъщност искат да го унищожат, да унищожат НАТО, този алианс, който ни е държал в безопасност“, каза той.  \r\n \r\nПопитан за неговата собствена политика спрямо членството на страната в НАТО, лидерът на лейбъристите Джереми Корбин каза, че военният съюз е нещо, от което „е важно да сме част“.  \r\nЛейбъристкият лидер, който базира голяма част от кампанията си върху твърдението за това, че Джонсън ще „продаде“ британската Националната здравна служба на Тръмп, каза че е „важно“ за Лондон да има „добри взаимоотношения с всички страни\", което „включва президента Тръмп“.  \r\n \r\n  Теодор Пенев", "date": "2019.12.04", "title": "The Huffington Post: Лидерите на НАТО се подиграват на Доналд Тръмп, Борис Джонсън отрича"}
{"url": "http://www.focus-news.net/news/2019/12/04/2726279/tseremoniya-za-tarzhestvenoto-priemane-na-nov-vertolet-za-vms-shte-se-sastoi-na-nikulden-vav-varna.html", "text": "Церемония за тържественото приемане на вертолет AS 365N3 „Dauphin” в състава на ВМС предстои да се проведе навръх Никулден – 6-ти декември край Варна. Това съобщават от Щаба на Военноморските сили. Церемонията ще се състои в  Морската вертолетна авиобаза „Чайка” от 14.00 часа.   \r\nПо-рано през деня, от 11.00 часа пред православния храм „Св. Николай Чудотворец” ще се проведат и военен ритуал и отслужване на молебен за здравето и силата на всички моряци по случай църковния празник на Св. Николай Мирликийски – закрилник на моряци и рибари. \r\nСлед приключването на ритуала ще бъде раздаден  рибен курбан на гражданите и гостите на град Варна, приготвен в походна кухня от готвачи от Военноморските сили.", "date": "2019.12.04", "title": "Церемония за тържественото приемане на нов вертолет за ВМС ще се състои на Никулден във Варна"}
{"url": "http://www.focus-news.net/news/2019/12/04/2726286/sitel-makedoniya-zaev-tvardi-che-e-optimist-za-reshenieto-za-zapochvane-na-pregovori-za-prisaedinyavane-kam-es.html", "text": "Премиерът на Северна Македония Зоран Заев заяви пред журналисти, че е \"оптимист\" относно началото на преговорите за присъединяване с Европейския съюз, предава скопската телевизия  “Сител“ . \r\nПопитан дали е имал възможност да разговаря с президента на Франция Еманюел Макрон на срещата от високо равнище на ръководството на НАТО в Лондон, Заев каза, че три пъти е разговарял с него в рамките на 3 и 4 декември. \r\n„Убеден съм, че идва добро решение, подходящ момент за нас, не мога да споделя нищо, защото като най-голям оптимист, сега съм реалистичен“, каза той. \r\n \r\n„Нещата се движат в положителна посока, (трябва) да продължим да работим, да продължим реформите и се надявам правилното решение да бъде взето, т.е. историческата грешка, която направиха, да бъде поправена“, добави още той. \r\n„Ние трябва да сме ангажирани с европеизирането на Македония с повече ценности и реформи, дори след като ни уведомят (за решението)“, каза още Заев. \r\n \r\nМалко след това самият Еманюел Макрон коментира преговорите с Македония и отново каза, че без предварителна реформа в процеса на преговори за разширяване, той няма да даде зелена светлина за започване на преговори и изрази надежда, че това може да се случи преди срещата на върха на Европейския съюз за Западните Балкани в Загреб. Тя ще се състои през май 2020 г.  \r\n \r\n  Теодор Пенев", "date": "2019.12.04", "title": "„Сител“ (Македония): Заев твърди, че е „оптимист“ за решението за започване на преговори за присъединяване към ЕС"}
