{"url": "http://www.focus-news.net/news/2019/05/08/2655483/sliven-obshtinata-e-sred-parvite-v-balgariya-koito-poluchiha-vaucher-ot-parvata-pokana-na-evropeyskata-komisiya-za-nasarchavane-na-bezplaten-dostap-do-bezzhichen-internet.html", "text": "Сливен е сред първите общини в България, които получиха ваучер от първата покана на Европейската комисия за насърчаване на безплатен достъп до безжичен интернет – WiFi4EU. Това съобщиха от пресцентъра на  Община Сливен . \r\nЧрез схемата ще бъде предоставен безплатен Wi-Fi на жителите и гостите на града на най-посещаваните обществени места на открито и закрито, като обществени сгради на публичната администрация, площади, паркове, места за отдих, читалища, библиотеки, театри, училища, и други. Ваучерът беше връчен на кмета Стефан Радев от еврокомисаря по Цифрова икономика и цифрово общество Мария Габриел. \r\n„Искам да поздравя кмета и неговия екип за това, че сте сред първите селекционирани по този проект, защото само в рамките на първите 10 секунди от неговото обявяване, получихме над 11 хиляди регистрации. Това наистина е изключително голям интерес. И затова искам да изкажа благодарности на г-н Радев и екипа му за това постижение“, каза Габриел. \r\n„Благодаря на госпожа Габриел, че имаме възможността да реализираме такива проекти. В последните години се говори, че интернет води до отчуждаване на хората, но пък ние нека покажем обратно – интернет може да служи за социални контакти. Знаем, че младите хора са там, където има интернет. Искаме повече млади хора в градовете, на площадите, в парковете. Сигурен съм, че този проект ще бъде полезен за това да има повече контакти сред младите хора“, заяви от своя страна кметът на Сливен Стефан Радев. \r\nВ проекта на Община Сливен, с цел да бъдат обхванати по-голям брой граждани, които да се възползват от услугата на схемата WiFi4EU, ще бъдат поставени минимум 10 точки за достъп на открито.Те ще бъдат разположени в 5 зони: \r\nЗона 1 с условен център административна сграда на Община Сливен: Площадни пространства около сградата на Община Сливен, Централен площад „Хаджи Димитър“, Драматичен театър „Стефан Киров“, Катедрален храм „Св. Димитър Солунски“, ППМГ „Добри Чинтулов“, СУ „Пейо Яворов“, Окръжен и районен съд-Сливен, Областна служба „Земеделие“, Гарнизонен военен клуб, Народно читалище и Библиотека „Зора“, и др. Приблизителен периметър на обхвата е от 16 600 кв м. \r\nЗона 2 с условен център фонтан „Кълбото“ на пл. „Александър Стамболийски“: пл. „Александър Стамболийски“, пл. „Добри Желязков – Фабрикаджията“, административна сграда „Печ“, административна сграда „НТС“, Регионална Здравна каса-Сливен и др. Приблизителен периметър на обхвата е от 5600 кв м. \r\nЗона 3 с условен център центъра на розариумите на парк „Юнак“: зоната за отдих „Парк „Юнак“, град Сливен“, включително розариуми, зелени площи, алейна мрежа, детски площадки, подходите към стадион „Хаджи Димитър“ и др. Приблизителен периметър на обхвата е от 18 000 кв м. \r\nЗона 4 с условен център новия парк „Асеновец“, по протежение и между ул. „Димитър Добрович“ и ул. „6-ти Септември“, ограничено от изток и запад от границите на парка, задължително обхващаща парк „Асеновец“, включително зелени площи, алейна мрежа, детски площадки, спортни и детски съоръжения. Приблизителен периметър на обхвата е от 8000 кв м. \r\nЗона 5 с условен център в началото на Градската градина: зоната, заключена между бул. „Георги Данчев“ и бул. „Бургаско шосе“, непосредствено след пресичането им на новото кръгово кръстовище „Розова градина“. Приблизителен периметър на обхвата е от 1600 кв м. \r\nВ 90% от обектите, които ще обхване безплатната мрежа, са реализирани проекти, финансирани от европейски програми. \r\nСпоразумението за отпускане на ваучера е подписано на 22 януари 2019 г. Дружеството, което ще инсталира Wi-Fi е избрано на 2 април 2019 г. и това ще бъде Българска телекомуникационна компания ЕАД", "date": "2019.05.08", "title": "Сливен: Общината е сред първите в България, които получиха ваучер от първата покана на Европейската комисия за насърчаване на безплатен достъп до безжичен интернет"}
{"url": "http://www.focus-news.net/news/2019/05/08/2655486/sliven-kragla-masa-fantaziya-i-humor-v-savremennata-detska-literatura-be-otkrita-v-grada.html", "text": "„Фантазия и хумор в съвременната детска литература: защо е важно да се предложат на децата множество светове“ е темата на кръгла маса, която събра в Сливен литературни критици, университетски преподаватели и изследователи от страната, Сърбия, Унгария и Чехия. Събитието бе открито от областния управител Чавдар Божурски и директора на Регионалната библиотека „Сава Доброплодни“ д-р Росица Петрова. Това съобщиха от пресцентъра на  Областната администрация .  \r\nКръглата маса е част от програмата на 21-то издание на Националния фестивал на детската книга. Областният управител поздрави участниците в дискусията и подчерта, че форумът е с голямо значение за Сливен и страната, тъй като е обърнат към децата и към книгите за тях. А децата са нашето настояще и бъдеще, нашата радост и надежда“, каза той. \r\nВ конферентната зала на хотел „Централ“ през двата дни на кръглата маса ще бъдат представени 16 доклада. Четенията започнаха с изложението на доц.д-р Младен Енчев, един от „ветераните“ на кръглите фестивални маси. „Чувствам се като своеобразен рицар“, каза той пред колегите си преди да представи разработката „Педагогика на космогонията“. Сред участниците още са проф.д-р Алберт Бенбасат с изследването си „Фантазия и хумор в детските приказки на Валери Петров“, д-р Росица Чернокожева със „Земният и космическият свят в романа „Звездните приключения на Нуми и Ники“ от Любен Дилов през фантазията и хумора“, доц. д-р Огняна Георгиева с „Хуморът в „Приказки за злояди деца“ на Красимир Дамянов“ и др. Директорът на РБ „С.Добрплодни“ Росица Петрова участва с доклад на тема, която е и мото на кръглата маса. От библиотеката издадоха луксозен сборник, където са поместени представените изследвания. Петрова благодари на Общината, Областната администрация и Министерството на културата за подкрепата за провеждането на единствения у нас форум, ориентиран изцяло към детската литература и книгоиздаването за деца. \r\nПреди откриването на кръглата маса, областният управител бе гост на празника в Драматичен театър „Стефан Киров“, с който официално се отбеляза началото на фестивала.", "date": "2019.05.08", "title": "Сливен: Кръгла маса „Фантазия и хумор в съвременната детска литература“ бе открита в града"}
{"url": "http://www.focus-news.net/news/2019/05/08/2655484/mihaela-valcheva-dobrovolets-kam-bchk-varna-da-se-pomaga-e-neshtoto-koeto-tegli-horata-napre.html", "text": "Това да се помага е нещото, което тегли хората напред. Признателна съм, че усилията, които полагам в Младежкия Червен кръст се оценяват, коментира в интервю за  Радио „Фокус“ – Варна  18-годишната Михаела Вълчева от Варна, която по повод Световния ден на Червения кръст получи звание „Млад отличник“ на БЧК. Първоначално младата доброволка се е включила в организацията с идеята да се занимава с нещо градивно, да помага на хора в нужда и да се научи да оказва първа помощ. „Това, с което се занимаваме е предимно превенция. Имаме различни кампании, като най-голямата е „Дари кръв, дари билет“. Организираме обучения в различни училища, където показваме на деца как да реагират ако се наранят. Също правим кампании за оказване на психологическа помощ“, обясни още Михаела Вълчева. Мечтата на доброволката към младежката организация на БЧК е в бъдеще да се занимава с медицина и в момента се готви за кандидат-студентски изпити. Желанието й е да се реализира в специалност като ортопедия или кардиология. \r\nДиана СТОЕВА", "date": "2019.05.08", "title": "Михаела Вълчева, доброволец към БЧК – Варна: Да се помага е нещото, което тегли хората напре"}
{"url": "http://www.focus-news.net/news/2019/05/08/2655485/nimh-utre-ot-zapad-oblachnostta-otnovo-shte-se-uvelichava-i-na-mesta-shte-prevali-dazhd-dnevnite-temperaturi-slabo-shte-se-povishat.html", "text": "През нощта и в източните райони ще се изясни. Сутринта ще е хладно, с минимални температури между 3° и 8°, по Черноморието - 9° и 11°. Утре от запад облачността отново ще се увеличава, отначало висока и средна, но до вечерта ще се вплътни и на места в западната половина от страната ще превали дъжд. Вятърът ще се обърне от юг-югозапад, ще е слаб, в източните райони - до умерен. Дневните температури слабо ще се повишат, максималните ще са между 17° и 22°. Това съобщи за  Агенция „Фокус”  дежурният синоптик Анна Дякова от  Националния институт по метеорология и хидрология (НИМХ) . Атмосферното налягане ще се понижава и ще стане по-ниско от средното за май. \r\nПо Черноморието ще има разкъсана, предимно висока и средна облачност. Ще духа слаб до умерен юг-югоизточен вятър. Максимални температури 15°-19°. Температурата на морската вода е 11°-14°. Вълнението на морето ще бъде около 2 бала. Привечер ще се усилва. \r\nНад планините ще има значителна облачност. Превалявания от дъжд, а над 1800 м – от сняг, ще има в масивите от  западната половина на страната. Вятърът ще се обърне от югозапад и ще е до умерен. Температурите ще се повишат, максималната на височина 1200 метра ще бъде около 10°, на 2000 метра - около 4°. \r\nВ петък превалявания ще има главно в източната половина от страната, където са възможни локални интензивни валежи, придружени с гръмотевици. Вятърът ще се обърне от северозапад, ще се повишат сутрешните температури. В събота ще има повече слънчеви часове, ще се затопли. Краткотрайни превалявания са възможни в крайните източни райони и планините. В неделя вятърът ще се обърне от изток-югоизток и през следващите два дни ще се усили. В следобедните часове в западните райони ще превали, на места и ще прегърми.", "date": "2019.05.08", "title": "НИМХ: Утре от запад облачността отново ще се увеличава и на места ще превали дъжд, дневните температури слабо ще се повишат"}
{"url": "http://www.focus-news.net/news/2019/05/08/2655511/pentagonat-nyama-usloviya-za-palno-izteglyane-na-sasht-ot-afganistan.html", "text": "САЩ не са готови за пълно изтегляне на войската си от Афганистан, тъй като необходимите за това условия засега не са достигнати, заяви в сряда в Конгреса на САЩ председателя на Комитета на началник щабовете на въоръжените сили на САЩ Джоузеф Дънфорд, предава  ТАСС . \r\nПо неговите думи, САЩ „са принудени да оказват натиск над терористичните групировки, защото, в противен случай, те ще окажат натиск над САЩ“. „Знам, че ние сме от толкова много време там, което може да огорчава вас и всички американци, но точно в момента смятам, че няма условия за пълно изтегляне на восйката“, заяви Дънфорд. \r\n„В края на краищата, аз съм уверен, че не съществува военно решение“, продължи генералът. „Смятам, че трябва да запазим контратерористично присъствие там, докато продължават вълненията“. \r\nСпециалният представител на САЩ за Афганистан Залмай Халилзад от 25 март до 10 април посети редица страни, включително Афганистан. В Кабул Халилзад обсъди с представители на афганистанското правителство необходимостта от постигане на напредък в междуафганистанския диалог. \r\nВъпреки повече от 17 години война, ситуацията в Афганистан остава напрегната, има редовни военни сблъсъци, повече от 50% от територията на страната е под контрола на движението „Талибан“. Ситуацията се усложнява от факта, че в страната се появяват групи от най-радикални ислямисти, които се откъсват от талибаните и заявяват подкрепа за терористичната групировка „Ислямска държава“. \r\nСАЩ преговарят за мир с талибаните, които според наличната информация включват изтеглянето на американските войски от тази страна. \r\nПревод и редакция:", "date": "2019.05.08", "title": "Пентагонът: Няма условия за пълно изтегляне на САЩ от Афганистан"}
{"url": "http://www.focus-news.net/news/2019/05/08/2655488/veliko-tarnovo-obshtinskiyat-savet-podkrepi-prodazhba-na-chast-ot-terenite-na-mobal-d-r-stefan-cherkezov.html", "text": "Общинският съвет подкрепи по време на свое заседание продажба на част от терените на МОБАЛ „Д-р Стефан Черкезов“ във Велико Търново. Предложението бе внесено от кмета на инж. Даниел Панов и гласувано на извънредна сесия на ОбС, предаде репортер на  Радио „Фокус“ – Велико Търново . Въпреки, че становището на градоначалника бе подкрепено, това не означава, че имотите ще се разпродадат, защото болницата е акционерно дружество, а местната администрация притежава само 14% от него.  \r\nСтава въпрос за три парцела във Велико Търново и един в село Вонеща вода. Тези, които се намират в двора на болницата, няма да бъдат продавани. Заседанието продължи повече от час, а своите гледни точки по въпроса освен местните парламентаристи поставиха и управителя на МОБАЛ „Д-р Стефан Черкезов“ д-р Стефан Филев и кмета Панов. Групата съветници от БСП защитиха тезата, която поставиха и на редовната сесия, че терените не трябва да се продават на парче и е безсмислено да се търгува само със сгради или само с парцели, всичко трябва да бъде договорено в една сделка.  Д-р Филев подкрепи предложението на инж. Панов, тъй като средствата, които ще получи болницата от сделката ще бъдат вложени в изграждането на новия лечебен корпус.  \r\nПроектът вече е готов. Той ще бъде реализиран на два етапа – строеж /нужни са 3 891 584 лв. (и купуване на обзавеждане, оборудване и довършителни дейности /нужни са 2  540 806 лв.), като парите за първия вече са договорени. „Категорично съм против продажба на парцелите в Нова болница и го заявявам пред всички граждани. Но за увеличаване средствата, които са необходими за новото крило на болницата,където двете структури ще бъдат обединени в една, работя още от първия мандат, в който бях кмет и няма да прекъсна това“, категоричен бе инж. Панов. Крайното решение дали ще има продажба или не ще бъде взето от Министерство на здравеопазването и акционерите, които имат дял от МОБАЛ „Д-р Стефан Черкезов“. \r\nЛуиза ТРАНЧЕВА", "date": "2019.05.08", "title": "Велико Търново: Общинският съвет подкрепи продажба на част от терените на МОБАЛ „Д-р Стефан Черкезов“"}
{"url": "http://www.focus-news.net/news/2019/05/08/2655493/rzi-montana-v-tri-sela-v-obshtina-boychinovtsi-e-v-sila-zabrana-za-polzvane-na-voda-ot-tsentralnoto-vodosnabdyavane-za-piteyni-nuzhdi.html", "text": "В три села в община Бойчиновци е в сила забрана за ползване на вода от централното водоснабдяване за питейни нужди и приготвяне на храна, съобщиха за  Радио „Фокус“ – Видин  от РЗИ-Монтана. Причината е поради влошени качества на водата и завишено съдържание на арсен. Това са селата Кобиляк,  Громшин и  Бели брег. Две населени места - Мокреш и Ботево в община Вълчедръм, са с  въведено режимно водоснабдяване. От РЗИ-Монтана съобщиха, че през месец април в 10 населени места в областта са извършени изследвания на качества на питейната вода. \r\nАнна ЛОЗАНОВА", "date": "2019.05.08", "title": "РЗИ-Монтана: В три села в община Бойчиновци е в сила забрана за ползване на вода от централното водоснабдяване за питейни нужди"}
{"url": "http://www.focus-news.net/news/2019/05/08/2655492/burgas-uchenitsi-ot-profesionalnite-gimnazii-v-grada-se-vklyuchiha-v-sastezanieto-nay-dobar-mlad-vodach-na-mps.html", "text": "Впечатляващи и завидни майсторски умения зад волана показаха днес пред Пантеона в Морската градина на Бургас ученици от професионалните гимназии в града, в които се изучават устройството, механиката и управлението на автомобила – Професионалната гимназия по транспорт и Професионалната гимназия по механоелектротехника и електроника. Това съобщиха от пресцентъра на  Община Бургас . В състезанието „Най-добър млад водач на МПС“, което се провежда за първи път в града, се включиха два отбора с четирима ученици от всяка гимназия. Освен адреналин и мирис на бензин, подобно на популярното телевизионно предаване TOP GEAR, те трябваше да покажат добри умения зад волана, показващи възможностите на използвания автомобил, като движение в габаритен проход, движение в змейка между конуси, движение напред и назад, успоредно и перпендикулярно паркиране. За целта младите шофьори използваха учебните автомобили на гимназиите с марка TOYOTA AURIS. Участниците бяха наблюдавани от комисия, в която са включени инструктори от ПГ по транспорт и ПГМЕЕ, и представители на Община Бургас. Атрактивна част от събитието беше още и демонстрацията на управление на мини модели на коли с марка SMARTECA 28 CC. Участие в демонстрацията взе и футуристичният „Batkomobil“ на бургаския отбор „Mehano“ от Професионалната гимназия по механоелектротехника и електроника, който преди няколко месеца премина успешно предварителния кръг на състезанието с коли на бъдещето на Shell Eco-marathon във Франция и предстои да се включи през юли в голямата надпревара Shell Eco-marathon Европа в Лондон. Всички състезатели и отбори получиха напълно заслужено купи и грамоти за участие в първата по рода си демонстрация по майсторско управление на автомобил. В специално подготвени места двете професионални гимназии имаха възможност да запознаят желаещите с най-новите професионални паралелки, обявени за прием през тази година – „Електрически превозни средства“ в Професионалната гимназия по транспорт и „Ремонт на летателни апарати“ в ПГМЕЕ. Организатори на атрактивното събитие бяха Община Бургас и Центърът за подкрепа на личностното развитие със съдействието на двете професионални гимназии.", "date": "2019.05.08", "title": "Бургас: Ученици от професионалните гимназии в града се включиха в състезанието „Най-добър млад водач на МПС“"}
{"url": "http://www.focus-news.net/news/2019/05/08/2655490/burgas-predstoi-otvaryane-na-sistemata-za-elektronen-priem-na-parvoklasnitsi-v-pomorie-za-testova-registratsiya.html", "text": "Системата за електронен прием в първи клас, през учебната 2019/2020 г., в град Поморие ще бъде тестово отворена от 10.00 ч. на 15 май 2019 г. и ще продължи до 19 май 2019 г. Това съобщиха от пресцентъра на  Община Поморие . В този период родителите имат възможност пробно да регистрират, редактират и отказват заявления за прием. Същинската регистрация на първокласници ще започне на 23 май и ще продължи до 31 май 2019 г. Преди да се пристъпи към подаването на заявление (регистрация), препоръчваме подробно да се разгледа информацията за работа със системата, в какви срокове се провежда записването и класирането, както и критериите за класиране и необходимите документи. С последните промени в наредба № 10 от 01.09.2016 г. за организация на дейностите в училищното образование към водещия критерии, близост до учебното заведение по постоянен или настоящ адрес, е добавена възможността в първа група автоматично да влизат деца, чиито братя или сестри до 12-годишна възраст са ученици в същото училище. В тази връзка при регистрация на заявлението в електронната система за прием, ако детето има брат/сестра до 12-годишна възраст, които са ученици в същото училище, независимо от адреса избирате първа група отседналост – постоянен/настоящ адрес в района на училището, непроменян в последните 3 години. Датата на първото класиране е 5 юни 2019 г., когато ще бъдат обявени резултатите и след която ще започне записването на децата в училището, в което са приети. Родителите, които не са обезпечени с интернет достъп, могат да подадат заявления на хартиен носител в училищата, които са им първо желание. В тези случаи данните се качват в системата от учебното заведение. Предимствата в онлайн подаването са във възможността за нанасяне на промени, спестяване на време и по-лесното проследяване на резултатите.", "date": "2019.05.08", "title": "Бургас: Предстои отваряне на системата за електронен прием на първокласници в Поморие за тестова регистрация"}
{"url": "http://www.focus-news.net/news/2019/05/08/2655491/ofitsialna-delegatsiya-ot-grad-braila-rumaniya-pristiga-na-9-may-po-povod-denya-na-shumen.html", "text": "ООфициална делегация от град Браила, Румъния пристига на 9 май по повод Деня на Шумен. Това съобщиха от  Община Шумен . Гости на празника на града ще бъдат кметът на Браила –  Виорел Мариан Драгомир, съпругата му Космина Драгомир и зам.-кметът по техническите въпроси – Александру Джантия Крикан. От 14.00 часа на 9 май в Общината гостите ще се срещнат с кмета Любомир Христов и неговия екип. По-късно румънската делегация ще посети Шуменската крепост и паметника „Създатели на българската държава“.", "date": "2019.05.08", "title": "Официална делегация от град Браила, Румъния пристига на 9 май по повод Деня на Шумен"}
{"url": "http://www.focus-news.net/news/2019/05/08/2655489/sliven-luis-montero-razkri-tayni-ot-meksikanskata-kuhnya-pred-uchenitsi-v-grada.html", "text": "Луис Монтеро разкри тайни от мексиканската кухня. Авторът на книгата „Неразказни легенди за маите“, която бе представена в зала „Сливен“, показа и кулинарните си умения в Професионалната гимназия по хотелиерство и туризъм „Акад. Неделчо Неделчев“. Това съобщиха от пресцентъра на  Община Сливен . \r\nНа ученици от училището той показа как се приготвя ястие от кактус. Кулинарното ателие е част от Седмицата на испанската и ибероамериканската култура в Сливен. Днес тя продължава с Панорама на испанското кино. От 19 часа в зала „Сливен“ ще бъде прожектирана лентата „10 000 KM“. Ден по-късно, отново в зала „Сливен“ в 19 часа ще бъде прожекцията на „Романтични изгнаници“. На 10 май почитателите на испанското кино ще имат възможност да гледат „Цветя“. Седмицата ще завърши на 11 май с „Годеницата“. Входът за всички филми е свободен. \r\nОрганизатори на Седмица на испанската и ибероамериканската култура в Сливен са Община Сливен и Институт „Сервантес“-София.", "date": "2019.05.08", "title": "Сливен: Луис Монтеро разкри тайни от мексиканската кухня пред ученици в града"}
{"url": "http://www.focus-news.net/news/2019/05/08/2655487/evropeyski-izbori-2019-v-razgara-na-predizbornata-kampaniya-zapochna-7-mata-sesiya-na-44-oto-narodno-sabranie-obzor.html", "text": "С кворум от 121 народни представители започна 7-мата сесия на 44-ото Народно събрание. Съгласно правилника за организацията и дейността на Народното събрание тя започна с химна на Република България и този на Европейския съюз. От пленарна зала отсъстваха  народните представители на ПГ на „БСП за България“ и тези от ДПС. Отсъствието на левицата се дължи на взетото тяхно решение за напускане на парламента на 17 февруари 2019 г., а на ДПС най-вероятно заради свещения за мюсюлманите месец Рамазан. \r\nПленарното заседание за новата сесия бе открито от  председателя на Народното събрание Цвета Караянчева . Тя отправи и поздрав към депутатите и пожела успех на новия политически сезон. „Надявам се, въпреки предизборната кампания, в 7-мата сесия на Народното събрание да продължим да изпълняваме задълженията си“, каза Караянчева. Тя призова призова депутатите да се отнасят отговорно към работата си и да се водят от обществения интерес, тъй като това очакват избирателите. „Нека не забравяме, че всеки един от нас със своите действия и морал, с поведението си тук в тази зала и извън нея, със законодателните си предложения и своята компетентност дава общия облик на съвременния народен представител“, допълни Караянчева. \r\nПо традиция парламентарно представените сили излязоха с декларации за новия политически сезон.  Председателят на ПГ на ГЕРБ д-р Даниела Дариткова  посочи, че активното участие на депутатите от групата в предизборната кампания няма да попречи на работата ни в пленарна зала.  \r\nТя заяви, че ГЕРБ е обезпокоена от отсъствието на БСП от пленарна зала, не защото парламентът и законодателната работа не вървят, а защото парламентарният диалог е подменен от самоцелна конфронтация и техните избиратели не са представени.  \r\nД-р Дариткова обяви, че желанието на ГЕРБ е да сформира нов стил на политическо поведение, който стои отвъд рамките на Прехода. Тя допълни, че групата на ГЕРБ в парламента ще предприема законодателни инициативи в сферата на енергетиката, здравеопазването, транспорта и земеделието, както и дейностите с модернизацията на отбранителните способности. Д-р Дариткова подчерта, че ГЕРБ ще се противопоставя на опитите за дестабилизация на страната и на желанието на определени политико-икономически кръгове да хвърлят обществото в хаос, както и на опитите то да бъде разделено. „Като най-голямата парламентарна група в Народното събрание ние ясно осъзнаваме своята отговорност и най-силно усещаме върху себе си тежестта на управлението. ГЕРБ сме достатъчно самокритични, за да видим собствените си проблеми и достатъчно решителни, за да се опитаме да ги решим бързо и безкомпромисно. Нашето присъствие в парламента не е нито самоцелно, нито опит да избягаме от проблемите на реалния живот. Наясно сме с политическия факт, че високото обществено доверие е най-важният фактор за ефективното функциониране на една политическа сила. Затова ще продължим линията на поведение, която ни задължава да съхраняваме доверието на онези български граждани, които са гласували за нас и чрез политически действия да предотвратяваме всеки опит това доверие да бъде разрушено със съмнение за корупция и злоупотреби. Тази линия на поведение на ГЕРБ няма да приключи с деня на изборите. Независимо от изборния резултат ние ще продължим да демонстрираме висока обществена чувствителност и да реагираме бързо и решително както чрез законодателни промени и с личен пример за носене на политическа отговорност“, допълни д-р Дариткова. \r\nДеница КИТАНОВА", "date": "2019.05.08", "title": "Европейски избори 2019: В разгара на предизборната кампания започна 7-мата сесия на 44-ото Народно събрание (ОБЗОР)"}
{"url": "http://www.focus-news.net/news/2019/05/08/2655494/api-vazstanoveno-e-dvizhenieto-po-am-trakiya-pri-km-2-v-posoka-sofiya.html", "text": "Възстановено е движението по АМ \"Тракия\" при км 2 в посока София. Това съобщиха от пресцентъра на  Агенция \"Пътна инфраструктура\" .", "date": "2019.05.08", "title": "АПИ: Възстановено е движението по АМ \"Тракия\" при км 2 в посока София"}
{"url": "http://www.focus-news.net/news/2019/05/08/2655054/predstoyashti-mezhdunarodni-sabitiya-za-8-may-agentsiya-fokus.html", "text": "*** Принц Хари и Меган показват новороденото си бебе \r\n*** Среща на британско-ирландския съвет за Брекзит \r\n*** Визита на държавния секретар на САЩ Майк Помпео, който ще има среща с британския премиер Тереза Мей \r\n*** Церемония по повод 74-ия Ден на Европа \r\n*** Посещение на канадския външен министър Кристия Фрийланд \r\n*** Разговори между чешки премиер Андрей Бабиш и председателя на Европейския съвет Донлад Туск \r\n*** Среща между външните министри на Русия и Иран Сергей Лавров и Мохамед Джавад Зариф \r\n*** Пресконференция на кандидата за европейски депутат Кайо Джулио Чезаре Мусолини \r\n*** Парламентарни избори в ЮАР \r\n***", "date": "2019.05.08", "title": "Предстоящи международни събития за 8 май ( Агенция „Фокус“ )"}
{"url": "http://www.focus-news.net/news/2019/05/08/2655053/predstoyashti-sabitiya-v-stranata-za-8-may-agentsiya-fokus.html", "text": "*** \r\nВ 20.30 часа в „София хотел Балкан“ президентът Румен Радев ще бъде домакин на тържествената вечеря ифтар по случай началото на свещения за мюсюлманите месец Рамазан. Встъпителните приветствия са открити за медии.  \r\n*** \r\nВ 19.00 часа в Гранд хотел София председателят на Народното събрание Цвета Караянчева ще присъства на официалната церемония по връчване на наградите „Юрист на Годината“. \r\n*** \r\nОт 11.30 часа вицепремиерът Томислав Дончев ще участва в церемония по откриването на фотографска изложба в Народното събрание, посветена на българо-швейцарското сътрудничество.  \r\n*** \r\nОт 9.00 часа ще започне пленарното заседание на Народното събрание.  \r\n*** \r\nОт 10.00 часа Министерският съвет ще проведе седмичното си заседание.  \r\n*** \r\nОт 9.00 часа XХII състав на Специализирания наказателен съд ще гледа делото за образуване и ръководене на организирана престъпна група срещу Васил Г., Кристиян М., Кристиян Н. и Христо Ф.  \r\n*** \r\nОт 9.00 часа XХII състав на Специализирания наказателен съд ще гледа квалифицирани състави на рекет спрямо Светозар Д., Радослав Р. и Ивайло Г.  \r\n*** \r\nОт 9.30 часа VI състав на Специализирания наказателен съд ще заседава по делото за образуване и ръководене на организирана престъпна група срещу Емил М,., Мартин Д. и Калоян Б.  \r\n*** \r\nОт 10.00 часа в Национален пресклуб БТА ще се състои представяне на Декларация на Македонския научен институт на тема: „Преспанският договор между Атина и Скопие за промяна на името на БЮР Македония и за стратегическо партньорство“. \r\n*** \r\nОт 10.00 часа VI състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С. и Славияна В. \r\n*** \r\nОт 10.00 часа II състав на Специализирания наказателен съд ще гледа делото за образуване и ръководене на организирана престъпна група срещу Божидар К., Иван Т., Георги И., Тодор С., Радослав Д., Димитър Н., Данаил П., Николай И., Силви Н. и Марчо М. \r\n*** \r\nОт 10.00 часа Х състав на Специализирания наказателен съд ще гледа делото за образуване и ръководене на организирана престъпна група срещу Георги К., Илко П., Теодор Б., Димитър К., Георги И., Радослав П., Филип Ч., Станчо Х. и Николай С. \r\n*** \r\nОт 10.00 часа XII състав на Специализирания наказателен съд ще заседава по делото за участие в организирана престъпна група срещу Денислав А.  \r\n*** \r\nОт 10.00 до 12.00 часа в Конферентната зала на „Дом на Европа“ (ул. „Г. Раковски“ 124) ще се проведе дебат с част от водещите български кандидати за депутати в Европейския парламент.  \r\n*** \r\nОт 11.00 часа в Българска телеграфна агенция ще се състои пресконференция по повод стартирането на Световна седмица за безопасност по пътищата. В събитието ще участват Малина Крумова, председател на Държавна агенция „Безопасност на движението по пътищата\" и Владимир Тодоров, председател на УС, Българска Асоциация на Пострадали при Катастрофи. \r\n*** \r\nОт 11.00 часа в Литературен клуб „Перото“ ще се проведе семинар за журналисти, на който ще бъде представена актуална информация за заболеваемостта от рак на яйчниците (овариален карцином), необходимостта от ранна диагностика и своевременно лечение. \r\n*** \r\nОт 11.00 часа в Северното фоайе на парламента ще бъде открита фотоизложбата „Хора за хората: България и Швейцария\". \r\n*** \r\nОт 11.30 часа в 51 СУ „Елисавета Багряна“ (ул. „Софийски герой“ 28, жк. „Хиподрума“) министърът на образованието и науката Красимир Вълчев и кметът София Йорданка Фандъкова ще наградят участниците  в олимпиада по безопасност на движението по пътищата безопасност „Стани безопасен на пътя с Aй енд Джи Брокерс“.   \r\n*** \r\nОт 12.00 часа в клуб – ресторант „Пушкин“ (ул. „Раковски\" 92) ще се проведе пресконференция за спасителната роля на Българската армия в заключителната фаза на Втората световна война. В събитието ще участват председателят на ГС на БСП – София Калоян Паргов, ген. Златан Стойков, председател на Съюза на офицерите и сержантите от запаса и резерва, Васил Василев, председател на Общобългарския комитет  „Васил Левски“.  \r\n*** \r\nОт 13.00 часа в Мултидисциплинарното пространство ДНК в Националния дворец на културата Българският червен кръст организира второ издание на „Училище за хуманност“ по повод Световния ден на Червения кръст и Червения полумесец. \r\n*** \r\nВ 13.30 часа в МОН (ет.5, Ротонда) ще се проведе пресконференция във връзка с предстоящия фестивал Webit. Участие ще вземат министърът на образованието и науката Красимир Вълчев и организаторите на фестивала. \r\n*** \r\nОт 12.00 часа в Национален пресклуб БТА ще се състои представяне на проявите за отбелязване на 9 май - Ден на победата над хитлерофашизма и Ден на Европа, и провеждане на шествие „Безсмъртен полк – България“. \r\n*** \r\nОт 14.00 часа 10 състав на Специализирания наказателен съд ще заседава по делото за образуване и ръководене на организирана престъпна група срещу Пламен М., Атанас О. и Милко М.  \r\n*** \r\nОт 14.00 до 16.30 часа в зала „Рубин\" в хотел „Рамада\" ще се проведе Кръгла маса на тема „Инвестициите в здравни грижи спасяват човешки живот“ по повод Международния ден на акушерките - 5-ти май, Международния ден на професионалистите по здравни грижи - 12-ти май и участието на БАПЗГ в кампанията „Nursing now” на Световната здравна организация (WHO) и Международния съвет на сестрите (ICN).  \r\n*** \r\nОт 15.00 часа в УМБАЛ „Св. Иван Рилски“ ще се проведе публично събитие с тематична насоченост: „Научно-медицински и диагностични приложения на резултатите от разработката“. \r\n*** \r\nОт 15.00 часа в Национален пресклуб БТА ще се проведе пресконференция във връзка с Националната кампания за профилактика на рака на кожата „Евромеланома 2019“. \r\n*** \r\nОт 17.00 часа във фоайето на БАН ще бъде открита изложба, организирана от Научноинформационен център „Българска енциклопедия”. \r\n*** \r\nОт 18.00 часа в Унгарския културен институт ще бъде открита изложбата на млади дизайнери от Сдружението „Студио на младите приложници”. \r\n*** \r\nОт 18.00 часа в кино „Одеон“ ще се проведе церемония по награждаване на участниците във фестивала на мобилното кино „Кино в длан\".  \r\n*** \r\nОт 18.00 часа в галерия Арте ще бъде открита съвместна изложба на Милко Божков и Стоян Цанев. \r\n*** \r\nОт 18.30 часа в Софийски арсенал – Музей за съвременно изкуство ще бъде представен Тохоку през погледа на японските фотографи. \r\n*** \r\nОт 18.30 часа в Ларгото ще се състои концерт „Европейска музикална разходка“ на Софийския духов оркестър.  \r\n*** \r\nОт 19.00 часа в Аулата на Софийския университет ще бъде представена величествената оратория „Месия“ от Георг Фридрих Хендел. \r\n*** \r\nОт 19.00 часа в зала „България“ ще се проведе гала-концертът „Музикант на годината 2018“. \r\n*** \r\nВ 19.00 часа в Руския културно-информационен център ще бъде прожектиран филмът „Спасти Ленинград\". \r\n*** \r\nОт 20.00 часа в столичната зала „Люмиер“ ще се състои концерт на Ерик Трюфа и Биг бенда на БНР. \r\n*** \r\nОт 10.00 часа на пл. „Св. св. Кирил и Методий“ ще се състои концерт на Представителния духов оркестър на Военноморските сили от Варна. В 10.15 започва военен ритуал, по време на който ще бъде посрещнато знамето на 24-ти пехотен Черноморски полк. След церемонията представителните военни части ще се отправят с тържествен марш към Паметника на загиналите във войните воини от 24-ти Черноморски полк.  \r\n*** \r\nОт 11.15 часа от Щаба на 24-ти пехотен Черноморски полк до параклиса на „Св. Георги Победоносец“, построен в памет на героите от 24-ти пехотен Черноморски полк – с младежкия гвардейски духов оркестър от Бургас, продължава шествието. От 11.30 часа пред параклиса „Св. Георги Победоносец“ ще бъде отслужен молебен и положени цветя. \r\n*** \r\nОт 11.30 часа в конферентната зала на хотел „Бургас“ ще се проведе празнична церемония по случай Международния ден на Червения кръст и Червения полумесец.  \r\n*** \r\nОт 12.30 часа до Градския часовник ще се проведе концерт на Представителния духов оркестър на ВМС. \r\n*** \r\nОт 9.15 часа на двора на РСПБЗН – Благоевград ще се проведе областно състезание по пожароприложен спорт.  \r\n*** \r\nОт 10.30 часа в зала 5 на Общината ще се проведе встъпителна пресконференция по проект „Обновяване и модернизация на образователната инфраструктура в Благоевград“. \r\n*** \r\nОт 11.30 часа в двора на ДГ №8 „Вечерница“ ще бъде направена първа копка по проекта „Обновяване и модернизация на образователната инфраструктура в Благоевград“. \r\n*** \r\nОт 9.00 часа пред сграда на Община Варна ще бъде даден старт на 1200-километровото бягане на ултрамаратонеца Красимир Георгиев. Той е мотивиран да пробяга 1200 км за 15 дни по част от трасето на европейския коридор №8. Предизвикателството има за цел да обедини активните хора от България, Северна Македония и Албания, да насърчи развитието на инфраструктурните връзки, спорта, туризма и бизнеса между държавите.   \r\n*** \r\nОт 10.30 часа Регионална колегия на БАПЗГ - Варна организира практически семинар на тема: „Всичко, което трябва да знаем за кърменето. Начини за съхранение на кърма“. Форумът ще се проведе в Детски център ,,Мама и аз“. \r\n*** \r\nОт 11.00 часа в Арт салона на Радио Варна, по случай 8 май, Световния ден на Червения кръст и Червения полумесец, Областният съвет на БЧК – Варна ще награди с отличията на организацията свои изявени доброволци и активисти от областта, както и партньори.  \r\n*** \r\nОт 11.00 часа в зала „Варна“ в общината ще се проведе пресконференция за програмата на предстоящото 27-мо издание на Международния театрален фестивал „Варненско лято“ 2019.  \r\n*** \r\nОт 16.00 часа в Галерия 8 се открива нова изложба от живопис,  рисунка и графика „Спомен за ...“ \r\n***  \r\nОт 11.00 часа в зала 302 на Община Велико Търново ще се проведе пресконференция по случай старта на новата кампания „Движи се и победи“.  \r\n*** \r\nОт 12.20 часа в ОУ „Д-р Петър Берон“ ще се проведе среща на ученици с представители на IT-бизнеса.  \r\n*** \r\nОт 17.00 часа в Изложбени зали „Рафаел Михайлов“ ще се проведе откриване на фотоизложба „Светият път“, посветена на 550 години от пренасяне на мощите на св. Иван Рилски от Велико Търново до Рилския манастир. \r\n***  \r\nОт 17.00 часа в нова зала на Община Велико Търново ще се проведе сесия на Великотърновски общински съвет. - Луиза \r\n***  \r\nОт 19.00 часа на стадион „Ивайло“ ще се проведе безплатна фитнес тренировка на стадиона.  \r\n***  \r\nОт 19.00 часа в Клуб 7 ще се проведе представяне на книгата „Останете живи“ от Георги Стоянов.  \r\n*** \r\nОт 14.00 часа кметът на Община Видин Огнян Ценков ще приеме посланиците на Финландия и на Швеция в България - Н. Пр. Пайви Блинникка и Н.Пр. Луиз Бергхолм. \r\n*** \r\nОт 17.00 часа в РИМ – Враца ще се състои презентация на Исторически парк – Варна. \r\n*** \r\nВ 19.00 часа в Камерна зала на ДКТ ще се играе „Симулатор за чифтосване“ от Джоузеф Скримшоу. \r\n*** \r\nВ 12.00 часа в Спортна зала „Никола Петров“ ще се проведе зонален финал по хандбал за момчета на 12 години. \r\n*** \r\nОт 17.30 часа в зала 1 на Общината ще се проведе концерт „Хорце от сърце“. \r\n*** \r\nОт 18.00 часа в НЧ „Напредък-1869“ ще се състои концерт рецитал, посветен на 65 години от създаването на Литературен клуб „Асен Разцветников” при НЧ „Напредък-1869”. \r\n*** \r\nОт 9.30 часа в Държавен куклен театър „Дора Габе“ ще се играе кукленият спектакъл „Жабокът и слънчевата дъщеря“. \r\n*** \r\nОт 10.00 до 14.00 часа в Младежки център - Добрич,  Зала 6 ще се проведе театрална лаборатория „Да бъдеш артист“ с водещи проф. Боньо Лунгов и доц. д-р Константин Каракостов. \r\n*** \r\nОт 13.30 часа в Регионална библиотека „Дора Габе“ ще се проведе библиотерапия с потребители на Дневен център за възрастни хора с увреждания при Център за психично здраве „Д-р Петър Станчев“. \r\n*** \r\nОт 17.00 часа в Художествената галерия ще бъде открита изложба на детски рисунки на деца от ДГ № 25. \r\n*** \r\nОт 18.00 часа в Огледална зала „Нели Божкова“ ще бъде открита Седмица на камерната музика с международно участие „Константин Илиев“ – Добрич 2019. \r\n*** \r\nОт 18.30 часа в Концертната зала на Младежки център ще се състои благотворителен концерт „Да подадем ръка на Калин“. \r\n*** \r\nОт 19.00 часа в Концертна зала „Добрич“ Театър на Българската армия гостува със спектакъла „Ножица трепач“. \r\n*** \r\nОт 16.00 часа на стадион „Калиакра“ ще се играе футболна среща на Европейското първенство на УЕФА за девойки до 17 години Австрия-Англия. \r\n*** \r\nОт 10.00 часа на площад „20-ти юли“ ще се проведат игрите „Спортуваме с приятели“. \r\n*** \r\nВ 11.30 часа в I ОУ „Св. св. Кирил и Методий“ ще бъдат открити дните, посветени на патронния празник на училището. \r\n*** \r\nВ 13.00 часа в Държавен архив – Монтана ще бъде открита Документална изложба \"140 години Първо основно училище „Св. св. Кирил и Методий\" - Монтана.  \r\n*** \r\nОт 19.00 часа в Голяма зала ще се играе комедията „Горещо“. \r\n*** \r\nОт 10.30 часа в ДГ №15 „Райна княгиня” ще се проведе образователен концерт на Камерен оркестър „Орфей” при ОК Дворец на културата, с диригент Райчо Христов. \r\n*** \r\nОт 17.30 часа в Малкия салон на Двореца на културата ще бъде представена новата книга на Иван Зрънчев- „Просветното дело в Трънско от Възраждането до наши дни“. \r\n*** \r\nОт 19.00 часа в Театрален салон „Георги Русев“ ще се проведе концерт на Танцова формация „ DA Clique“.  \r\n*** \r\nОт 14.00 часа 16.30 часа в Регионален исторически музей се открива изложба ,,С духа на Апостола\" по повод 150 г. от създаването на първия революционен комитет от Васил Левски в града \r\n*** \r\nВ 09.00 часа в зала 10 на Окръжния съд ще се проведе заседание по делото срещу Никола Х., обвинен в избягване на установяване и плащане на данъчни задължения в особено големи размери – 540 517.99 лв. \r\n*** \r\nОт 10.00 часа в зала 12 Районният съд ще гледа делото срещу Георги С., Николай С. и Румен Ш., обвинени в запалване на имущество със значителна стойност – 325 611,60 лв. \r\n*** \r\nВ 10.00 часа в офиса на Дружество на писателите ще се проведе пресконференцията по повод второто издание на Международния фестивал на поезията „ОРФЕЙ\" - Пловдив 2019 (9 - 12 май).  \r\n*** \r\nОт 10.30 часа в сградата на Областен съвет на БЧК – Пловдив на ул. „Стойчо Мушанов“ 48 ще бъдат връчени червенокръстки отличия на заслужили деятели, доброволци и приятели на Червения кръст от град Пловдив и областта. \r\n*** \r\nВ 11.00 часа в Малка конферентна зала на ГДК „Борис Христов\" ще се проведе пресконференция по повод предстоящото четвърто издание на Дефиле „Вино и гурме\" 2019 г. \r\n*** \r\nОт 18.00 часа в галерия „Пловдив“ ще бъде открита изложба живопис на Ирина Гърдева. \r\n*** \r\nОт 18.00 часа в 24-часовата галерия ще бъде открита изложба на Аспарух Сърбов, Геракси Гераксиев и Иван Чакъров. \r\n*** \r\nОт 10.00 часа на ГКПП „Дунав мост\" румънските власти ще предадат на българските съдебни органи шестимата задържани в Румъния обвинени от Специализираната прокуратура за участие в организирана престъпна група за телефонни измами. \r\n*** \r\nОт 13.00 часа в заседателната зала в МБАЛ „Д-р Братан Шукеров“ ще бъде представен иновативен метод за изследване на рак на гърдата. \r\n*** \r\nОт 15.00 часа в РБ „Николай Вранчев“ ще бъде открита изложба на фонд „Краезнание“ „Дарени творчески послания, съхранени за поколенията“.  \r\n*** \r\nОт 16.00 часа в НЧ „Христо Ботев 1871“ ще се проведе музикално-танцов образователен спектакъл „Приказни срещи“. \r\n*** \r\nОт 19.00 часа в зала 1 на РДТ „Николай Хайтов“ ще се играе постановката „Операцията“.  \r\n*** \r\nОт 14.00 и 19.00 часа в Драматичния театър ще се играе спектакълът „Нощно слънце\" по Йордан Йовков. \r\n*** \r\nОт 17.30 часа в РБ „З. Княжески“ ще бъде открита гостуваща изложба „Метафори и пропаганда. Вестник „Папагал“ в периода 1939 – 1953 г.“. \r\n*** \r\nОт 19.00 часа в Кукления театър ще се играе „Синята брада – брак без приказка“ – проект на Паник Бутон Театър. \r\n*** \r\nОт 9.30 до 16.30 часа в залата на Военен клуб – Шумен Регионалното управление на образованието стартира информационната кампания за представяне на утвърдения държавен план-прием в училищата от областта. \r\n*** \r\nОт 14.30 часа в зала „Сава Доброплодни“ на НЧ „Добри Войников-1856“ ще се проведе вторият етап на  викторината, посветена на 120 години от рождението на Панчо Владигеров. \r\n*** \r\nОт 16.00 часа в Регионална библиотека „Ст. Чилингиров\" ще се състои Младежки дискусионен форум „Бъдещето на Европа“. \r\n*** \r\nОт 18.30 часа в зала „Тича“ на хотел „Шумен“ ще се проведе техническата конференция за финалите на националните игри по баскетбол за юноши. Европейски избори: \r\n*** \r\nОт 10.00 часа Кандидатът за евродепутат Андрей Ковачев ще се срещне с граждани на пазар \"Красно село\". \r\n*** \r\nВ 11.00 часа в зала \"Сердика\" на Гранд хотел \"София\" лидерът на БСП Корнелия Нинова и представители на ръководството на партията ще подпишат споразумение за взаимодействие и подкрепа за европейските избори с 12 политически и граждански организации. \r\n*** \r\nОт 12.00 часа Андрей Ковачев ще се срещне с граждани на открита приемна на бул. \"Витоша\" и ул. \"Патриарх Евтимий\" в район \"Триадица\". \r\n*** \r\nОт 12.00 часа кандидатът за евродепутат Лиляна Павлова ще се срещне с граждани на пазара в жк. \"Младост\". \r\n*** \r\nОт 16.00 часа в читалище \"Св. св. Кирил и Методий\" кандидатът за евродепутат Емил Радев ще участва в инициатива за дарение на книги в 8 училища и 8 детски градини от СО район \"Красна поляна\". \r\n*** \r\nОт 15.00 часа Андрей Ковачев и Лиляна Павлова ще посетят стъкларски завод в район \"Сердика\". По-късно Андрей Ковачев и Лиляна Павлова ще присъстват на празник на район \"Люлин\". Той ще се състои от 17.00 часа на сцена до ресторант \"Бъфало\". \r\n*** \r\nОт 18.00 часа в парк „Герена“ Лиляна Павлова ще присъства на празничен концерт по случай Деня на Европа в район \"Подуяне\". \r\n*** \r\nОт 18.30 часа в ОКИ \"Искър\" Андрей Ковачев ще вземе участие в среща на народния представител Валентин Радев на тема: \"Разговор за храбростта и професионализма на българските воини и бъдещето им като част от НАТО и ЕС\" с военно патриотични организации, офицери от резерва и граждани на район \"Искър\". \r\n*** \r\nОт 18.00 часа в голямата зала на Драматично-куклен театър ГЕРБ и СДС ще представят във Враца листата си за европейските избори. \r\n*** \r\nОт 12.00 часа в областния съвет на БСП в Добрич Момчил Неков ще даде пресконференция. В 14.00 часа в областния съвет Неков ще се срещне с младежи. \r\n*** \r\nОт 14.00 часа „Коалиция за България“ ще дари книгата „Илинденско-Преображенското въстание 1903 през погледа на Европейските дипломати“. Дарението ще се състои на къщичките за книги в градската градина. На събитието ще присъстват: Георги Първанов - президент на Р България (2002-2012), проф. Дуранкев - водач на листата на КБ, Румен Петков - председател на КБ, Камелия Стаматова - кандидат за евродепутат, както и други кандидати на листата и коалиционни партньори. \r\n*** \r\nОт 17.00 часа проф. Румен Гечев ще се срещне с граждани на централната улица в града. В 18.00 часа в залата на общината в града той  ще се срещне с обществеността \r\n*** \r\nОт 13.00 часа в Народно читалище \"Климент Охридски 1922\" в Симитли проф. Румен Гечев ще се срещне обществеността. \r\n*** \r\nОт 10.00 часа водачът на листата на ГЕРБ и СДС за евроизборите Мария Габриел ще се включи в официалната церемония по откриване на XXI Националния фестивал на детската книга, която ще се проведе във фоайето на Драматичен театър „Стефан Киров”. В 11.00 часа Мария Габриел и кандидатът за евродепутат Камен Костов ще проведат среща с представители на IT сектора. Ще се обсъждат въпроси, свързани с дигиталната епоха и политиките на ЕС. Срещата ще се проведе в конферентната зала на хотел „Централ“. \r\n*** \r\nОт 10.00 часа кандидатите за евродепутати от ГЕРБ и СДС Андрей Новаков и Николай Диков ще разговарят със старозагорски строителни фирми. Срещата ще се поведе в СУ „Иван Вазов“. \r\n*** \r\nОт 11.00 часа кандидатите за евродепутати от ГЕРБ и СДС Андрей Новаков и Николай Диков ще се срещнат с представители на КНСБ на миньорите в хотел „Верея“. В 12.00 часа таксиметрови шофьори ще се срещнат с кандидатите за евродепутати на паркинга на стадион „Берое“, за да представят проблемите на своя бранш пред тях.  В 14.00 часа Андрей Новаков и Николай Диков ще се срещнат с представители на IT сектора. \r\n*** \r\nОт 17.00 часа в х-л \"Верея\" в Стара Загора Иво Христов ще даде брифинг за представители на медиите. В 18.00 часа в Зала 1 на х-л \"Верея\" той ще се срещне с обществеността. \r\n*** \r\nОт 15.30 часа в клуба на БСП с. Микрево, общ. Струмяни, проф. Румен Гечев ще се срещне с жители. \r\n*** \r\nОт 14.00 часа в сградата на общинския съвет в гр. Тутракан водачът на листата на левицата Елена Йончева ще се срещне с работодатели. В 17.15 часа в Арехологическия резерват тя ще срещне с проф. Георги Атанасов. В 18.00 часа в Дунавски парк в града тя ще участва в митинг-концерт. \r\n*** \r\nОт 11.00 часа в центъра на гр. Антоново Деница Златева и Цветелина Пенкова ще се срещнат с граждани. В 14.00 часа в с. Садина, общ. Попово, те ще се срещнат с жители. В 17.00 часа на Братската могила в центъра на Търговище Златева и Пенкова ще поднесат венци и ще вземат участие в шествие. В 18.00 часа в клуб \"Дръзновение\" в квартал \"Запад\" в гр. Търговище те се срещнат с граждани. \r\n*** \r\nОт 18.00 часа в Залата на запасните офицери в Шабла д-р Десислав Тасков ще се срещне с граждани.", "date": "2019.05.08", "title": "Предстоящи събития в страната за 8 май (Агенция „Фокус“)"}
{"url": "http://www.focus-news.net/news/2019/05/08/2655010/sport-livarpul-pobedi-barselona-s-40-i-e-na-final-v-shampionskata-liga.html", "text": "Ливърпул победи Барселона с 4:0 на Анфийлд в полуфинален мач-реванш от Шампионската лига и се класира на финала на най-престижния европейски клубен турнир, след като в първата среща на „Камп Ноу“ загуби с 0:3. Головете за победата отбелязаха Дивок Ориги в 7-ата и 79-ата минути и Жоржиньо Вайналдум в 54-ата и 56-ата минути. Съперник на Ливърпул за купата ще бъде победителят от двубоя между Аякс и Тотнъм в сряда.", "date": "2019.05.08", "title": "Спорт: Ливърпул победи Барселона с 4:0 и е на финал в Шампионската лига"}
{"url": "http://www.focus-news.net/news/2019/05/08/2655011/predstoyashti-sabitiya-v-stranata-za-8-may-agentsiya-fokus.html", "text": "*** \r\nВ 20.30 часа в „София хотел Балкан“ президентът Румен Радев ще бъде домакин на тържествената вечеря ифтар по случай началото на свещения за мюсюлманите месец Рамазан. Встъпителните приветствия са открити за медии. \r\n*** \r\nВ 19.00 часа в Гранд хотел София председателят на Народното събрание Цвета Караянчева ще присъства на официалната церемония по връчване на наградите „Юрист на Годината“. \r\n*** \r\nОт 11.30 часа вицепремиерът Томислав Дончев ще участва в церемония по откриването на фотографска изложба в Народното събрание, посветена на българо-швейцарското сътрудничество. \r\n*** \r\nОт 9.00 часа ще започне пленарното заседание на Народното събрание. \r\n*** \r\nОт 10.00 часа Министерският съвет ще проведе седмичното си заседание. \r\n*** \r\nОт 9.00 часа XХII състав на Специализирания наказателен съд ще гледа делото за образуване и ръководене на организирана престъпна група срещу Васил Г., Кристиян М., Кристиян Н. и Христо Ф. \r\n*** \r\nОт 9.00 часа XХII състав на Специализирания наказателен съд ще гледа квалифицирани състави на рекет спрямо Светозар Д., Радослав Р. и Ивайло Г. \r\n*** \r\nОт 9.30 часа VI състав на Специализирания наказателен съд ще заседава по делото за образуване и ръководене на организирана престъпна група срещу Емил М,., Мартин Д. и Калоян Б. \r\n*** \r\nОт 10.00 часа в Национален пресклуб БТА ще се състои представяне на Декларация на Македонския научен институт на тема: „Преспанският договор между Атина и Скопие за промяна на името на БЮР Македония и за стратегическо партньорство“. \r\n*** \r\nОт 10.00 часа VI състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С. и Славияна В. \r\n*** \r\nОт 10.00 часа II състав на Специализирания наказателен съд ще гледа делото за образуване и ръководене на организирана престъпна група срещу Божидар К., Иван Т., Георги И., Тодор С., Радослав Д., Димитър Н., Данаил П., Николай И., Силви Н. и Марчо М. \r\n*** \r\nОт 10.00 часа Х състав на Специализирания наказателен съд ще гледа делото за образуване и ръководене на организирана престъпна група срещу Георги К., Илко П., Теодор Б., Димитър К., Георги И., Радослав П., Филип Ч., Станчо Х. и Николай С. \r\n*** \r\nОт 10.00 часа XII състав на Специализирания наказателен съд ще заседава по делото за участие в организирана престъпна група срещу Денислав А. \r\n*** \r\nОт 10.00 до 12.00 часа в Конферентната зала на „Дом на Европа“ (ул. „Г. Раковски“ №124) ще се проведе дебат с част от водещите български кандидати за депутати в Европейския парламент. \r\n*** \r\nОт 11.00 часа в Българска телеграфна агенция ще се състои пресконференция по повод стартирането на Световна седмица за безопасност по пътищата. В събитието ще участват Малина Крумова, председател на Държавна агенция \"Безопасност на движението по пътищата\" и Владимир Тодоров, председател на УС, Българска Асоциация на Пострадали при Катастрофи. \r\n*** \r\nОт 11.00 часа в Литературен клуб „Перото“ ще се проведе семинар за журналисти, на който ще бъде представена актуална информация за заболеваемостта от рак на яйчниците (овариален карцином), необходимостта от ранна диагностика и своевременно лечение. \r\n*** \r\nОт 11.00 часа в Северното фоайе на парламента ще бъде открита фотоизложбата „Хора за хората: България и Швейцария\". \r\n*** \r\nОт 11.30 часа в 51 СУ „Елисавета Багряна“ (ул. „Софийски герой“ 28, ж.к. „Хиподрума“) министърът на образованието и науката Красимир Вълчев и кметът София Йорданка Фандъкова ще наградят участниците  в олимпиада по безопасност на движението по пътищата безопасност „Стани безопасен на пътя с Aй енд Джи Брокерс“.  \r\n*** \r\nОт 12.00 часа в клуб – ресторант „Пушкин“ (ул. Раковски 92) ще се проведе пресконференция за спасителната роля на Българската армия в заключителната фаза на Втората световна война. В събитието ще участват председателят на ГС на БСП – София Калоян Паргов, ген. Златан Стойков, председател на Съюза на офицерите и сержантите от запаса и резерва, Васил Василев, председател на Общобългарския комитет  „Васил Левски“. \r\n*** \r\nОт 13.00 часа в Мултидисциплинарното пространство ДНК в Националния дворец на културата Българският червен кръст организира второ издание на „Училище за хуманност“ по повод Световния ден на Червения кръст и Червения полумесец. \r\n*** \r\nВ 13.30 часа в МОН (ет.5, Ротонда) ще се проведе пресконференция във връзка с предстоящия фестивал Webit. Участие ще вземат министърът на образованието и науката Красимир Вълчев и организаторите на фестивала. \r\n*** \r\nОт 12.00 часа в Национален пресклуб БТА ще се състои представяне на проявите за отбелязване на 9 май - Ден на победата над хитлерофашизма и Ден на Европа, и провеждане на шествие „Безсмъртен полк – България“. \r\n*** \r\nОт 14.00 часа 10 състав на Специализирания наказателен съд ще заседава по делото за образуване и ръководене на организирана престъпна група срещу Пламен М., Атанас О. и Милко М. \r\n*** \r\nОт 14.00 до 16.30 часа в зала \"Рубин\" в хотел \"Рамада\" ще се проведе Кръгла маса на тема „Инвестициите в здравни грижи спасяват човешки живот“ по повод Международния ден на акушерките - 5-ти май, Международния ден на професионалистите по здравни грижи - 12-ти май и участието на БАПЗГ в кампанията „Nursing now” на Световната здравна организация (WHO) и Международния съвет на сестрите (ICN). \r\n*** \r\nОт 15.00 часа в УМБАЛ „Св. Иван Рилски“ ще се проведе публично събитие с тематична насоченост: „Научно-медицински и диагностични приложения на резултатите от разработката“. \r\n*** \r\nОт 15.00 часа в Национален пресклуб БТА ще се проведе  пресконференция във връзка с Националната кампания за профилактика на рака на кожата „Евромеланома 2019“. \r\n*** \r\nОт 17.00 часа във фоайето на БАН ще бъде открита изложба, организирана от Научноинформационен център „Българска енциклопедия”. \r\n*** \r\nОт 18.00 часа в Унгарския културен институт ще бъде открита изложбата на млади дизайнери от Сдружението „Студио на младите приложници”. \r\n*** \r\nОт 18.00 часа в кино „Одеон“ ще се проведе церемония по награждаване на участниците във фестивала на мобилното кино \"Кино в длан\". \r\n*** \r\nОт 18.00 часа в галерия Арте ще бъде открита съвместна изложба на Милко Божков и Стоян Цанев. \r\n*** \r\nОт 18.30 часа в Софийски арсенал – Музей за съвременно изкуство ще бъде представен Тохоку  през погледа на японските фотографи. \r\n*** \r\nОт 18.30 часа в Ларгото ще се състои концерт „Европейска музикална разходка“ на Софийския духов оркестър. \r\n*** \r\nОт 19.00 часа в Аулата на Софийския университет ще бъде представена величествената оратория „Месия“ от Георг Фридрих Хендел. \r\n*** \r\nОт 19.00 часа в зала „България“ ще се проведе галаконцертът „Музикант на годината 2018“. \r\n*** \r\nВ 19.00 часа в Руския културно-информационен център ще бъде прожектиран филмът \"Спасти Ленинград\". \r\n*** \r\nОт 20.00 часа в столичната зала „Люмиер“ ще се състои концерт на Ерик Трюфа и Биг бенда на БНР. \r\n*** \r\nОт 10.00 часа на пл. „Св. св. Кирил и Методий“ ще се състои концерт на Представителния духов оркестър на Военноморските сили от Варна. В 10.15 започва военен ритуал, по време на който ще бъде посрещнато знамето на 24-ти пехотен Черноморски полк. След церемонията представителните военни части ще се отправят с тържествен марш към Паметника на загиналите във войните воини от 24-ти Черноморски полк. \r\n*** \r\nОт 11.15 часа от Щаба на 24-ти пехотен Черноморски полк до параклиса на  „Св. Георги Победоносец“, построен в памет на героите от 24-ти пехотен Черноморски полк – с млдежкия гвардейски духов оркестър от Бургас, продължава шествието. От 11.30 часа пред параклиса „Св. Георги Победоносец“ ще бъде отслужен молебен и положени цветя. \r\n*** \r\nОт 11.30 часа в конферентната зала на хотел „Бургас“ ще се проведе празнична церемония по случай Международния ден на Червения кръст и Червения полумесец. \r\n*** \r\nОт 12.30 часа до Градския часовник ще се проведе концерт на Представителния духов оркестър на ВМС. \r\n*** \r\nОт 9.15 часа на двора на РСПБЗН – Благоевград ще се проведе областно състезание по пожароприложен спорт. \r\n*** \r\nОт 10.30 часа в зала 5 на общината ще се проведе встъпителна пресконференция по проект „Обновяване и модернизация на образователната инфраструктура в Благоевград“. \r\n*** \r\nОт 11.30 часа в двора на ДГ №8 \"Вечерница“ ще бъде направена първа копка по проекта „Обновяване и модернизация на образователната инфраструктура в Благоевград“. \r\n*** \r\nОт 9.00 часа пред сграда на Община Варна ще бъде даден старт на 1200-километровото бягане на ултрамаратонеца Красимир Георгиев. Той е мотивиран да пробяга 1200 км за 15 дни по част от трасето на европейския коридор №8. Предизвикателството има за цел да обедини активните хора от България, Северна Македония и Албания, да насърчи развитието на инфраструктурните връзки, спорта, туризма и бизнеса между държавите.  \r\n*** \r\nОт 10.30 часа Регионална колегия на БАПЗГ- Варна организира  практически семинар на тема: „Всичко, което трябва да знаем за кърменето. Начини за съхранение на кърма“. Форумът ще се проведе в Детски център ,,Мама и аз“. \r\n*** \r\nОт 11.00 часа в Арт салона на Радио Варна, по случай 8 май, Световния ден на Червения кръст и Червения полумесец, Областният съвет на БЧК – Варна ще награди с отличията на организацията свои изявени доброволци и активисти от областта, както и партньори. \r\n*** \r\nОт 11.00 часа в зала „Варна“ в общината ще се проведе пресконференция за програмата на предстоящото 27-мо издание на Международния театрален фестивал „Варненско лято“ 2019. \r\n*** \r\nОт 16.00 часа в Галерия 8 се открива нова изложба от живопис,  рисунка и графика „Спомен за ...“ \r\n*** \r\nОт 11.00 часа в зала 302 на Община Велико Търново ще се проведе пресконференция по случай старта на новата кампания „Движи се и победи“. - Надя \r\n*** \r\nОт 12.20 часа в ОУ „Д-р Петър Берон“ ще се проведе среща на ученици с представители на IT-бизнеса. \r\n*** \r\nОт 17.00 часа в Изложбени зали „Рафаел Михайлов“ ще се проведе откриване на фотоизложба „Светият път“, посветена на 550 години от пренасяне на мощите на св. Иван Рилски от Велико Търново до Рилския манастир. \r\n*** \r\nОт 17.00 часа в нова зала на Община Велико Търново ще се проведе сесия на Великотърновски общински съвет. - Луиза \r\n*** \r\nОт 19.00 часа на стадион „Ивайло“ ще се проведе безплатна фитнес тренировка на стадиона. \r\n*** \r\nОт 19.00 часа в Клуб 7 ще се проведе представяне на книгата „Останете живи“ от Георги Стоянов. \r\n*** \r\nОт 14.00 часа кметът на Община Видин Огнян Ценков ще приеме посланиците на Финландия и на Швеция в България - Н.Пр. Пайви Блинникка и Н.Пр. Луиз Бергхолм. \r\n*** \r\nОт 17.00 часа в РИМ – Враца ще се състои презентация на Исторически парк – Варна. \r\n*** \r\nВ 19.00 часа в Камерна зала на ДКТ ще се играе „Симулатор за чифтосване“ от Джоузеф Скримшоу. \r\n*** \r\nВ 12.00 часа в Спортна зала „Никола Петров“ ще се проведе зонален финал по хандбал за момчета на 12 години. \r\n*** \r\nОт 17.30 часа в зала 1 на общината ще се проведе концерт „Хорце от сърце“. \r\n*** \r\nОт 18.00 часа в НЧ „Напредък-1869“ ще се състои концерт рецитал, посветен на 65 години от създаването на Литературен клуб „Асен Разцветников” при НЧ „Напредък-1869”. \r\n*** \r\nОт 9.30 часа в Държавен куклен театър „Дора Габе“ ще се играе кукленият \r\nспектакъл „Жабокът и слънчевата дъщеря“. \r\n*** \r\nОт 10.00 до 14.00 часа в Младежки център - Добрич,  Зала 6 ще се проведе  театрална лаборатория „Да бъдеш артист“ с водещи проф. Боньо Лунгов и доц. д-р Константин Каракостов. \r\n*** \r\nОт 13.30 часа в Регионална библиотека „Дора Габе“ ще се проведе библиотерапия с потребители на Дневен център за възрастни хора с увреждания при Център за психично здраве „Д-р Петър Станчев“. \r\n*** \r\nОт 17.00 часа в Художествената галерия ще бъде открита изложба на детски рисунки на деца от ДГ № 25. \r\n*** \r\nОт 18.00 часа в Огледална зала „Нели Божкова“ ще бъде открита Седмица на камерната музика с международно участие „Константин Илиев“ – Добрич 2019. \r\n*** \r\nОт 18.30 часа в Концертната зала на Младежки център ще се състои благотворителен концерт „Да подадем ръка на Калин“. \r\n*** \r\nОт 19.00 часа в Концертна зала „Добрич“ Театър на Българската армия гостува със спектакъла „Ножица трепач“. \r\n*** \r\nОт 16.00 часа на стадион „Калиакра“ ще се играе футболна среща на Европейското първенство на УЕФА за девойки до 17 години Австрия-Англия. \r\n*** \r\nОт 10.00 часа на площад „20-ти юли“ ще се проведат игрите „Спортуваме с приятели“. \r\n*** \r\nВ 11.30 часа в I ОУ „Св. Св. Кирил и Методий“ ще бъдат открити дните, посветени на патронния празник на училището. \r\n*** \r\nВ 13.00 часа в Държавен архив – Монтана ще бъде открита Документална изложба \"140 години Първо основно училище \"Св. св. Кирил и Методий\" - Монтана\". \r\n*** \r\nОт 19.00 часа в Голяма зала ще се играе комедията „Горещо“. \r\n*** \r\nОт 10.30 часа в ДГ №15 „Райна княгиня” ще се проведе образователен концерт на Камерен оркестър „Орфей” при ОК Дворец на културата, с диригент Райчо Христов. \r\n*** \r\nОт 17.30 часа в Малкия салон на Двореца на културата ще бъде представена новата книга на Иван Зрънчев- „Просветното дело в Трънско от Възраждането до наши дни“. \r\n*** \r\nОт 19.00 часа в Театрален салон „Георги Русев“ ще се проведе концерт на Танцова формация „ DA Clique“. \r\n*** \r\nОт 14.00 часа 16.30 часа в Регионален исторически музей се открива изложба ,,С духа на Апостола\" по повод 150 г. от създаването на първия революционен комитет от Васил Левски в града \r\n*** \r\nВ 09.00 часа в зала 10 на Окръжния съд ще се проведе заседание по делото срещу Никола Х., обвинен в избягване на установяване и плащане на данъчни задължения в особено големи размери – 540 517.99 лв. \r\n*** \r\nОт 10.00 часа в зала 12 Районният съд ще гледа делото срещу Георги С., Николай С. и Румен Ш., обвинени в запалване на имущество със значителна стойност – 325 611,60 лв. \r\n*** \r\nВ 10.00 часа в офиса на Дружество на писателите ще се проведе пресконференцията по повод второто издание на Международния фестивал на поезията \"ОРФЕЙ\" - Пловдив 2019 (9 - 12 май). \r\n*** \r\nОт 10.30 часа в сградата на Областен съвет на БЧК – Пловдив , ул. „Стойчо Мушанов“ № 48 ще бъдат връчени червенокръстки отличия на заслужили деятели, доброволци и приятели на Червения кръст от град Пловдив и областта. \r\n*** \r\nВ 11.00 часа в Малка конферентна зала на ГДК \"Борис Христов\" ще се проведе пресконференция по повод предстоящото четвърто издание на Дефиле \"Вино и гурме\" 2019г. \r\n*** \r\nОт 18.00 часа в галерия „Пловдив“ ще бъде открита изложба живопис на Ирина Гърдева. \r\n*** \r\nОт 18.00 часа в 24-часовата галерия ще бъде открита изложба на \r\nАспарух Сърбов, Геракси Гераксиев и Иван Чакъров. \r\n*** \r\nОт 10.00 часа на ГКПП \"Дунав мост\" румънските власти ще предадат на българските съдебни органи шестимата задържани в Румъния обвинени от Специализираната прокуратура за участие в организирана престъпна група за телефонни измами. \r\n*** \r\nОт 13.00 часа в заседателната зала в МБАЛ „Д-р Братан Шукеров“ ще бъде представен иновативен метод за изследване на рак на гърдата. \r\n*** \r\nОт 15.00 часа в РБ „Николай Вранчев“ ще бъде открита изложба на фонд „Краезнание“ „Дарени творчески послания, съхранени за поколенията“. \r\n*** \r\nОт 16.00 часа в НЧ „Христо Ботев 1871“ ще се проведе музикално-танцов образователен спектакъл „Приказни срещи“. \r\n*** \r\nОт 19.00 часа в зала 1 на РДТ „Николай Хайтов“  ще се играе постановката „Операцията“. \r\n*** \r\nОт 14.00 и 19.00 часа в Драматичния театър ще се играе спектакълът „Нощно слънце\" по Йордан Йовков. \r\n*** \r\nОт 17.30 часа в РБ „З. Княжески“ ще бъде открита гостуваща изложба „Метафори и пропаганда. Вестник „Папагал“ в периода 1939 – 1953 г.“. \r\n*** \r\nОт 19.00 часа в Кукления театър ще се играе „Синята брада – брак без приказка“ – проект на Паник Бутон Театър. \r\n*** \r\nОт 9.30 до 16.30 часа в залата на Военен клуб – Шумен Регионалното управление на образованието стартира информационната кампания за представяне на утвърдения държавен план-прием в училищата от областта. \r\n*** \r\nОт 14.30 часа в зала „Сава Доброплодни“ на НЧ „Добри Войников-1856“ ще се проведе вторият етап на  викторината, посветена на 120 години от рождението на Панчо Владигеров. \r\n*** \r\nОт 16.00 часа в Регионална библиотека «Ст. Чилингиров» ще се състои Младежки дискусионен форум «Бъдещето на Европа“. \r\n*** \r\nОт 18.30 часа в зала „Тича“ на хотел „Шумен“ ще се проведе техническата конференция за финалите на националните игри по баскетбол за юноши. Европейски избори: \r\n*** \r\nОт 10.00 часа Кандидатът за евродепутат Андрей Ковачев ще се срещне с граждани на пазар \"Красно село\". \r\n*** \r\nВ 11.00 часа в зала \"Сердика\" на Гранд хотел \"София\" лидерът на БСП Корнелия Нинова и представители на ръководството на партията ще подпишат споразумение за взаимодействие и подкрепа за европейските избори с 12 политически и граждански организации. \r\n*** \r\nОт 12.00 часа Андрей Ковачев ще се срещне с граждани на открита приемна на бул. \"Витоша\" и ул. \"Патриарх Евтимий\" в район \"Триадица\". \r\n*** \r\nОт 12.00 часа кандидатът за евродепутат Лиляна Павлова ще се срещне с граждани на пазара в жк. \"Младост\". \r\n*** \r\nОт 16.00 часа в читалище \"Св. св. Кирил и Методий\" кандидатът за евродепутат Емил Радев ще участва в инициатива за дарение на книги в 8 училища и 8 детски градини от СО район \"Красна поляна\". \r\n*** \r\nОт 15.00 часа Андрей Ковачев и Лиляна Павлова ще посетят стъкларски завод в район \"Сердика\". По-късно Андрей Ковачев и Лиляна Павлова ще присъстват на празник на район \"Люлин\". Той ще се състои от 17.00 часа на сцена до ресторант \"Бъфало\". \r\n*** \r\nОт 18.00 часа в парк „Герена“ Лиляна Павлова ще присъства на празничен концерт по случай Деня на Европа в район \"Подуяне\". \r\n*** \r\nОт 18.30 часа в ОКИ \"Искър\" Андрей Ковачев ще вземе участие в среща на народния представител Валентин Радев на тема: \"Разговор за храбростта и професионализма на българските воини и бъдещето им като част от НАТО и ЕС\" с военно патриотични организации, офицери от резерва и граждани на район \"Искър\". \r\n*** \r\nОт 18.00 часа в голямата зала на Драматично-куклен театър ГЕРБ и СДС ще представят във Враца листата си за европейските избори. \r\n*** \r\nОт 12.00 часа в областния съвет на БСП в Добрич Момчил Неков ще даде пресконференция. В 14.00 часа в областния съвет Неков ще се срещне с младежи. \r\n*** \r\nОт 14.00 часа „Коалиция за България“ ще дари книгата „Илинденско-Преображенското въстание 1903 през погледа на Европейските дипломати“. Дарението ще се състои на къщичките за книги в градската градина. На събитието ще присъстват: Георги Първанов - президент на Р България (2002-2012), проф. Дуранкев - водач на листата на КБ, Румен Петков - председател на КБ, Камелия Стаматова - кандидат за евродепутат, както и други кандидати на листата и коалиционни партньори. \r\n*** \r\nОт 17.00 часа проф. Румен Гечев ще се срещне с граждани на централната улица в града. В 18.00 часа в залата на общината в града той  ще се срещне с обществеността \r\n*** \r\nОт 13.00 часа в Народно читалище \"Климент Охридски 1922\" в Симитли проф. Румен Гечев ще се срещне обществеността. \r\n*** \r\nОт 10.00 часа водачът на листата на ГЕРБ и СДС за евроизборите Мария Габриел ще се включи в официалната церемония по откриване на XXI Националния фестивал на детската книга, която ще се проведе във фоайето на Драматичен театър „Стефан Киров”. В 11.00 часа Мария Габриел и кандидатът за евродепутат Камен Костов ще проведат среща с представители на IT сектора. Ще се обсъждат въпроси, свързани с дигиталната епоха и политиките на ЕС. Срещата ще се проведе в конферентната зала на хотел „Централ“. \r\n*** \r\nОт 10.00 часа кандидатите за евродепутати от ГЕРБ и СДС Андрей Новаков и Николай Диков ще разговарят със старозагорски строителни фирми. Срещата ще се поведе в СУ „Иван Вазов“. \r\n*** \r\nОт 11.00 часа кандидатите за евродепутати от ГЕРБ и СДС Андрей Новаков и Николай Диков ще се срещнат с представители на КНСБ на миньорите в хотел „Верея“. В 12.00 часа таксиметрови шофьори ще се срещнат с кандидатите за евродепутати на паркинга на стадион „Берое“, за да представят проблемите на своя бранш пред тях.  В 14.00 часа Андрей Новаков и Николай Диков ще се срещнат с представители на IT сектора. \r\n*** \r\nОт 17.00 часа в х-л \"Верея\" в Стара Загора Иво Христов ще даде брифинг за представители на медиите. В 18.00 часа в Зала 1 на х-л \"Верея\" той ще се срещне с обществеността. \r\n*** \r\nОт 15.30 часа в клуба на БСП с. Микрево, общ. Струмяни, проф. Румен Гечев ще се срещне с жители. \r\n*** \r\nОт 14.00 часа в сградата на общинския съвет в гр. Тутракан водачът на листата на левицата Елена Йончева ще се срещне с работодатели. В 17.15 часа в Арехологическия резерват тя ще срещне с проф. Георги Атанасов. В 18.00 часа в Дунавски парк в града тя ще участва в митинг-концерт. \r\n*** \r\nОт 11.00 часа в центъра на гр. Антоново Деница Златева и Цветелина Пенкова ще се срещнат с граждани. В 14.00 часа в с. Садина, общ. Попово, те ще се срещнат с жители. В 17.00 часа на Братската могила в центъра на Търговище Златева и Пенкова ще поднесат венци и ще вземат участие в шествие. В 18.00 часа в клуб \"Дръзновение\" в квартал \"Запад\" в гр. Търговище те се срещнат с граждани. \r\n*** \r\nОт 18.00 часа в Залата на запасните офицери в Шабла д-р Десислав Тасков ще се срещне с граждани.", "date": "2019.05.08", "title": "Предстоящи събития в страната за 8 май (Агенция „Фокус“)"}
{"url": "http://www.focus-news.net/news/2019/05/08/2655012/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "***  Русия е постигнала повечето от непосредствените и средносрочните си цели в Сирия. Според мнозина Москва ще насочи вниманието към друга цел. Въпреки това, Кремъл иска да получи финансови изгоди от Сирия. Международните донори и самият президент на Сирия Башар Асад не са съгласни с Москва. Означава ли това, че Русия остава в очакване на печалба, която никога няма да получи? Отговор на този въпрос търсят в редакцията на американското списание   Foreign Policy \r\nРусия се намеси в конфликта в Сирия през септември 2015 г. с няколко мотива. Кремъл се притесняваше от възможността да загуби военноморската база в Тартус, която е най-важният стратегически обект на Москва в Средиземно море,  в случай че  бунтовниците бяха свалили режима в Дамаск подкрепата на Запада. Русия се надяваше, че като се покаже като надежден съюзник на Асад, тя ще спечели авторитет и уважение сред другите авторитарни лидери в региона. \r\nОттогава минаха почти четири години. Бунтовниците загубиха голяма част от територията под техен контрол. Така Русия постигна повечето от своите непосредствени и средносрочни цели в Сирия. Днес мнозина са на мнение, че Москва пренасочва вниманието си към друга цел. Кремъл иска Сирия да му донесе финансови ползи. \r\nСпоред трима ливански политици с различни политически възгледи, за Русия парите са станали водещ фактор, от който се ръководи при провеждането на своята политика в Сирия. Първо, Русия иска да получи лъвския дял от 350 млрд. долара, необходими за възстановяването на Сирия. Това би й позволило да диверсифицира своята стокова икономика, като осигури договори в редица области, като строителството на електроцентрали и друга инфраструктура. „Русия иска да получи нашите пари, за да възстанови Сирия, така че договорите да стигнат до руски компании\", заяви един високопоставен европейски дипломат пред изданието. Тези нейни усилия все още не са увенчани с успех, защото, въпреки войната, която до голяма степен е приключила, страната все още е много далеч от международните усилия за възстановяването й. Това до голяма степен се дължи на нежеланието на Сирия да сътрудничи. \r\nТъй като Русия има солидно политическо влияние върху режима на Асад, тя има добри възможности да сключи договори за възстановителните работи. Проблемът е, че Сирия няма пари и няма и други източници на финансиране. Руският президент Владимир Путин се опита да използва сирийските бежанци като коз, като предложи да им помогне да се завърнат у дома в замяна на финансова помощ от Запада. През юни миналата година в Хелзинки и през август близо до Берлин Путин помоли САЩ и ЕС да платят за реконструкция, ако не искат бежанци, които да тръгнат из Европа към Близкия изток, за да се завърнат у дома. Съгласно думите на лидера на Кремъл, в близко бъдеще най-малко 1,7 милиона бежанци може да се върнат в Сирия. Руското правителство също обяви намерението си да създаде съвместни комисии със страни, които приемат бежанци (като Ливан), за да улеснят процеса.  \r\nОттогава изминаха 10 месеца, тези съвместни комисии не постигнаха голям успех, а процесът на връщане на бежанците все още не е започнал. Накратко, планът на Москва да печели пари за възстановяване на Сирия чрез репатриране на бежанци вероятно ще се провали. Разговорите на редакцията с европейските дипломати, с политици от приемащите страни на бежанците и с руски анализатори, показват, че основната причина за този провал е в упоритостта на човека, когото Русия е спасила със своята намеса. \r\nСред наблюдателите на Запад и Близкия изток има общо мнение, че Асад не желае завръщането на бежанците, които се противопоставят на неговия режим. Няма официални данни в подкрепа на тази хипотеза, но мнозина смятат, че значителна част от шестте милиона сирийци, които са били принудени да напуснат страната, са настроени против Асад. \r\nПравителството на Асад отказва да върне дори сирийците, избягали в съседен Ливан, без да дава официално обяснение. Според правилата за репатриране Генералната дирекция за сигурност на Ливан подготвя списък на сирийците, които искат да се върнат в родината си, и ще го предадат на своите колеги от сирийските специални служби. Обратно обаче ще бъдат приети само онези, които одобрят властите в Дамаск.  \r\nМуин Мерхеби, който беше държавен министър за бежанците до януари тази година и подкрепи министър-председателя Саад Харири, заяви, че сирийското правителство иска да получи подобни списъци. И това е индикация, че Асад не бърза да приема бежанци. „Какво друго може да обясни фактът, че те настояват за подобни документи? Не позволяват на никого да се върне без одобрението на сирийското контраразузнаване. Логично ли е сирийците в Ливан да получават разрешение да се върнат в собствената си страна?\", пита Мерхеби. Според  него, докато е бил на министерския пост, броят на кандидатите за връщане е бил много по-различен от броя на издадените разрешителни. „Служителите по сигурността ми казаха, че в списъка с пет хиляди имена на сирийци само 60-70 души са получили разрешение да се завърнат\", твърди Мерхеби. \r\nАлен Аун е член на парламента от Свободното патриотично движение, политически съюзник на ХИЗБУЛА. Той има противоположни политически позиции от тези на Мерхеби. Въпреки това Аун се съгласява с оценката му, отбелязвайки, че правителството на Асад се страхува твърде много от завръщането на собствения си народ. \r\n„Сирийският режим не прави нищо, за да върне бежанците\", казва той. Аун се позова на среща със секретаря на Ватикана за отношенията с държавите монсеньор Пол Галахър, който е проявил интерес към проблемите на бежанците. Галахър е споделил на ливанската делегация, че Асад няма да върне милионите, избягали от Сирия. \r\nПриблизително същата позиция изразяват пред изданието най-малко четирима западни дипломати. Русия наистина разбира, че огромният брой сирийски и други бежанци, които са пристигнали в ЕС през последните пет години, са създали силен вътрешен политически натиск и са допринесли за укрепването на популистки и крайно десни партии. Изглежда Путин вярва, че може да организира нещо като quid pro quo („едно вместо друго“): ЕС омекотява санкциите и дори оказва помощ за възстановяването на Сирия; и Сирия в отговор се превръща в по-привлекателно място за завръщането на бежанците. \r\nАко Асад приеме само малък брой бежанци обратно в страната, за страните от ЕС ще бъде трудно да обяснят решението си за отмяна на санкциите, а още повече, че трябва да разпределят средствата на данъкоплатците за възстановяване на Сирия. Както заявиха двама европейски дипломати, значителна част от тези средства ще се окажат в руски джобове. В Европейския съюз има разногласия по отношение на етичната страна на подобно споразумение. Но всички страни са съгласни (поне публично), че Русия трябва да осигури гаранции за сигурността на бежанците и поне да обещае някаква политическа реформа. Но Москва не успя да постигне сериозни отстъпки от Асад, с изключение на издаването на смъртни актове на няколкостотин затворници от десетки хиляди, които са били убити в държавните затвори. А режимът не дава никакви гаранции за сигурност на репатриантите, а още повече - обещания за политическа промяна. \r\nРуските анализатори твърдят, че Москва първоначално е искала да създаде система за управление на страната на принципа на конфесионалната принадлежност, като вземе пример от Ливан. Тя смята такава схема за политическа панацея и средство за разрешаване на конфликта. Но Москва не успя да убеди в необходимостта от компромис нито от режима, нито бунтовниците, поради което този план трябваше да бъде изоставен. Сега тя е модерирала амбициите си и използва лостовете на влияние върху Асад, за да създаде конституционен комитет, чиито членове ще бъдат назначени от режима, опозицията и представителите на сирийското гражданско общество. \r\nРуският анализатор Макс Сучков твърди, че Москва може да постигне повече в политическото уреждане на конфликта. „Русия наистина не се надява на политическо споразумение, което да задоволи всички сили в Сирия. Мисля, че Русия се е съгласила, че Сирия ще остане централизирана държава, но поради това ще бъде много по-трудно да убедим ЕС да плати за възстановяването\", предупреждава Сучков.  \r\nОфициалният представител на ливанското външно министерство в Руско-ливанския комитет за репатриране Амал Абу Зейд, който се смята за близък човек на Русия, заяви, че Западът трябва да смекчи очакванията си. Асад спечели войната, а не опозицията, казв той. „Асад си върна над 80% от територията на Сирия, което означава, че това, което беше прието миналата година, сега може да е неприемливо за правителството сега. Въпреки че други имат право на глас, той има решаващата дума при определяне на условията\", припомня Абу Зейд. \r\nПризнавайки, че руската инициатива така и не е стартирала, той обвини САЩ за забавянето. Вашингтон поддържа строга линия срещу Асад. За да привлече Америка за сътрудничество, Абу Зейд намекна, че Москва предлага на руските и американските фирми активно да си сътрудничат в намирането на бизнес в Сирия. „Накрая руснаците са в Сирия, а американците разбират какво означава това. Между тях може да се постигне споразумение. Не изключвам възможността те да имат съвместни договори\", заяви Абу Зейд. САЩ и ЕС настояват за политически промени като предпоставка за подновяване на сътрудничеството, но Абу Зейд е оптимист, че ако Западът не инвестира, Русия ще убеди арабските държави да помогнат. Той заяви, че Русия активно лобира в страните от Персийския залив, за да отмени суспендирането на членството на Сирия в Лигата на арабските държави и да осигури разпределението на петродоларите за възстановяване на Сирия. \r\nНито Западът, нито арабите все още не са се хванали на примамката на Русия за съвместни проекти и разделение на военните трофеи. От друга страна, дипломатически източник, казва, че режимът на Асад не е в настроение за отстъпки, а всякакви по-нататъшни политически промени ще бъдат само козметични. Така Русия остава в очакване на финансова печалба, която може никога да не прибере, твърди изданието. \r\n***  Основната опозиционна сила в Турция - Републиканската народна партия (РНП), изключи възможността за бойкот на повторните избори за кмет на Истанбул, за които Върховният избирателен съвет (ВИС) на страната реши да се проведат на 23 юни, съобщава вестник  Daily Sabah . \r\nПризивите за бойкот на повторното провеждане на изборите на 23 юни бяха отправени, след като със седем гласа „за“ и четири „против“ ВИС анулира резултатите от кметските избори в най-големия турски град, проведени на 31 март. В отговор бяха организирани редица протести в различни райони на Истанбул, в които РНП има традиционна подкрепа.  \r\nНа 17 април бе обявено, че Екрем Имамоглу от РНП, който участва като съвместен кандидат на „Националния алианс“, е победител в надпреварата от 31 март с разлика от 13 729 гласа срещу Бинали Йълдъръм от управляващата „Партия на справедливостта и развитието“. В същия ден му бе връчен мандат на фона на критиките на управляващите.  \r\nУточнява се, че РНП провежда заседание под председателството на лидера си Кемал Кълъчдароглу. Опозицията вече разкритикува решението на ВИС като „нито демократично, нито законно“. \r\nИмамоглу вече проведе нов митинг, в рамките на който обеща, че няма да се откаже от надпреварата, а напротив – ще се впусне в нея с още повече сили, за да затвърди победата си на 23 юни. „Може би съм разстроен, но никога не губя надежда\", каза Имамоглу пред хиляди свои привърженици в район западните покрайнини на Истанбул. \r\nИмамоглу спечели изборите с 4 169 765 гласа срещу 4 156 036 гласа за Йълдъръм, с разлика от само 13 729 гласа. \r\n***", "date": "2019.05.08", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/08/2655496/sitel-makedoniya-kosovo-i-albaniya-se-obyaviha-za-premahvane-na-granitsata-i-prisaedinyavane-na-preshevskata-dolina-pod-evroatlanticheskiya-chadar.html", "text": "Президентът на Косово Хашим Тачи и премиерът на Албания Еди Рама са говорили са нуждата от цялостно отваряне на косовско-албанската граница и създаване на „единно албанско пространство без граници, под евроатлантическия чадър“. Освен това те са се съгласили, че „историческите несправедливости трябва да бъдат поправени“ и Прешевската долина да се присъедини към Косово, обяви на своя профил във Фейсбук Тачи, цитиран от скопският телевизионен канал  „Сител“ . \r\nКосовският държавен глава е на визита в Тирана, където ще участва на срещата на лидерите от страните от Процеса Бърдо-Бриони, коята ще се състои в четвъртък в албанската столица. В хода на деня той проведе двустранна среща с домакина Еди Рама. \r\n„Имах среща с премиера на Република Албания Еди Рама и разговаряхме, освен другото, за нуждата от цялостно отваряне на косовско-албанската граница и създаване на албаснко пространство без граници, под евроатлантическия чадър. На тази среща се съгласихме, че историческите несправедливости трябва да бъдат поправени с обединение на албанския фактор           около сензибилизирането на правото да присъединим Прешево, Медведжа и Буяновац към територията на Република Косово“, пише Тачи. \r\nПреди това косовският президент се срещна с албанския си колега Илир Мета, а според медиите ще разговаря и с върховния представител на Европейския съюз за политиката на сигурност и външните работи. Агенция \"Фокус\" припомня Интеграционните процеси между Косово и Албания вървят с пълна сила, а сред населението на двете страни има огромна подкрепа за съединение.  \r\nНа 2 август 2018 г. съобщихме, че албанският министър на диаспората Пандели Майко, извести косоварите, че от 1 януари 2019 година между Косово и Албания няма да има граница.  \r\nМайко, на посещение в град Скендерай, Централно Косово, присъства на манифестация, посветена на косовската диаспора, заяви, че албанският премиер Еди Рама вече е взел решението.  \r\n„Границата между Албания и Косово трябва да се отвори и премиерът ми каза, че вече е взел решение от 1 януари да започне свободното движение между Албания и Косово“, подчерта Майко, а неговото изказване бе посрещнато от бурни овации и скандирания.  \r\nНа манифестацията в Скендерай присъстваха и премиерът и президентът на Косово Рамуш Харадинай и Хашим Тачи, но, както съобщават прищинските медии.  \r\nНа 1 януари 2019 г. Албания и Косово признаха взаимно шофьорските книжки и влезе в сила правилото, че за преминаването на границата да е достатъчна лична карта, издадена или в Албания, или в Косово.  \r\nОсвен това двете страни подписаха споразумение, според което се въвежда съвместен контрол на границата между двете страни.  \r\n„Това, което някога беше граничен пункт на Косово, сега вече не съществува, изцяло е премахнато. Очакваме и развитието на останалата част от нужните договори и протоколи, за да не бъдат спирани превозните средства, така че тук ще бъдат спирани много малко автомобили, за да бъдат направени нужните рутинни процедури“, заяви Харадинай на граничния пункт Морина.  \r\n„Така че няма да има двоен контрол, а само единичен и аз вярвам, че до 2 април тази граница ще бъде точката, която ни обединява“, заяви Харадинай, като обяви, че през следващите месеци ще бъде интензифицирана работата за „цялостното премахване на границата между Косово и Албания, на шенгенския принцип“. \r\nПревод и редакция:", "date": "2019.05.08", "title": "„Сител“ (Македония): Косово и Албания се обявиха за премахване на границата и присъединяване на Прешевската долина, „под евроатлантическия чадър“"}
{"url": "http://www.focus-news.net/news/2019/05/08/2655013/afp-mayk-pompeo-e-pristignal-na-iznenadvashta-vizita-v-bagdad.html", "text": "Държавният секретар на САЩ Майк Помпео е кацнал в Багдад късно вечерта във вторник на необявена визита, съобщи източник от правителството на Ирак пред  AFP , която припомня, че по-рано той отмени посещението си в Германия. \r\nНеназованият източник е казал, че Помпео ще се види с премиера на Ирак Адел Абдел Махди. \r\nВизитата идва два дни, след като САЩ обявиха, че изпращат самолетоносач и група бомбардировачи в Близкия Изток, за да изпратят „ясно и категорично“ послание до Иран. \r\nПревод и редакция:", "date": "2019.05.08", "title": "AFP: Майк Помпео е пристигнал на изненадваща визита в Багдад"}
{"url": "http://www.focus-news.net/news/2019/05/08/2655014/the-guardian-nadezhdite-za-barza-sdelka-za-brekzit-sa-vse-po-malki-sled-napregnati-pregovori-mezhdu-konservatorite-i-leybaristite-vav-velikobritaniya.html", "text": "Надеждите за бърза междупартийна сделка за Брекзит се стапят, след като източници от опозиционната Лейбъристка партия на Великобритания във вторник заявиха, че тричасовите преговори през деня са били „най-твърдите досега“, пише британското левичарско издание  The Guardian . \r\nПреговорният екип на Работническата партия беше ядосан от изтекла информация в неделните вестници за отстъпките, които премиерът Тереза Мей възнамерява да направи и за които те смятат, че са по същество същата сделка, която се предлага в момента. \r\nСпоред източници от партията, Джон МакДонъл и Кейр Стармър са прекарали доста време в това да опровергават твърденията на правителството, че то е смекчило позицията си през последните няколко седмици и са посочили, че атмосферата е ставала „много напрегната“ в определени моменти. \r\nЗа разлика от това, говорителят н Даунинг стрийт описа разговорите като „конструктивни и подробни“ и добави, че: „Екипите са се съгласили да се срещнат отново за продължение на преговорите утре следобед, признавайки необходимостта сегашната безизходица около Брекзит в парламента да бъде разрешена“. \r\nПреди преговорите във вторник, Мей формално призна, че в момента е невъзможно да бъде постигната сделка навреме, за да се избегне участието в европейските избори в края на този меесец. \r\nРазговорите продължават в сряда, а и двете страни казват, че очакват да решат през идните дни дали има почва за сделка между партиите. \r\nРебека Лонг-Бейли от лейбъристите заяви: „Както сме казвали по-рано, правителството трябва да се отмести от червените си линии. Очакваме да направим компромиси, но без правителството да иска компромиси е трудно да се види как ще бъде постигнато споразумение и мисля, че то е наясно с това“. \r\nМей и Джереми Корбин са принудени да преодолеят напрежението в своите партии. Депутатите на Мей я призоваха да не признава митническия съюз и много депутати от лейбъристите твърдят, че няма да подкрепят сделка без в нея да фигурира втори референдум за Брекзит. \r\nПревод и редакция:", "date": "2019.05.08", "title": "The Guardian: Надеждите за бърза сделка за Брекзит са все по-малки след „напрегнати“ преговори между консерваторите и лейбъристите във Великобритания"}
{"url": "http://www.focus-news.net/news/2019/05/08/2655016/reuters-pompeo-provede-pregovori-s-premiera-na-irak-v-bagdad.html", "text": "Държавният секретар на САЩ Майк Помпео проведе във вторник вечерта в Багдад преговори с премиера на Ирак Адел Абдел Махди, съобщава  Reuters , като се позовава на неназовани иракски правителствени източници. \r\nПомпео пристигна в Багдад, след като отмени визитата си в Германия и на фона на засилването на натиска на американската администрация над Иран, който граничи с Ирак. \r\nАдминистрацията във Вашингтон обясни отмяната на визитата в Берлин с „проблеми в международната сигурност“. Според информация на американската преса, това решение може да е взето във връзка с това, че САЩ са получили разузнавателна информация, че Иран готви нападение срещу американската армия в региона. \r\nПревод и редакция:", "date": "2019.05.08", "title": "Reuters: Помпео проведе преговори с премиера на Ирак в Багдад"}
{"url": "http://www.focus-news.net/news/2019/05/08/2655017/afp-pompeo-zayavi-che-e-posetil-irak-zaradi-eskalirashtata-aktivnost-na-iran.html", "text": "Държавният секретар на САЩ Майк Помпео заяви, че изнендаващата му визита във вторник вечерта в Ирак е отговор на „ескалиращата активност“ от съседен Иран, предава  AFP . \r\n„Причината, заради която отиваме е... информация, която говори, че Иран ескалира своята активност“, каза Помпео пред придружаващите го репортери. \r\nПревод и редакция:", "date": "2019.05.08", "title": "AFP: Помпео заяви, че е посетил Ирак заради „ескалиращата активност“ на Иран"}
{"url": "http://www.focus-news.net/news/2019/05/08/2655495/dvoyno-poveche-zhalbi-sreshtu-onlayn-targovtsi-za-poslednite-dve-godini-otchita-kzp-obzor.html", "text": "Председателят на Комисията за защита на потребителите (КЗП) Димитър Маргаритов представи доклада на оглавявания от него орган за 2018 г. пред Парламентарната комисия по икономическа политика и туризъм. Докладът е постъпил в деловодството на Народното събрание на 11 април 2019 г.  Брой жалби, сигнали и  наложени санкции. \r\nПредседателят на КЗП започна своя доклад със статистиката за миналата година. Маргаритов отчете, че през 2018 г. КЗП е наложила глоби и имуществени санкции в размер на 1, 9 млн. лв. Маргаритов изтъкна, че комисията е  извършила 37 522 инспекции на търговци, съставила е  2627 акта, издала е  2503 наказателни постановления, а писмените жалби и сигналите на потребителите са общо 23 799.  „Колегите са работили по 20 066 от тях. Получили сме освен това 15 596 обаждания на нашия денонощен телефон: 0700 111 22, като тук прави впечатление основно консултативния характер на информацията, която се обменя между нашите колеги и гражданите, които се обаждат на телефона. Възможно е в доста от случаите на тези обаждания впоследствие да са били подадени жалби и сигнали, които числим към 23 799 писмени жалби“, допълни още Маргаритов.  Онлайн търговия.  \r\nДимитър Маргаритов уточни, че ако през 2016 г. Страната ни е получила около 2000 жалби за онлайн покупки, то през миналата 2018 г. това са близо 4000 жалби. „Само за 2 години броят на жалбите подадени срещу онлайн търговци се е удвоил. Нещо, което не забелязваме по отношение на нито един друг от сегментите на пазара, които контролираме“, заяви Маргаритов. По думите му едно от обясненията е, че по данни на НСИ всяка година около 30 % повече потребители пазаруват в онлайн средата и с 30 % на годишна база се увеличават онлайн магазините, които са регистрирани в България. „До момента от началото на годината тече този процес и би трябвало да приключи до края на юни за задължителната регистрация в Министерство на финансите на всички онлайн търговци, които извършват дейност на територията на Република България. До момента са се регистрирали 11 хиляди“, допълни още Маргаритов. Туризъм.  \r\nДимитър Маргаритов изнесе информация пред Комисията по икономическа политика и туризъм, че около 4% от жалбите на потребителите за 2018 г. касаят проблеми, свързани с качеството на туристическия продукт. „Извършени са над 8000 проверки в различен тип туристически обекти, места за настаняване, заведения за хранене и развлечения“, заяви още Маргаритов. По думите му около 4% от подадените в рамките на годината общо 23 799 жалби в Комисията касаят проблеми, свързани с качеството на туристическия продукт. Според него по-скоро се оказва, че не са много на брой нарушенията, но всяко едно от тях е достатъчно сериозно и трябва да попадне във фокуса на вниманието. Той отчете и добрата съвместна работа на КЗП с Министерство на туризма.  България е на второ място в Европа по активна реакция, свързана с безопасността на стоките. \r\nПредседателят на КЗП обърна внимание, че наскоро са излезли резултати от ЕК по отношение на системата за бързо уведомяване за наличие на открити опасни стоки на общия пазар. „Резултатите според нас са добри. Обобщената статистика показва, че България е девета по активност. Ако говорим общо за нотификации и реакции по отношение на безопасността, дори когато става въпрос за реакции сме на второ място. Това означава, че в доста от случаите, когато по системата са подадени сигнали сме проявили необходимата активност, за да установим дали стоките, които са обявени за опасни на различните пазари, са налични в България“, уточни още Маргаритов. Той отчете, че КЗП е допринесла и за решаването на проблема с двойния стандарт в ЕС. \r\nДеница КИТАНОВА", "date": "2019.05.08", "title": "Двойно повече жалби срещу онлайн търговци за последните две години отчита КЗП (ОБЗОР)"}
{"url": "http://www.focus-news.net/news/2019/05/08/2655020/ekspert-rusiya-vlizaneto-v-es-na-balkanskite-strani-se-otlaga.html", "text": "В Берлин се проведе среща на върха на Западните Балкани, в която участваха представители на шестте страни, които се стремят да станат членки на Европейския съюз, както и високопоставени чиновници от Брюксел, начело с върховния представител на Съюза за външните работи и политиката на сигурност, пише електронното издание на руското списание  „Експерт“  в материал, представен без редакторска намеса. \r\nГерманският канцлер Ангела Меркел и президентът на Франция Еманюел Макрон, организатори на новото мероприятие в политическия живот на Стария Свят, охладиха надеждите на Албания, Босна и Херцеговина, Северна Македония, Сърбия, Косово и Черна гора за бързо влизане в обединена Европа. Преди да влязат в ЕС, не би им навредило да подредят нещата у дома си. Европейските лидери разбират под това понятие на първо място политическа стабилност, която, както и по-рано, явно липсва на западната част на Балканите. \r\nВпрочем, Еманюел Макрон добави лъжичка мед и обеща помощта на Париж в провеждането на ключовите реформи в икономиката, социалната сфера, сигурността и съдебната система. \r\n„Ще работим заедно над стабилността на региона“, подчерта френският президент. \r\nИнтересът на Брюксел, Париж и Берлин към Западните Балкани, до голяма степен загубен на границата на столетието, бе върнат заради Пекин, който през последните 10-15 години много активно прониква в този регион; и Русия, която исторически винаги е имала големи интереси на Балканите и също спомнила си за тях през 2000-те години. Президентът Макрон подчерта, че разбира, че в региона имат интереси и други страни (Русия и Китай), но добави, че интересите на Европа, така или иначе, са повече и по-големи. \r\nС нежеланието си да предадат Западните Балкани, Русия и Китай принудиха Брюксел да действа. Две държави в региона: Хърватия и Словения, вече са членки на ЕС, а останалите шест са на различни етапи от влизането. Най-близко са Черна гора и Сърбия. Между Белград и Подгорица, от едната страна и Брюксел, от друга, вече започнаха официални преговори за влизане в Съюза. Албания и Северна Македония засега са само кандидати. Те се надяват да получат зелена светлина и да започнат преговорите на срещата на Съвета на ЕС през юни. Тази среща ще има голямо значение за Западните Балкани, защото на нея, най-вероятно, ще бъде дадена оценка за готовността на балканските страни да влязат в обединена Европа. \r\nШансовете на Сърбия, която е най-напред от всичките си съседи по пътя към ЕС, се намаляват от приятелството й с Русия и в още по-голяма степен от неразрешените противоречия с Косово. Отношенията между Белград и Прищина минаваха като червена нишка през всички мероприятия и разговори в Берлин. \r\nСега всички обсъждат идеята за размяна на територии между Сърбия и Косово за елиминиране на териториалните претенции. Вашингтон, Брюксел и Париж подкрепят идеята за обмен, но от момента на появата й канцлерът Меркел не крие негативното си отношение. \r\nПровеждането на западнобалканската среща в германската столица, освен нежеланието да се предаде този стратегически важен регион на Русия и Китай, се обяснява още и с тревогата на Франция и Германия за това, как ще се развият събитията на Западните Балкани независимо от неотдавнашния успех с преименуването на Македония, което позволи да бъде разрешен многогодишния спор между Скопие и Атина за името на бившата югорепублика. \r\n„Сред лидерите в региона има настроения сродни с Брекзит“, обяснява Ади Серимагич, анализатор на организацията European Stability Initiative и автор на скорошен доклад за положението в региона. „В смисъл, че те не разбират цялата важност на Европейския съюз за тях, а той е главният им партньор“. \r\nСпоред Серимагич има основания за безпокойство. Той например каза, че преди десет години населението на балканските страни се е отнасяло с по-голям оптимизъм към влизането в ЕС, отколкото сега. \r\nГлавният резултат от западнобалканската среща в Берлин, се казва в изявление от германското правителство, е съгласието на Сърбия и Косово да си сътрудничат в търсенето на компромиси и решения на многобройните проблеми в двустранните отношения. Белград и Прищина обещаха да играят „конструктивна роля“ в преговорите, които се провеждат с посредничеството на Федерика Могерини и които засега не дадоха особени резултати. \r\nМеждувременно сръбският президент Вучич участва във втория форум \"Един пояс, по един път\", който се проведе в Пекин. В китайската столица сръбският лидер се срещна с президентите на Русия и Китай и най-вероятно е обсъдил косовския проблем със Си Дзинпин и Владимир Путин. \r\nПревод и редакция:", "date": "2019.05.08", "title": "„Експерт“ (Русия): Влизането в ЕС на балканските страни се отлага"}
{"url": "http://www.focus-news.net/news/2019/05/08/2655015/daily-express-naydzhal-farazh-poiska-ot-tereza-mey-da-go-ostavi-da-vodi-pregovorite-za-brekzit-ako-negovata-partiya-specheli-evropeyskite-izbori.html", "text": "Найджъл Фараж поиска „значителна роля“ в преговорите за излизане на Великобритания от Европейския съюз, ако неговата „Партия Брекзит“ победи на предстоящите избори за Европейски парламент, пише британското евроскептично издание  The Daily Express . \r\nПартията на Фараж е на път да се превърне в изненадващ победител на вота на 23 май и той настоява, че тогава ще има „демократична легитимност“ да участва в най-високото ниво на преговорите. Насърчен от увеличаващата се подкрепа към него, политикът заяви, че „Партия Брекзит“ планира да участва и в евентуални предсрочни парламентарни избори във Великобритания, като се надява да привлече на своя страна разочаровани донори на „Торите“, за да финансира кампанията си. Бившият лидер на ЮКИП заяви, че неговата фракция гледа във времето след европейския вот на 23 май към евентуални предсрочни избори, ако политиците се провалят да осъществят Брекзит. \r\nНа предизборен митинг в Лондон, Фараж заяви, че партията търси 650 кандидата (колкото са местата в Камарата на представителите – бел. прев.). \r\nТой също така каза, че фракцията ще се стреми да привлече спонсори на Консервативната партия, които са се разочаровали от ръководството на премиера Тереза Мей. \r\nТой твърди, че бивши донори на Тори са били в разговори с него за предоставяне на „големи пари“, необходими за провеждане на  предизборна кампания за парламентарен вот - в който той вероятно ще участва. \r\nПревод и редакция:", "date": "2019.05.08", "title": "Daily Express: Найджъл Фараж поиска от Тереза Мей да го остави да води преговорите за Брекзит ако неговата партия спечели европейските избори"}
{"url": "http://www.focus-news.net/news/2019/05/08/2655482/papa-frantsisk-balgariya-i-makedoniya-sa-razlichni-darzhavi.html", "text": "В отговор на въпрос от журналистите какви са впечатленията му от визитите в България и Македония, папа Франциск обясни, че това са две различни страни. България, според него, е държава с вековни традиции, докато Македония също има многоговековни традиции, но е млада държава с млад народ, а неговата позиция бе публикувана и на официалния уебсайт на Ватикана, предава скопският телевизионен канал  „Телма“ . \r\n„България е нация с вековни традиции. Македония, от друга страна, също има вековни традиции, но не като държава: като народ, който накрая се е преборил да формира нация. Това е чудесна битка!“, заяви Франциск. \r\nПревод и редакция:", "date": "2019.05.08", "title": "Папа Франциск: България и Македония са различни държави"}
{"url": "http://www.focus-news.net/news/2019/05/08/2655021/evropeyskata-smetna-palata-zapochva-odit-na-patishtata-finansirani-s-evrosredstva-obzor.html", "text": "Във вторник стана ясно, че Европейската сметна палата провежда одит на финансирането от ЕС на мрежата от пътища, свързваща държавите членки и техните региони. Одиторите ще разгледат дали действията на Европейската комисия и отпуснатите средства осигуряват напредък на държавите членки към навременно завършване на мрежата и по-добра свързаност за гражданите. Сметната палата публикува документ за представяне на текущ одит относно пътищата, свързващи европейските региони. Документите за представяне на текущ одит разкриват информация относно одитна задача, която е в процес на извършване. Те имат за цел да бъдат източник на информация за лицата, заинтересовани от конкретната одитирана политика или програми. \r\nНа пресконференция  председателят на Националния предизборен щаб на БСП Георги Свиленски  отчете, че този одит е европейски шамар за ГЕРБ. „След „Апартаментгейт“, идва ли „Мгистралагейт“? Както вече стана ясно – Европейската сметна палата започва проверка на българските пътища. На прага на европейските избори, само 10-ина дни преди тях, ГЕРБ получава нов европейски шамар. Европейската сметна палата разпорежда проверка на българските пътища и магистрали“, заяви още Свиленски. Той припомни, че от 2017 г. БСП е внесла сигнали в Прокуратурата за съмнение при разходването на средствата за пътища и магистрали. Свиленски отчете, че от 2018 г. и 2019 г. до днес от БСП са внесли три писма до АПИ с искане за проверка на българските пътища. „Бяхме посочили 46 точки, места, които според специалисти са опасни и създават опасност за българските граждани, пътуващи по тези пътища. В отговор на това за пореден път получихме от АПИ писмо, с което се обяснява, че трябва да изчакаме още няколко седмици, вероятно до края на кампанията евентуално да съдействат на тази проверка, която иска г-жа Йончева и БСП за качеството на българските пътища. Само че Европейската сметна палата няма да ги чака. Тя взе това решение и проверка ще има. Колкото и да се опитват да скрият кражбите от българските пътища, те ще станат явни. Българското общество ще разбере защо пътищата на българина са некачествени и скъпи, а апартаментите на управляващите – евтини“, допълни още Свиленски. Според него водената политика на ГЕРБ по усвояване на европейските средства отдалечава България от ЕС. Заместник-министърът на регионалното развитие Николай Нанков  коментира от своя страна, че този одит е регулярен. „Проверява се не само на конкретна страна членка, а се проверява и самата дейност на ЕК по отношение на ангажиментите и изпълнение на планираното, които са заложени за изграждане на паневропейските транспортни коридори. Които ние не само спазваме, но и изпълняваме като страна членка“, обяви Нанков. Той допълни, че одитът ще трае до 2020 г. Нанков разкритикува опозицията и посочи, че управляващите знаят коя магистрала са построили БСП. По думите му става въпрос за  недовършената „Люлин“, която той определи като най-скъпата. Нанков изтъкна още, че отново по време на БСП е построена най-дефектната част от магистрала  - „Тракия“  между Стара Загора и Чирпан. „Знам, че БСП са уникални експерти, имат огромно самочувствие като такива и политици, но убеден съм, че Европейската сметна палата не се е самосезирала по сигнали на Йончева и Свиленски да направи одит по отношение строителството на пътища“, каза още Нанков. Според него е наглост БСП да говори за европейско финансиране. \r\nДеница КИТАНОВА", "date": "2019.05.08", "title": "Европейската сметна палата започва одит на пътищата, финансирани с евросредства (ОБЗОР)"}
{"url": "http://www.focus-news.net/news/2019/05/08/2655023/darzhavata-shte-izplati-obezshteteniya-za-porazheniyata-ot-gradushkite-obzor.html", "text": "На 6 май силна градушка валя в Плевенско. В село Българене ледените късове бяха с големина на яйце. Там валя и проливен дъжд, който наводни пътя Българене- Обнова. Дворовете на жителите на селото бяха побелели от градушката. Градушка падна и в село Каменец, там също валя и дъжд. Наводни се пътят между селата Каменец и Одърне. Заради дъждовете нивото на река Барата бе високо, а коритото препълнено. Във вчерашния ден градушка валя и в Ловешко и Пловдивско. От агенцията по градушките съобщиха, че са извършени противоградови въздействия в Пазарджик, Стара Загора, Сливен и село Голям Чардак, Пловдивско. \r\nДен след градушката 100% от продукцията в село Българене е унищожена. Жалби за щети са подали и жителите на селата Одърне и Камене. Поражения от градушки има и в Шуменско. В село Брестовене са поразени посеви, зеленчукови и овощни градини. Валежът там е продължил 20 минути- първо с големина на лешник, а после - колкото орех. Образувала се е ледената покривка с дебелина около 4 - 5 см, на места и повече. Поражения по посеви, овощни дървета и лозя има и в силистренското село Ветрен. Градушката е продължила около 20 минути, близо 10 см. лед е покрил земята. \r\nПремиерът Бойко Борисов заяви, че шефът на Фонд „Земеделие“ Живко Живков лично ще отиде в засегнатите от градушките места, за да види как да им помогне. Той обяви, че на хората ще се помогне с помощ de minimis. „Пострадалите от градушките стопани ще получат обезщетение“, съобщи земеделският министър Румен Порожанов, който провери на място щетите в село Българене. Вече е сформирана и комисия към областната и общинската служба „Земеделие“, която описва и оценява щетите на място. Стопаните ще бъдат компенсирани в две направления по съкратена процедура. Регистрираните земеделски производители ще бъдат подпомогнати по линия на държавната помощ за компенсиране на разходите, причинени от неблагоприятни климатични събития. Те ще получат финансова подкрепа в размер на 80% от направените разходи. По второто направление ще се подпомогнат малките нерегистрирани стопани с унищожена продукция в дворовете и градините. За тях ще бъде предоставено подпомагане по линия на държавната помощ de minimis на база на оценката на щетите. Тези стопани ще подават документи при кмета в Общината. Министър Порожанов коментира, че самолетният способ срещу градушки е много по-ефективен и евтин. В момента защита от градушки се подсигурява за 1/3 от земеделските територии. Той отбеляза, че миналата година са изстреляни 14 хил. противоградни ракети. \r\nОт МВР съобщиха, че за последните два дни екипите на пожарната са реагирали на 64 сигнала, свързани с динамичната метеорологична прогноза. Най-много съобщения са получени за отстраняване на опасни предмети, паднали дървета и клони. Според прогнозата на НИМХ през следващите няколко дни метеорологичната обстановка ще остане динамична. Възможно е на територията на страната да има и силни ветрове - опасни за хората и причиняващи значителни материални щети.", "date": "2019.05.08", "title": "Държавата ще изплати обезщетения за пораженията от градушките (ОБЗОР)"}
{"url": "http://www.focus-news.net/news/2019/05/08/2655024/pravitelstvoto-shte-otpusne-27-mln-leva-za-nova-bolnitsa-v-yambol-obzor.html", "text": "На редовно правителствено заседание на 8 май Министерски съвет ще гласува 27 млн. лева за довършването на новата болница в Ямбол. Със средствата ще се осъществи преместването на болницата в намиращата се в близост недостроена сграда на груб строеж. Този нов болничен блок ще бъде на 10 етажа с площ от 32 000 кв. м. с капацитет до 250 болнични легла. \r\nВ сряда министър-председателят Бойко Борисов посети града и разгледа сградата, която трябва да бъде завършена и оборудвана, и в нея да бъде прехвърлена дейността на областната болница МБАЛ „Св. Пантелеймон“. Борисов беше в Ямбол по покана на кмета на града Георги Славов.  Предстоящото доизграждане на новата болница се планира да бъде в рамките на около година и половина. Проектирането е приключено, предстои да се обяви обществената поръчка с фирма-изпълнител. Очаква се подобрените условия да привлекат лекарите и сестрите и да бъде решен досегашният проблем с материалната база. \r\nПаралелно с този проект се реконструира и спешното отделение към болницата на стойност от 551 000 лева. Извършва се и ремонт на Центъра за спешна помощ в града, за който са отделени 482 000 лева. Финансирането на тези два проекта се осъществява с европейски средства. \r\nСтроителството на сградата за нов болничен комплекс е започнато точно преди 40 години, на 7 април 1979 г., но окончателното й завършване и оборудване така и не е финализирано. От 2012 г. досега, доизграждането на новата болница е приоритет на кмета на Ямбол и директора на болницата. Още тогава кабинетът Борисов отпусна 1,5 млн. лв., с които е била подменена дограмата на заведението. Последващото правителство стопира работата по болницата и спря финансирането й. „Нали знаете с колко такива обекти почнати и недовършени сме се занимавали – „Тракия“, ,„Хемус“, „Струма“ и какво ли още не. Но сега е факт – държавата работи по-добре“, коментира по този повод премиерът. Агенция „Фокус“ припомня: В началото на миналия месец бяха публикувани снимки в социалните мрежи, показващи как пациенти се носят на ръце по стълбите в болницата. Причината затова е, че в болницата няма асансьор. Лечебното заведение обслужва над 60 хил. души. Няколко дни по-късно стана ясно, че и родилното отделение ще бъде затворено, заради това, че болницата беше останала без неонатолог. \r\nДаяна ДЮЛГЕРОВА", "date": "2019.05.08", "title": "Правителството ще отпусне 27 млн. лева за нова болница в Ямбол (ОБЗОР)"}
{"url": "http://www.focus-news.net/news/2019/05/08/2655018/aleksandar-vuchich-dokato-sam-prezident-nyama-da-priznaem-kosovo.html", "text": "Президентът на Сърбия Александър Вучич заяви в ефира на държавната телевизия РТС, че докато е президент, няма да признае Косово, предава скопското електронно издание  „Република“ . \r\n„Същината е следната: Косово обяви независимост през 2008 година. Намираме се в тежка ситуация и нека никой в страната да не се прави на луд. Всички знаем какво се случва в Косово, но търсят виновник“, заяви сръбският държавен глава, като обясни, че, когато се търси виновник, винаги това се оказва той. \r\n„Успяхме да върнем някои неща от задънена улица и да пробваме да върнем други, които вече са загубени“, заяви още той, като поясни, че в дипломатически план не се случва нищо и че може да опише ситуацията в Косово като замръзен конфликт. \r\n„Докато съм президент няма да призная независимостта на Косово. След 10-15 години ще има друго правителство и президент, които ще признаят Косово, но аз няма да го направя“, подчерта Вучич. \r\nПревод и редакция:", "date": "2019.05.08", "title": "Александър Вучич: Докато съм президент няма да признаем Косово"}
{"url": "http://www.focus-news.net/news/2019/05/08/2655025/mayk-pompeo-arkticheskiyat-savet-zapochna-da-se-otnasya-po-vnimatelno-kam-zaplahite-ot-rusiya-i-kitay.html", "text": "Държавният секретар на САЩ Майк Помпео заяви след края на министерската среща на Арктическия съвет във Финалдния, че тази регионална организация е започнала да се отнася по-внимателно „към заплахите от страна на Китай и Русия“, предава  РИА Новости . \r\nПри това Русия влиза в Арктическия съвет, а Китай има статут на наблюдател в организацията. \r\n„Мисля, че сред най-важните неща, които успяхме да направим, е да увеличим осъзнаването на заплахите за сигурността, които представляват Китай и Русия в Арктическия регион“, заяви Помпео пред журналистите в Багдад. \r\n„Това е важен форум за обсъждане на нарастващия риск, Китай и Русия да решат да осъществят милитаризация на този регион и да го използват за получаване на преимущества в сферата на националната сигурност“, добави Помпео. \r\nПревод и редакция:", "date": "2019.05.08", "title": "Майк Помпео: Арктическият съвет започна да се отнася по внимателно към заплахите от Русия и Китай"}
{"url": "http://www.focus-news.net/news/2019/05/08/2655052/erdogan-reshenieto-za-preglasuvane-v-istanbul-e-vazhna-stapka-za-demokratsiyata.html", "text": "Турският президент Реджеп Таийп Ердоган във вторник определи решението на Върховният изборен съвет (ВИС) на страната за повторно провеждане на кметските избори в Истанбул за „важна стъпка към укрепване на турската деморация“, предава  „Анадолската агенция“ . \r\n\"Виждаме това решение на турския ВИС, което ще премахне сянката на съмнение над изборите в Истанбул, важна стъпка към укрепване на демокрацията в Турция“, каза Ердоган по време на обръщението си към депутатите от управляващата му Партия на справедливостта и развитието (ПСР) на заседанието на парламентарната група в столицата Анкара. \r\nНеговите забележки дойдоха ден след като ВИС обяви, че изборите в Истанбул ще се проведат на 23 юни. \r\nЧленовете на съвета приеха възраженията на партията относно резултатите от местните избори в Истанбул със седем гласа „за“ и четири „против“. \r\nВИС заяви, че решението е взето, тъй като някои членове на избирателните комисии, които са служили по време на изборите, не са държавни служители, както се изисква от закона. \r\n„Няма такова нещо, че ПСР не приема резултата, който произтича от избирателната урна“, каза Ердоган. \r\n\"Искрено вярваме, че организираната корупция, пълно беззаконие и нередности са били налице по време на изборите в Истанбул“, добави той. \r\nПо-късно Ердоган отговори на въпросите на журналистите в парламента. \r\nТурският президент каза, че Бинали Йълдъръм ще се кандидатира за градоначалник от Народния алианс в предсрочните избори в Истанбул и че губернаторът на Истанбул Али Йерликая ще изпълнява кметските задължения до повторното гласуване на 23 юни. \r\nПревод и редакция:", "date": "2019.05.08", "title": "Ердоган: Решението за прегласуване в Истанбул е важна стъпка за демокрацията"}
{"url": "http://www.focus-news.net/news/2019/05/08/2655019/fond-za-strategicheska-kultura-rusiya-nato-uvelichava-voennoto-si-prisastvie-na-balkanite.html", "text": "Антисръбските (според автора – антируски) сили на Балканите и техните покровители предприемат все повече усилия, за да закрепят резултатите от разрушителния процес, започнал с натовските бомбардировки над Югославия през 1999 година. А именно – да легализират напълно статута на Косово, оглавявано от военния престъпник Хашим Тачи, да лишат косовските сърби от надежда дори и за минимална автономия, да обезпечат НАТО с военни бази и окончателно да завържат Балканите към Северноатлантическия алианс, пише руското издание  „Фонд за стратегическа култура“  в материал, представен без редакторска намеса. \r\nПрез последните месеци в тази посока са направени няколко енергични крачки. \r\nВ края на декември м.г. Тачи подписа указ за създаване на косовска армия. Силите за сигурност на този окончателно непризнат сепаратистки обект (\"Република Косово\" не се признава от Сърбия, Русия, Китай, Израел, Иран, Испания, Гърция и редица други държави) ще се трансформират в армия с 5000 души, чиито разходи се планират в размер на около 100 милиона. евро на година. Това е в явно противоречие с Резолюция 1244 на Съвета за сигурност на ООН, която позволява само присъствието на многонационални контингенти под международен контрол на територията на провинцията. \r\nВъпреки това Тачи, който някога оглавяваше терористичната армия за освобождението на Косово, не се смущава. Вероятно, защото косовските албанци възнамеряват да продължат да прибягват до сила при разрешаването на спорни въпроси, както направиха преди 20 години, предизвиквайки война със Сърбия. \r\nВтората стъпка по пътя на „натовизацията” на Балканите е създаването в региона на нови военни бази на съюза. Веднага след операция „Милостив ангел” (подигравателното име на варварското бомбардиране на Югославия от северноатлантическия блок през пролетта на 1999 г.), строителството на най-голямата военна база в Европа, Bondsteel, започна в сръбската автономна провинция Косово и Метохия. През всички следващи години Съединените щати превърнаха „Бондстийл“ в регионален опорен пункт на въоръжените си сили и в центъра на тяхната подкрепа в Източното Средиземноморие на територията, конфискувана от Сърбия. \r\nТук се обучават военнослужещи за армията в Прищина. Според сръбския вестник \"Република\" в базата \"се обучават бъдещи терористи, оттук идва разпространението на наркотици, които се транспортират през Албания, България, Македония, а след това се изпращат на Запад“. \r\nНа 3 май информационните агенции съобщиха за плановете на Пентагона за финансиране на модернизацията на военния полигон „Криволак“ в Северна Македония за изграждане на пълноценна база на Северноатлантическия съюз. Сръбският военен анализатор Мирослав Лазански (според съобщения в медиите, той ще бъде назначен за нов посланик на Сърбия в Русия) предложи Криволак да се превърне в подобрена версия на базата на Бондстийл. Има данни за изграждането на въздушна база в албанския град Кучов. Не се изключва възможността за появата на друга база на НАТО в Северна Македония, в района на Куманово. НАТО е твърдо установен на Балканите. \r\nА това директно означава увеличаване на заплахите за сигурността на Сърбия. Миналата седмица в Берлин, с участието на канцлера на Германия и френския президент, на срещата на върха на страните от Западните Балкани, както съобщи сръбският президент Александър Вучич, страната му чу много обвинения, заедно с искания да признае Косово. \r\nОще една крачка към окончателното \"натовизация\" на Балканите е снабдяването с американска военна техника на лоялните американски режими. Това е направено безплатно, като част от програмата за премахване на военния излишък на американската армия. Пентагонът се отървава от боклука и същевременно се свързва с нови сателити. \r\nОт 2017 г. Съединените щати доставиха на Албания 77 бронирани превозни средства HMMWV M1114 и 40 бронирани превозни средства Navistar International MaxxPro с подобрена защита срещу снаряди (клас MRAP). На 3 април се състоя церемонията по прехвърлянето на следващата партида от 37 бронирани превозни средства. \r\nЩе бъде доставено и по-сериозно оборудване. На 21 април, по време на посещението си в Съединените щати, албанският министър на отбраната Олта Джачка подписа междуправителствено споразумение за получаване на военна помощ от три мултифункционални хеликоптера Sikorsky UH-60A Black Hawk. През лятото Националната гвардия на Ню Джърси ще започне да преподава на албански пилоти, които да контролират тези хеликоптери. Обучението се финансира изцяло от Министерството на отбраната на САЩ. След ремонта и модернизацията самите бойни превозни средства ще бъдат доставени в Албания в края на 2019 г. - началото на 2020 г. \r\nЗа бъдещата армия на Косово от САЩ в края на миналата година пристигна първата партида превозни средства от 24 многоцелеви бронирани превозни средства HMMWV M1114. Доставките на тази техника ще продължат, тъй като Прищина подписа договор със САЩ за закупуването на 51 автомобила от този тип. \r\nМосква ясно изрази мнението си за стъпките, предприети от НАТО на Балканите. На 16 януари, в навечерието на посещението си в Белград, Владимир Путин, в интервю за сръбски медии, ясно заяви, че трансформирането на косовските сили за сигурност в пълноценна армия може сериозно да влоши положението в региона. Руският президент беше изненадан от пасивната реакция на Европейския съюз към решението на косовските власти, грубо нарушавание на международното право. „Все пак е очевидно, че такава стъпка се възприема от сърбите, живеещи в тази провинция, като пряка заплаха за тяхната сигурност. И като цяло, това е изпълнено със сериозни рискове от изостряне на ситуацията в региона“, каза Путин. Той подчерта, че руските власти смятат, че политиката на разширяване на НАТО е реликва на Студената война, погрешна и разрушителна стратегия. \r\nРуското министерство на външните работи от своя страна изрази опасения, че създаването на армията на Косово ще доведе до нова война на Балканите. Западните страни пренебрегват заплахата, която създаването на армия в Косово ще създаде за сръбското население на провинцията. \r\nОт вниманието на руската дипломация не убягват и действията на САЩ/НАТО за увеличаване на доставките на оръжие в Косово. На 8 февруари на заседание на Съвета за сигурност на ООН постоянният представител на Русия Василий Небензя отбеляза, че САЩ и страните от НАТО си сътрудничат с косовско-албанските военни. Няма гаранция, че въоръжените сили на Косово няма да атакуват сръбското население, каза постоянният представител. \r\nПревод и редакция:", "date": "2019.05.08", "title": "„Фонд за стратегическа култура“ (Русия): НАТО увеличава военното си присъствие на Балканите"}
{"url": "http://www.focus-news.net/news/2019/05/08/2655029/sport-grigor-dimitrov-se-razdelya-s-trenyora-si.html", "text": "Григор Димитров обяви, че се разделя с дългогодишния си треньор Даниел Валверду след ранното си отпадане от турнира от сериите „Мастърс“ в Мадрид от квалификанта Тейлър Фриц с 0:2 сета. Двамата работиха заедно в продължение на три години и след добрия сезон през 2017 година, когато първата ракета на България достигна до номер 3 в световната ранглиста, през 2019 година Димитров се срина до номер 46-о място.", "date": "2019.05.08", "title": "Спорт: Григор Димитров се разделя с треньора си"}
{"url": "http://www.focus-news.net/news/2019/05/08/2655030/sport-rodzhar-federer-e-na-osminafinal-v-madrid-sled-pobeda-s-20-sreshtu-rishar-gaske.html", "text": "Роджър Федерер се завърна на червените кортове с убедителна победа с 2:0 сета, в отделните части 6:2, 6:3, срещу французина Ришар Гаске и се класира за осминафиналите на турнира от сериите „Мастърс“ в Мадрид. Това бе първият мач на швейцареца на клей от три години насам. За място на четвъртфиналите той ще играе с победителя от двойката Гаел Монфис и Мартон Фучович.", "date": "2019.05.08", "title": "Спорт: Роджър Федерер е на осминафинал в Мадрид след победа с 2:0 срещу Ришар Гаске"}
{"url": "http://www.focus-news.net/news/2019/05/08/2655031/sport-livarpul-razgromi-barselona-s-40-i-e-na-finala-na-shampionskata-liga.html", "text": "Ливърпул заличи пасива си от 0:3 в първия мач и победи с 4:0 Барселона на Анфийлд в мач-реванш от полуфиналите на Шампионската лига. Головете за паметния успех отбелязаха Дивок Ориги в 7-ата и 79-ата минути и Джорджино Вайналдум в 54-ата и 56-ата минути. В този мач англичаните играха без големите си звезди Мохамед Салах и Роберто Фирмино. За титлата те ще играят с победителя от мача между Аякс и Тотнъм, като холандците имат преднина от един чист гол от мача в Лондон.", "date": "2019.05.08", "title": "Спорт: Ливърпул разгроми Барселона с 4:0 и е на финала на Шампионската лига"}
{"url": "http://www.focus-news.net/news/2019/05/08/2655026/the-times-torite-predadoha-konservatizma.html", "text": "Мнозина вярват, че Консервативната партия може би ще се самоунищожи в резултат на неуспеха на правителството да реализира Брекзит. На местните избори миналата седмица, „Торите“ загубиха около 1300 места. Новата „Партия Брекзит“ на Найджъл Фараж изглежда ще спечели предстоящите европейски избори. Асоциацията на консервативните активисти вече не е активна; партийните донори заплашват да спрат финансирането; избирателите се кълнат, че повече няма да гласуват за „Торите“ отново, пише авторитетното британско издание  The Times  в материал, представен без редакторска намеса. \r\nТази криза за партията обаче е много по-дълбока и по-широка от Брекзит. Проблемът е, че самият консерватизъм е загубил своя път. Консерватизмът не е вероизповедание или идеология, а начин на подход към света. Както подсказва името, става дума за опазване на това, което е ценно в едно общество. Излизането от ЕС е свързано с опазването на националния суверенитет и демокрацията. Ръководството на Консервативната партия обаче изостави много повече от това. \r\nЗаедно с левицата, тя помогна за подкопаване на социалните и моралните норми в полза на субективния избор на начин на живот, като предложи да се либерализира законът за развода, да се разширят гражданските партньорства до хетеросексуалните и да се каже, че иска да „де-медицинализира“ процеса на промяна на пола в полза на самоидентификация (въпреки че опозицията принуди правителството да забави това решение). \r\nЗаедно с левицата, правителството преглътна и безсмислиците, че „изменението на климата“ е неизбежен и безпрецедентен апокалипсис, който може да бъде смекчен чрез напредък в обратна посока. Сега то дори си е поставило нелепа и осакатяваща цел за нетните нулеви въглеродни емисии до 2050 година. \r\nСлед това стана непростимото предателство на консервативния философ сър Роджър Скрътън, който бе уволнен от неплатената си роля като съветник на правителствата по сградите, след като бе подложен на грубо погрешно представяне и имиджа му бе сринат заради коментарите, които направи в интервю за списание. \r\nКак се докараха „Торите“ до такова деградирало състояние? Защото от десетилетия те показват, че вече не разбират какво е консерватизъм. \r\nКогато съветският комунизъм се разпадна, много консерватори вярваха, че тяхната политическа лисица е простреляна. Тъй като „Новата Лейбъристка партия“ на Тони Блеър обхващаше свободния пазар, те правиха неимоверни усилия да заменят антикомунизма. Затова у решиха да издигнат свободата като свое управленско кредо. Това беше ужасна грешка. Истинската свобода се гарантира само от културни ограничения като закон, традиция, институции, като семейството или наследени мрежи, основани на нематериални активи като професионализъм, дълг и доверие. \r\nТези и други ограничения трябва да бъдат защитавани. Дори Маргарет Тачър не разбираше това. Неспособна да разбере културната война и обсебена от икономически либерализъм, тя изпрати армията си точно в прегръдките на врага. \r\nЗащото докато левицата прие хипер-индивидуализма по социалните въпроси, „Торите“ го приеха в икономиката. Изборът на начин на живот и пазарните сили бяха само две страни на една и съща саморазрушителна монета. Без да разберат нищо от това, „Торите“ решиха, че трябва да тръгнат по потока на културните промени, за да останат актуални. Ужасени от това, че са проклети като „дясното“, те не успяха да видят, че истинската им посткомунистическа кауза е да се противопоставят на културния тоталитаризъм. \r\nТова е основна функция на днешните консерватори, както през XVIII век за Едмънд Бърк. Той се съпротивляваше на смъртоносните изблици на Френската революция, които след това, както и сега, се маскираха под булото на свободата, равенството и братството. \r\nВ резултат на неуспеха на „Торите“ да поддържат тази културна линия, центърът на политическата гравитация е изместен наляво. Лейбъристите сега заемат позиция, която преди се смяташе за крайно-лява, докато консерваторите са станали неразличими от „мекото“ универсалистко ляво. Сега се казва, че това е центъра и всичко, което го предизвиква, е „дясното“: не само грешно, но и изначално ирационално, фанатично и презряно. \r\nТова остави огромен вакуум, където някога беше консерватизма. И тук идва Найджъл Фараж, чиято заявена цел е да унищожи Консервативната партия като неподходяща за поставените цели. Докато диагн               озата му е правилна, далеч не е ясно какво възнамерява да постави на негово място.  „Партия Брекзит“ се занимава само с един въпрос. Фарадж твърди, че възнамерява да промени \"счупената политическа система\". Е, добре; но точно как ще я промените? \r\nТова, от което отчаяно се нуждаем в момента, е държавник, който ще каже на хората, както Бърк забеляза по време на онзи революционен катаклизъм, че тази партия няма да започне с „презрение към всичко, което ти е принаделжало“. Вместо това, трябва да се запази наследството на „мъдрите предци“, като най-сигурната основа за национално подобрение, като направи причината за свободата „почтена в очите на всеки достоен ум във всяка нация“ и по този начин „опозори деспотизма на земята“. \r\nЕто това би било партия, за която си струва да се гласува. Къде е лидерът, който ще я създаде? \r\nПревод и редакция:", "date": "2019.05.08", "title": "The Times: „Торите“ предадоха консерватизма"}
{"url": "http://www.focus-news.net/news/2019/05/08/2655027/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Мнозина вярват, че Консервативната партия може би ще се самоунищожи в резултат на неуспеха на правителството да реализира Брекзит. На местните избори миналата седмица, „Торите“ загубиха около 1300 места. Новата „Партия Брекзит“ на Найджъл Фараж изглежда ще спечели предстоящите европейски избори. Асоциацията на консервативните активисти вече не е активна; партийните донори заплашват да спрат финансирането; избирателите се кълнат, че повече няма да гласуват за „Торите“ отново, пише авторитетното британско издание  The Times  в материал, представен без редакторска намеса. \r\nТази криза за партията обаче е много по-дълбока и по-широка от Брекзит. Проблемът е, че самият консерватизъм е загубил своя път. Консерватизмът не е вероизповедание или идеология, а начин на подход към света. Както подсказва името, става дума за опазване на това, което е ценно в едно общество. Излизането от ЕС е свързано с опазването на националния суверенитет и демокрацията. Ръководството на Консервативната партия обаче изостави много повече от това. \r\nЗаедно с левицата, тя помогна за подкопаване на социалните и моралните норми в полза на субективния избор на начин на живот, като предложи да се либерализира законът за развода, да се разширят гражданските партньорства до хетеросексуалните и да се каже, че иска да „де-медицинализира“ процеса на промяна на пола в полза на самоидентификация (въпреки че опозицията принуди правителството да забави това решение). \r\nЗаедно с левицата, правителството преглътна и безсмислиците, че „изменението на климата“ е неизбежен и безпрецедентен апокалипсис, който може да бъде смекчен чрез напредък в обратна посока. Сега то дори си е поставило нелепа и осакатяваща цел за нетните нулеви въглеродни емисии до 2050 година. \r\nСлед това стана непростимото предателство на консервативния философ сър Роджър Скрътън, който бе уволнен от неплатената си роля като съветник на правителствата по сградите, след като бе подложен на грубо погрешно представяне и имиджа му бе сринат заради коментарите, които направи в интервю за списание. \r\nКак се докараха „Торите“ до такова деградирало състояние? Защото от десетилетия те показват, че вече не разбират какво е консерватизъм. \r\nКогато съветският комунизъм се разпадна, много консерватори вярваха, че тяхната политическа лисица е простреляна. Тъй като „Новата Лейбъристка партия“ на Тони Блеър обхващаше свободния пазар, те правиха неимоверни усилия да заменят антикомунизма. Затова у решиха да издигнат свободата като свое управленско кредо. Това беше ужасна грешка. Истинската свобода се гарантира само от културни ограничения като закон, традиция, институции, като семейството или наследени мрежи, основани на нематериални активи като професионализъм, дълг и доверие. \r\nТези и други ограничения трябва да бъдат защитавани. Дори Маргарет Тачър не разбираше това. Неспособна да разбере културната война и обсебена от икономически либерализъм, тя изпрати армията си точно в прегръдките на врага. \r\nЗащото докато левицата прие хипер-индивидуализма по социалните въпроси, „Торите“ го приеха в икономиката. Изборът на начин на живот и пазарните сили бяха само две страни на една и съща саморазрушителна монета. Без да разберат нищо от това, „Торите“ решиха, че трябва да тръгнат по потока на културните промени, за да останат актуални. Ужасени от това, че са проклети като „дясното“, те не успяха да видят, че истинската им посткомунистическа кауза е да се противопоставят на културния тоталитаризъм. \r\nТова е основна функция на днешните консерватори, както през XVIII век за Едмънд Бърк. Той се съпротивляваше на смъртоносните изблици на Френската революция, които след това, както и сега, се маскираха под булото на свободата, равенството и братството. \r\nВ резултат на неуспеха на „Торите“ да поддържат тази културна линия, центърът на политическата гравитация е изместен наляво. Лейбъристите сега заемат позиция, която преди се смяташе за крайно-лява, докато консерваторите са станали неразличими от „мекото“ универсалистко ляво. Сега се казва, че това е центъра и всичко, което го предизвиква, е „дясното“: не само грешно, но и изначално ирационално, фанатично и презряно. \r\nТова остави огромен вакуум, където някога беше консерватизма. И тук идва Найджъл Фараж, чиято заявена цел е да унищожи Консервативната партия като неподходяща за поставените цели. Докато диагн               озата му е правилна, далеч не е ясно какво възнамерява да постави на негово място.  „Партия Брекзит“ се занимава само с един въпрос. Фарадж твърди, че възнамерява да промени \"счупената политическа система\". Е, добре; но точно как ще я промените? \r\nТова, от което отчаяно се нуждаем в момента, е държавник, който ще каже на хората, както Бърк забеляза по време на онзи революционен катаклизъм, че тази партия няма да започне с „презрение към всичко, което ти е принаделжало“. Вместо това, трябва да се запази наследството на „мъдрите предци“, като най-сигурната основа за национално подобрение, като направи причината за свободата „почтена в очите на всеки достоен ум във всяка нация“ и по този начин „опозори деспотизма на земята“. \r\nЕто това би било партия, за която си струва да се гласува. Къде е лидерът, който ще я създаде? \r\n*** Надеждите за бърза междупартийна сделка за Брекзит се стапят, след като източници от опозиционната Лейбъристка партия на Великобритания във вторник заявиха, че тричасовите преговори през деня са били „най-твърдите досега“, пише британското левичарско издание  The Guardian . \r\nПреговорният екип на Работническата партия беше ядосан от изтекла информация в неделните вестници за отстъпките, които премиерът Тереза Мей възнамерява да направи и за които те смятат, че са по същество същата сделка, която се предлага в момента. \r\nСпоред източници от партията, Джон МакДонъл и Кейр Стармър са прекарали доста време в това да опровергават твърденията на правителството, че то е смекчило позицията си през последните няколко седмици и са посочили, че атмосферата е ставала „много напрегната“ в определени моменти. \r\nЗа разлика от това, говорителят н Даунинг стрийт описа разговорите като „конструктивни и подробни“ и добави, че: „Екипите са се съгласили да се срещнат отново за продължение на преговорите утре следобед, признавайки необходимостта сегашната безизходица около Брекзит в парламента да бъде разрешена“. \r\nПреди преговорите във вторник, Мей формално призна, че в момента е невъзможно да бъде постигната сделка навреме, за да се избегне участието в европейските избори в края на този меесец. \r\nРазговорите продължават в сряда, а и двете страни казват, че очакват да решат през идните дни дали има почва за сделка между партиите. \r\nРебека Лонг-Бейли от лейбъристите заяви: „Както сме казвали по-рано, правителството трябва да се отмести от червените си линии. Очакваме да направим компромиси, но без правителството да иска компромиси е трудно да се види как ще бъде постигнато споразумение и мисля, че то е наясно с това“. \r\nМей и Джереми Корбин са принудени да преодолеят напрежението в своите партии. Депутатите на Мей я призоваха да не признава митническия съюз и много депутати от лейбъристите твърдят, че няма да подкрепят сделка без в нея да фигурира втори референдум за Брекзит. \r\n***  Найджъл Фараж поиска „значителна роля“ в преговорите за излизане на Великобритания от Европейския съюз, ако неговата „Партия Брекзит“ победи на предстоящите избори за Европейски парламент, пише британското евроскептично издание  The Daily Express . \r\nПартията на Фараж е на път да се превърне в изненадващ победител на вота на 23 май и той настоява, че тогава ще има „демократична легитимност“ да участва в най-високото ниво на преговорите. Насърчен от увеличаващата се подкрепа към него, политикът заяви, че „Партия Брекзит“ планира да участва и в евентуални предсрочни парламентарни избори във Великобритания, като се надява да привлече на своя страна разочаровани донори на „Торите“, за да финансира кампанията си. Бившият лидер на ЮКИП заяви, че неговата фракция гледа във времето след европейския вот на 23 май към евентуални предсрочни избори, ако политиците се провалят да осъществят Брекзит. \r\nНа предизборен митинг в Лондон, Фараж заяви, че партията търси 650 кандидата (колкото са местата в Камарата на представителите – бел. прев.). \r\nТой също така каза, че фракцията ще се стреми да привлече спонсори на Консервативната партия, които са се разочаровали от ръководството на премиера Тереза Мей. \r\nТой твърди, че бивши донори на Тори са били в разговори с него за предоставяне на „големи пари“, необходими за провеждане на  предизборна кампания за парламентарен вот - в който той вероятно ще участва. \r\n***", "date": "2019.05.08", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/08/2655032/izvestiya-rusiya-pritesnitelna-aktivnost-kakvi-sa-tselite-na-nato-v-cherno-more.html", "text": "Военната активност на НАТО в черноморския регион се запазва: ученията „Морски щит 2019“ завършиха в средата на април и на тяхно място се върна рутинната активност на военноморските сили (ВМС) на страните от Алианса – в момента в Черно море присъства разузнавателният кораб HMS Echo (Ехо) от британския кралски флот. Натовските кораби редовно се сменят един друг в Черно море, а във въздушното пространство над тях, също така, редовно се появяват разузнавателни самолети на ВВС на Алианса. Руският вестник  „Известия“  разглежда перспективите на това противопоставяне в материал, представен без редакторска намеса. Конвенционален въпрос \r\nПрисъствието в Черно море на военни кораби на нечерноморски държави се регулира вече 80 години от Конвенцията от Монтрьо, чието действие Турция, която контролира проливите, не е отменяла нито по време на Втората световна война, нито по време на Студената война: общият нечерноморски тонаж, с малки изключения, е ограничен до 15 хил. т., което пречи в Черно море да се появи нещо по-значително от отряд леки сили или един-два големи бойни кораба. В същото време, механизмът на конвенцията допуска преразглеждане на нейните положения и в условията на разрушаване на договорните конструкции от епохата на Студената война едва ли може да се гарантира устойчивостта на този документ, който може да бъде преразгледан или под натиска на НАТО, или да бъде директно нарушен. \r\nСамо постоянна положителна тенденция в развитието на руско-турските отношения може да служи като гаранция срещу подобно развитие на събитията, но тази гаранция не е абсолютна и, разбира се, не трае вечно. \r\nОтношенията между Русия и НАТО, които започнаха да се влошават през 2000-те години, бяха една от причините за решението за модернизация на Черноморския флот (ЧФ), прието скоро след войната през август 2008 г., и кримските събития през 2014 г. значително ускориха изпълнението на тези планове. Това обаче не мина без корекции: прекъсването на военно-техническите връзки с Украйна възпрепятства изпълнението на програмата за закупуване на шест фрегати от проект 11356, които трябваше да заместят частично остарелите кораби от „бойното ядро“ на Черноморския флот - 30-та дивизия от надводни кораби. Изградени са само три кораба от този проект. \r\nВ бъдеще Черноморският флот ще бъде попълнен с други бойни единици, но междувременно беше необходимо да се реши проблемът чрез изграждане на малки ракетни кораби и патрулни кораби от нови проекти, както и да се компенсира липсата на сили на флота чрез допълнително разполагане на авиационни и крайбрежни войски. \r\nДопълнителна интрига в проблема за съперничеството между Русия и НАТО в Черноморския регион е разгръщането на американската база за противоракетна отбрана Девеселу в Румъния. Иронията на съдбата е в това, че поради географските особености и възможностите на ракетите-прехващачи SM-3, безполезни за париране на хипотетичен руски удар, тази база, решението за построяването на която бе взето от Барак Обама, има по-скоро антиирански фокус. В същото време, в контекста на влошаването на отношенията между НАТО и Руската федерация, този обект придобива допълнително политическо значение и освен това той може да се разглежда като заплаха на фона на оттеглянето на САЩ от Договора за ликвидация на ракетите със среден и малък обсег (ДРСМО), отчитайки потенциалната възможност за разполагане на пускови установки Mk41 с ракети „земя-земя“. \r\nПрисъствието на Украйна и рязко антируската ориентация на развитието на нейните въоръжени сили на този фон е по-скоро второстепенен елемент от съществено значение от географска гледна точка: ВВС на САЩ редовно използват въздушното пространство на Украйна за разузнавателни полети в близост до границите на Русия. Сили и последствия \r\nПо ирония на съдбата, страната от НАТО с най-голям потенциал в Черно море и Източното Средиземноморие, Турция, на практика се оттегли от тази конфронтация на фона на нормализирането на отношенията между Москва и Анкара след неуспешния опит за преврат през лятото на 2016 г. Една от последиците от този преврат беше сериозната чистка на командирите на турските въоръжени сили и рязкото намаляване на турската военна активност в Черно море: през последните няколко години имаше чести месечни прекъсвания в появата на турски кораби там. На практика няма никаква дейност на американската разузнавателна авиация от въздушни бази в Турция, а за летене над Черно море се използва въздушното пространство на балканските страни - членки на НАТО. \r\nКакто и на север, в балтийските държави военната дейност на НАТО може да бъде описана като „мозайка“: всъщност става въпрос за временно присъствие на единици, кораби и самолети от различни страни. Само по себе си такова присъствие не създава непосредствена военна заплаха, но паралелно с тази дейност в Източна Европа се изгражда военната инфраструктура на НАТО, която в дългосрочен план може, ако е необходимо, да осигури разполагането на големи сили на постоянна основа и като се вземе предвид опитът, натрупан по време на краткосрочното разполагане на малки единици. \r\nКато цяло, в настоящата ситуация, дейността на НАТО в Черно море играе по-скоро политическа роля: всъщност, това е сравнително евтина „демонстрация на подкрепа“ за Източна Европа и Украйна, съчетана с бавно (предвид ограничените военни разходи на европейските страни-членки на Алианса) обновяване на военната инфраструктура. \r\nЗасега няма смисъл да се правят дългосрочни изводи за перспективите на бъдещото противопоставяне в региона от случващото се: те ще бъдат определени, най-вероятно, от политическите събития, започвайки от встъпването в длъжност на новоизбрания президент на Украйна и възможните му действия за разширяване на сътрудничеството с НАТО и, разбира се, отношенията между лидерите от Алианса - като се вземат предвид различните направления интересите на редица страни от Западна Европа, САЩ и Великобритания, никой не може да гарантира продължаването на развитието в същата посока, както и да предскаже възможно нормализиране на отношенията между НАТО и Русия. \r\n... Военното присъствие на НАТО в Черно море на този фон неизбежно ще продължи и занапред. \r\nПревод и редакция:", "date": "2019.05.08", "title": "„Известия“ (Русия): Притеснителна активност: Какви са целите на НАТО в Черно море"}
{"url": "http://www.focus-news.net/news/2019/05/08/2655034/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Военната активност на НАТО в черноморския регион се запазва: ученията „Морски щит 2019“ завършиха в средата на април и на тяхно място се върна рутинната активност на военноморските сили (ВМС) на страните от Алианса – в момента в Черно море присъства разузнавателният кораб HMS Echo (Ехо) от британския кралски флот. Натовските кораби редовно се сменят един друг в Черно море, а във въздушното пространство над тях, също така, редовно се появяват разузнавателни самолети на ВВС на Алианса. Руският вестник  „Известия“  разглежда перспективите на това противопоставяне в материал, представен без редакторска намеса. Конвенционален въпрос \r\nПрисъствието в Черно море на военни кораби на нечерноморски държави се регулира вече 80 години от Конвенцията от Монтрьо, чието действие Турция, която контролира проливите, не е отменяла нито по време на Втората световна война, нито по време на Студената война: общият нечерноморски тонаж, с малки изключения, е ограничен до 15 хил. т., което пречи в Черно море да се появи нещо по-значително от отряд леки сили или един-два големи бойни кораба. В същото време, механизмът на конвенцията допуска преразглеждане на нейните положения и в условията на разрушаване на договорните конструкции от епохата на Студената война едва ли може да се гарантира устойчивостта на този документ, който може да бъде преразгледан или под натиска на НАТО, или да бъде директно нарушен. \r\nСамо постоянна положителна тенденция в развитието на руско-турските отношения може да служи като гаранция срещу подобно развитие на събитията, но тази гаранция не е абсолютна и, разбира се, не трае вечно. \r\nОтношенията между Русия и НАТО, които започнаха да се влошават през 2000-те години, бяха една от причините за решението за модернизация на Черноморския флот (ЧФ), прието скоро след войната през август 2008 г., и кримските събития през 2014 г. значително ускориха изпълнението на тези планове. Това обаче не мина без корекции: прекъсването на военно-техническите връзки с Украйна възпрепятства изпълнението на програмата за закупуване на шест фрегати от проект 11356, които трябваше да заместят частично остарелите кораби от „бойното ядро“ на Черноморския флот - 30-та дивизия от надводни кораби. Изградени са само три кораба от този проект. \r\nВ бъдеще Черноморският флот ще бъде попълнен с други бойни единици, но междувременно беше необходимо да се реши проблемът чрез изграждане на малки ракетни кораби и патрулни кораби от нови проекти, както и да се компенсира липсата на сили на флота чрез допълнително разполагане на авиационни и крайбрежни войски. \r\nДопълнителна интрига в проблема за съперничеството между Русия и НАТО в Черноморския регион е разгръщането на американската база за противоракетна отбрана Девеселу в Румъния. Иронията на съдбата е в това, че поради географските особености и възможностите на ракетите-прехващачи SM-3, безполезни за париране на хипотетичен руски удар, тази база, решението за построяването на която бе взето от Барак Обама, има по-скоро антиирански фокус. В същото време, в контекста на влошаването на отношенията между НАТО и Руската федерация, този обект придобива допълнително политическо значение и освен това той може да се разглежда като заплаха на фона на оттеглянето на САЩ от Договора за ликвидация на ракетите със среден и малък обсег (ДРСМО), отчитайки потенциалната възможност за разполагане на пускови установки Mk41 с ракети „земя-земя“. \r\nПрисъствието на Украйна и рязко антируската ориентация на развитието на нейните въоръжени сили на този фон е по-скоро второстепенен елемент от съществено значение от географска гледна точка: ВВС на САЩ редовно използват въздушното пространство на Украйна за разузнавателни полети в близост до границите на Русия. Сили и последствия \r\nПо ирония на съдбата, страната от НАТО с най-голям потенциал в Черно море и Източното Средиземноморие, Турция, на практика се оттегли от тази конфронтация на фона на нормализирането на отношенията между Москва и Анкара след неуспешния опит за преврат през лятото на 2016 г. Една от последиците от този преврат беше сериозната чистка на командирите на турските въоръжени сили и рязкото намаляване на турската военна активност в Черно море: през последните няколко години имаше чести месечни прекъсвания в появата на турски кораби там. На практика няма никаква дейност на американската разузнавателна авиация от въздушни бази в Турция, а за летене над Черно море се използва въздушното пространство на балканските страни - членки на НАТО. \r\nКакто и на север, в балтийските държави военната дейност на НАТО може да бъде описана като „мозайка“: всъщност става въпрос за временно присъствие на единици, кораби и самолети от различни страни. Само по себе си такова присъствие не създава непосредствена военна заплаха, но паралелно с тази дейност в Източна Европа се изгражда военната инфраструктура на НАТО, която в дългосрочен план може, ако е необходимо, да осигури разполагането на големи сили на постоянна основа и като се вземе предвид опитът, натрупан по време на краткосрочното разполагане на малки единици. \r\nКато цяло, в настоящата ситуация, дейността на НАТО в Черно море играе по-скоро политическа роля: всъщност, това е сравнително евтина „демонстрация на подкрепа“ за Източна Европа и Украйна, съчетана с бавно (предвид ограничените военни разходи на европейските страни-членки на Алианса) обновяване на военната инфраструктура. \r\nЗасега няма смисъл да се правят дългосрочни изводи за перспективите на бъдещото противопоставяне в региона от случващото се: те ще бъдат определени, най-вероятно, от политическите събития, започвайки от встъпването в длъжност на новоизбрания президент на Украйна и възможните му действия за разширяване на сътрудничеството с НАТО и, разбира се, отношенията между лидерите от Алианса - като се вземат предвид различните направления интересите на редица страни от Западна Европа, САЩ и Великобритания, никой не може да гарантира продължаването на развитието в същата посока, както и да предскаже възможно нормализиране на отношенията между НАТО и Русия. \r\n... Военното присъствие на НАТО в Черно море на този фон неизбежно ще продължи и занапред. \r\n*** „Преди смъртта не можеш да се надишаш“ – тази поговорка отразява най-добре ситуацията около инаугурацията на новоизбрания президент на Украйна Владимир Зеленски. Бившето правителство прави всичко, за да забави, дори за седмица или две, неизбежното встъпване в длъжност на победителя от президентските избори. Блиц-посещението на Зеленски във Върховната Рада в опит да се постигне съгласие за назначаването на тържествена дата за 19 май не донесе никакви резултати. Фракциите \"Блок Петро Порошенко\" и \"Народен фронт\" предвидимо блокираха решението, пише руското издание  „Московский комсомолец“  в материал, представен без редакторска намеса. \r\nАко напускащият държавен глава, Петър Порошенко, се нуждае от допълнителни седмици, за да почисти финансовите и персонални „опашки“ и да подготви по-добре резервни летища, тогава е важно депутатите от Върховната Рада да направят всичко, за да не може Зеленски да разпусне сегашния парламент. И тук седмицата играе не формална, но значителна роля. Съгласно действащото законодателство, Парламентът може да бъде разпуснат не по-късно от шест месеца преди изтичането на неговия мандат. Тъй като правомощията на сегашния парламент започнаха на 27 ноември 2014 г., то може да бъде прекратено само до 27 май. Ето защо, повечето експерти веднага след втория кръг заявиха, че депутатите ще определят встъпването в длъжност не по-рано от тази дата. Екипът на Зеленски е наясно с това, но на 4 май бе направен опит да се вземе Радата „на абордаж“. \r\nНе се получи, но поне поговориха и се гледаха един друг в очите. Нещо повече, председателят Андрей Парубий не прикри, че възможността за разпускане на Рада е основният проблем. И той поиска от Зеленски директен отговор - дали възнамерява да я разпусне, или не. Зеленски отговори уклончиво: „Твърде рано е да се говори за това - все още нямам власт. Щом получа властта, ще получите отговор“. Ясно е, че тази позиция не задоволява народните представители. \r\nВ същото време и екипът на новия президент, и пропорошенковските фракции се опитаха да намерят \"почти политически\" обяснения за своята позиция. Владимир Зеленски оправдава бързането с встъпването в длъжност по този начин: „... Трябва да работим вече. Обясних, че трябва да вземем решение относно датата, има връзка с чуждестранни гости, които също трябва да направят своя график, защото всеки иска да дойде при нас, в Украйна, за да празнуваме този сериозен ден“. В отговор депутатите се позоваха на факта, че фракциите трябва да имат време да проведат консултации, но това не може да стане до 14 май. Имаше някои наистина лекомислени причини: те заявиха, че в неделя хората отиват в църквите сутрин и не им е до инаугурации. А скандално известният началник на Института за национална памет Владимир Вятрович в социална мрежа обвини Зеленски в „подигравка с паметта”. „Има предложения встъпването в длъжност на президента да се проведе на 19 май. Датата е изключително неудачна - това е Ден на възпоминание за жертвите на политически репресии, определена от Президентския указ от 2007 г. Това е ден на траур, по време на който се провеждат траурни събития в цяла Украйна, забавленията и развлеченията по телевизията са ограничени“, пише той. \r\nВъпреки това, във Върховната Рада има достатъчно поддръжници на бързото встъпване в длъжност на новия президент. Фракциите \"Батькивщина\", \"Самопомощ\" и \"Опозиционен блок\" са готови да гласуват за датата 19 май. Но те не са достатъчни, за да се вземе решение. Ето защо, на 14 май - денят на началото на работата на Радата след почивните седмици - танцът около инаугурацията ще продължи. \r\nЗащо Зеленски реши да се спре на 19 май ни обясни експертът: \r\nРостислав ИЩЕНКО, политолог, президент на Центъра за системен анализ. \r\nТази дата му е необходима именно, за да има време да разпусне Радата. Всъщност украинското законодателство позволява инаугурация на деня след официалното решение на ЦИК за победителя в изборите. Законът гласи: „в рамките на 30 дни след обявяването на победителя от изборите“. ЦИК обяви, че Зеленски е избран за президент на 30 април. Инаугурацията може да се проведе на 1 май. Но същият закон предполага, че Върховната Рада назначава датата на встъпването в длъжност. Сега тя се опитва да направи всичко, за да отложи тази дата. Всъщност, ако президентът иска, той може да разпусне парламента през юли или дори през август. Защото законът може да се тълкува по различни начини. Там е написано, че Върховната Рада не може да бъде разпусната шест месеца преди изтичането на мандата, а не преди датата на новите избори. А правомощията на старата Рада изтичат едва когато са избрани нови депутати. И ако новият състав не влезе в длъжност, тогава правомощията на предишния състав не се прекратяват. Така че има много възможности. Но сега Върховната Рада се опитва да гарантира, че президентът ще има поне по-малко конституционни възможности за разпускане. В крайна сметка, самият Зеленски каза, че няма да нарушава закона“. \r\n***  Антисръбските (според автора – антируски) сили на Балканите и техните покровители предприемат все повече усилия, за да закрепят резултатите от разрушителния процес, започнал с натовските бомбардировки над Югославия през 1999 година. А именно – да легализират напълно статута на Косово, оглавявано от военния престъпник Хашим Тачи, да лишат косовските сърби от надежда дори и за минимална автономия, да обезпечат НАТО с военни бази и окончателно да завържат Балканите към Северноатлантическия алианс, пише руското издание  „Фонд за стратегическа култура“  в материал, представен без редакторска намеса. \r\nПрез последните месеци в тази посока са направени няколко енергични крачки. \r\nВ края на декември м.г. Тачи подписа указ за създаване на косовска армия. Силите за сигурност на този окончателно непризнат сепаратистки обект (\"Република Косово\" не се признава от Сърбия, Русия, Китай, Израел, Иран, Испания, Гърция и редица други държави) ще се трансформират в армия с 5000 души, чиито разходи се планират в размер на около 100 милиона. евро на година. Това е в явно противоречие с Резолюция 1244 на Съвета за сигурност на ООН, която позволява само присъствието на многонационални контингенти под международен контрол на територията на провинцията. \r\nВъпреки това Тачи, който някога оглавяваше терористичната армия за освобождението на Косово, не се смущава. Вероятно, защото косовските албанци възнамеряват да продължат да прибягват до сила при разрешаването на спорни въпроси, както направиха преди 20 години, предизвиквайки война със Сърбия. \r\nВтората стъпка по пътя на „натовизацията” на Балканите е създаването в региона на нови военни бази на съюза. Веднага след операция „Милостив ангел” (подигравателното име на варварското бомбардиране на Югославия от северноатлантическия блок през пролетта на 1999 г.), строителството на най-голямата военна база в Европа, Bondsteel, започна в сръбската автономна провинция Косово и Метохия. През всички следващи години Съединените щати превърнаха „Бондстийл“ в регионален опорен пункт на въоръжените си сили и в центъра на тяхната подкрепа в Източното Средиземноморие на територията, конфискувана от Сърбия. \r\nТук се обучават военнослужещи за армията в Прищина. Според сръбския вестник \"Република\" в базата \"се обучават бъдещи терористи, оттук идва разпространението на наркотици, които се транспортират през Албания, България, Македония, а след това се изпращат на Запад“. \r\nНа 3 май информационните агенции съобщиха за плановете на Пентагона за финансиране на модернизацията на военния полигон „Криволак“ в Северна Македония за изграждане на пълноценна база на Северноатлантическия съюз. Сръбският военен анализатор Мирослав Лазански (според съобщения в медиите, той ще бъде назначен за нов посланик на Сърбия в Русия) предложи Криволак да се превърне в подобрена версия на базата на Бондстийл. Има данни за изграждането на въздушна база в албанския град Кучов. Не се изключва възможността за появата на друга база на НАТО в Северна Македония, в района на Куманово. НАТО е твърдо установен на Балканите. \r\nА това директно означава увеличаване на заплахите за сигурността на Сърбия. Миналата седмица в Берлин, с участието на канцлера на Германия и френския президент, на срещата на върха на страните от Западните Балкани, както съобщи сръбският президент Александър Вучич, страната му чу много обвинения, заедно с искания да признае Косово. \r\nОще една крачка към окончателното \"натовизация\" на Балканите е снабдяването с американска военна техника на лоялните американски режими. Това е направено безплатно, като част от програмата за премахване на военния излишък на американската армия. Пентагонът се отървава от боклука и същевременно се свързва с нови сателити. \r\nОт 2017 г. Съединените щати доставиха на Албания 77 бронирани превозни средства HMMWV M1114 и 40 бронирани превозни средства Navistar International MaxxPro с подобрена защита срещу снаряди (клас MRAP). На 3 април се състоя церемонията по прехвърлянето на следващата партида от 37 бронирани превозни средства. \r\nЩе бъде доставено и по-сериозно оборудване. На 21 април, по време на посещението си в Съединените щати, албанският министър на отбраната Олта Джачка подписа междуправителствено споразумение за получаване на военна помощ от три мултифункционални хеликоптера Sikorsky UH-60A Black Hawk. През лятото Националната гвардия на Ню Джърси ще започне да преподава на албански пилоти, които да контролират тези хеликоптери. Обучението се финансира изцяло от Министерството на отбраната на САЩ. След ремонта и модернизацията самите бойни превозни средства ще бъдат доставени в Албания в края на 2019 г. - началото на 2020 г. \r\nЗа бъдещата армия на Косово от САЩ в края на миналата година пристигна първата партида превозни средства от 24 многоцелеви бронирани превозни средства HMMWV M1114. Доставките на тази техника ще продължат, тъй като Прищина подписа договор със САЩ за закупуването на 51 автомобила от този тип. \r\nМосква ясно изрази мнението си за стъпките, предприети от НАТО на Балканите. На 16 януари, в навечерието на посещението си в Белград, Владимир Путин, в интервю за сръбски медии, ясно заяви, че трансформирането на косовските сили за сигурност в пълноценна армия може сериозно да влоши положението в региона. Руският президент беше изненадан от пасивната реакция на Европейския съюз към решението на косовските власти, грубо нарушавание на международното право. „Все пак е очевидно, че такава стъпка се възприема от сърбите, живеещи в тази провинция, като пряка заплаха за тяхната сигурност. И като цяло, това е изпълнено със сериозни рискове от изостряне на ситуацията в региона“, каза Путин. Той подчерта, че руските власти смятат, че политиката на разширяване на НАТО е реликва на Студената война, погрешна и разрушителна стратегия. \r\nРуското министерство на външните работи от своя страна изрази опасения, че създаването на армията на Косово ще доведе до нова война на Балканите. Западните страни пренебрегват заплахата, която създаването на армия в Косово ще създаде за сръбското население на провинцията. \r\nОт вниманието на руската дипломация не убягват и действията на САЩ/НАТО за увеличаване на доставките на оръжие в Косово. На 8 февруари на заседание на Съвета за сигурност на ООН постоянният представител на Русия Василий Небензя отбеляза, че САЩ и страните от НАТО си сътрудничат с косовско-албанските военни. Няма гаранция, че въоръжените сили на Косово няма да атакуват сръбското население, каза постоянният представител. \r\n***  В Берлин се проведе среща на върха на Западните Балкани, в която участваха представители на шестте страни, които се стремят да станат членки на Европейския съюз, както и високопоставени чиновници от Брюксел, начело с върховния представител на Съюза за външните работи и политиката на сигурност, пише електронното издание на руското списание  „Експерт“  в материал, представен без редакторска намеса. \r\nГерманският канцлер Ангела Меркел и президентът на Франция Еманюел Макрон, организатори на новото мероприятие в политическия живот на Стария Свят, охладиха надеждите на Албания, Босна и Херцеговина, Северна Македония, Сърбия, Косово и Черна гора за бързо влизане в обединена Европа. Преди да влязат в ЕС, не би им навредило да подредят нещата у дома си. Европейските лидери разбират под това понятие на първо място политическа стабилност, която, както и по-рано, явно липсва на западната част на Балканите. \r\nВпрочем, Еманюел Макрон добави лъжичка мед и обеща помощта на Париж в провеждането на ключовите реформи в икономиката, социалната сфера, сигурността и съдебната система. \r\n„Ще работим заедно над стабилността на региона“, подчерта френският президент. \r\nИнтересът на Брюксел, Париж и Берлин към Западните Балкани, до голяма степен загубен на границата на столетието, бе върнат заради Пекин, който през последните 10-15 години много активно прониква в този регион; и Русия, която исторически винаги е имала големи интереси на Балканите и също спомнила си за тях през 2000-те години. Президентът Макрон подчерта, че разбира, че в региона имат интереси и други страни (Русия и Китай), но добави, че интересите на Европа, така или иначе, са повече и по-големи. \r\nС нежеланието си да предадат Западните Балкани, Русия и Китай принудиха Брюксел да действа. Две държави в региона: Хърватия и Словения, вече са членки на ЕС, а останалите шест са на различни етапи от влизането. Най-близко са Черна гора и Сърбия. Между Белград и Подгорица, от едната страна и Брюксел, от друга, вече започнаха официални преговори за влизане в Съюза. Албания и Северна Македония засега са само кандидати. Те се надяват да получат зелена светлина и да започнат преговорите на срещата на Съвета на ЕС през юни. Тази среща ще има голямо значение за Западните Балкани, защото на нея, най-вероятно, ще бъде дадена оценка за готовността на балканските страни да влязат в обединена Европа. \r\nШансовете на Сърбия, която е най-напред от всичките си съседи по пътя към ЕС, се намаляват от приятелството й с Русия и в още по-голяма степен от неразрешените противоречия с Косово. Отношенията между Белград и Прищина минаваха като червена нишка през всички мероприятия и разговори в Берлин. \r\nСега всички обсъждат идеята за размяна на територии между Сърбия и Косово за елиминиране на териториалните претенции. Вашингтон, Брюксел и Париж подкрепят идеята за обмен, но от момента на появата й канцлерът Меркел не крие негативното си отношение. \r\nПровеждането на западнобалканската среща в германската столица, освен нежеланието да се предаде този стратегически важен регион на Русия и Китай, се обяснява още и с тревогата на Франция и Германия за това, как ще се развият събитията на Западните Балкани независимо от неотдавнашния успех с преименуването на Македония, което позволи да бъде разрешен многогодишния спор между Скопие и Атина за името на бившата югорепублика. \r\n„Сред лидерите в региона има настроения сродни с Брекзит“, обяснява Ади Серимагич, анализатор на организацията European Stability Initiative и автор на скорошен доклад за положението в региона. „В смисъл, че те не разбират цялата важност на Европейския съюз за тях, а той е главният им партньор“. \r\nСпоред Серимагич има основания за безпокойство. Той например каза, че преди десет години населението на балканските страни се е отнасяло с по-голям оптимизъм към влизането в ЕС, отколкото сега. \r\nГлавният резултат от западнобалканската среща в Берлин, се казва в изявление от германското правителство, е съгласието на Сърбия и Косово да си сътрудничат в търсенето на компромиси и решения на многобройните проблеми в двустранните отношения. Белград и Прищина обещаха да играят „конструктивна роля“ в преговорите, които се провеждат с посредничеството на Федерика Могерини и които засега не дадоха особени резултати. \r\nМеждувременно сръбският президент Вучич участва във втория форум \"Един пояс, по един път\", който се проведе в Пекин. В китайската столица сръбският лидер се срещна с президентите на Русия и Китай и най-вероятно е обсъдил косовския проблем със Си Дзинпин и Владимир Путин.", "date": "2019.05.08", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/05/08/2655038/deneshen-makedoniya-nikola-dimitrov-si-podava-ostavkata-prez-yuni-zaminava-na-rabota-v-sasht.html", "text": "В македонските медии се появиха информации, че министърът на външните работи Никола Димитров скоро ще се откаже от длъжността и ще замине в САЩ преди наскоро обявената от премиера Зоран Заев предстояща чистка в правителството и Социалдемократическия съюз на Македония (СДСМ), пише електронното издание на македонския ежедневник  „Денешен“ . \r\nСпоред информация от дипломатически източници, Димитров напуска Македония и заминава на служба като съветник и анализатор в „Брукингс институт“ във Вашингтон. \r\n„Димитров е получил това предложение за нова кариера в Америка преди подписването на Преспанския договор, от бившия посланика САЩ в НАТО Виктория Нуланд, която сега е част от този институт, както и от нейната колежка Аманда Слоут, за която се говори, че помагала в подписването на договора с Гърция“, пише порталът „Магазин“. \r\nДимитров вече е осъществил контакт с изследователско-политическия институт и се е договорил за заплатата си, за която се твърди, че ще бъде 12-14 хиляди долара чисто. Той е съобщил намеренията си на Заев още през март, когато видял, че със сигурност няма да бъде кандидат за президент на Македония. \r\nКакто пишат медиите, Димитров се почувствал използван и разочарован от този развой на събитията. \r\nВестникът обяснява, че „Брукингс институт“ е неправителствена организация – мозъчен тръст, която се занимава с изследване и създаване на политики в сферата на американската външна политика, международните отношения, икономиката и глобалните предизвикателства в сигурността, които са в сферата на интересите на САЩ. Институтът минава за близък до Демократическата партия и в него са наети голям брой бивши съветници, дипломати и пенсионирани генерали, които са били близки сътрудници на бившия президент Барак Обама и Хилъри Клинтън. \r\nИменно Димитров е човекът, който постави подписа си за смяна на конституционното име на Република Македония с добавката „Северна“. \r\nСемейството му живее в собствен апартамент в Нидерландия, където учи и неговата дъщеря, получила правителствена стипендия от Македония за по 40 хиляди евро на година до завършването й, отбелязва изданието. \r\nПревод и редакция:", "date": "2019.05.08", "title": "„Денешен“ (Македония): Никола Димитров си подава оставката през юни, заминава на работа в САЩ"}
{"url": "http://www.focus-news.net/news/2019/05/08/2655039/sarajevo-times-admiral-fogo-predupredi-bih-che-e-krayno-vreme-da-predade-godishnata-darzhavna-programa-za-nato.html", "text": "Адмирал Джеймс Фого, командващ Обединеното командване на съюзните сили в Неапол, се е срещнал с членовете на президиума на Босна и Херцеговина (БиХ) Желко Комшич (представител на хърватите) и Шефик Джаферович (мюсюлманите) и им е казал, че вече е крайно време БиХ да предаде Годишната държавна програма за Алианса, предава електронното издание  Sarajevo Times . \r\nКомшич и Джаферович са запознали Фого с аспирациите и изпълнението на условията за евроатлантическата интеграция на страната, която еднакво иска да попадне в ЕС и НАТО, като са посочили, че отхвърлянето на тази потока не води до стабилност и сигурност в БиХ. \r\nТе са благодарили за решаващата роля на НАТО в спирането на войната в страната през 90-те, установяването на мира и реформирането на отбранителния сектор на държавата. \r\nТе посочиха, че представянето на Годишната държавна програма (АНП) за спазване на законите, приети в областта на отбраната е въпрос за върховенството на закона. \r\nАдмирал Фого смята, че е време за БиХ да предаде АНП и според него неговото отлагане е голям риск да се създаде „лош образ“ пред банкерите от Европейската банка за регионално развитие (ЕБРВ), които ще пристигнат в Сараево тази седмица като част от Третата среща на ЕБРВ. Той подчерта, че властите на БиХ сами изготвят годишната си държавна програма и имат пълен контрол върху нейното съдържание. \r\nПревод и редакция:", "date": "2019.05.08", "title": "Sarajevo Times: Адмирал Фого предупреди БиХ, че е крайно време да предаде годишната държавна програма за НАТО"}
{"url": "http://www.focus-news.net/news/2019/05/08/2655040/rtk-kosovo-hashim-tachi-ramush-haradinay-i-kadri-veseli-se-sreshtnaha-s-general-timati-or.html", "text": "Президентът, премиерът и председателят на парламента на Косово Хашим Тачи, Рамуш Харадинай и Кадри Весели във вторник се срещнаха с американския генерал Тимъти Ор, който е командващ Националната гвардия на щата Йова, предава държавната  „Радио и телевизия Косово“ (RTK) . \r\n„Той винаги е бил на наша страна, в най-важните моменти за нашата страна и народ. Дори след пенсионирането си, генерал Ор ще остане един от най-големите поддръжници на Република Косово. Завинаги сме благодарни за специалния му принос за модернизацията на Косовските сили за сигурност“, заяви Тачи след срещата. \r\nПревод и редакция:", "date": "2019.05.08", "title": "RTK (Косово): Хашим Тачи, Рамуш Харадинай и Кадри Весели се срещнаха с генерал Тимъти Ор"}
{"url": "http://www.focus-news.net/news/2019/05/08/2655033/moskovskiy-komsomolets-poroshenko-i-radata-se-obediniha-za-da-otlozhat-inauguratsiyata-na-zelenski.html", "text": "„Преди смъртта не можеш да се надишаш“ – тази поговорка отразява най-добре ситуацията около инаугурацията на новоизбрания президент на Украйна Владимир Зеленски. Бившето правителство прави всичко, за да забави, дори за седмица или две, неизбежното встъпване в длъжност на победителя от президентските избори. Блиц-посещението на Зеленски във Върховната Рада в опит да се постигне съгласие за назначаването на тържествена дата за 19 май не донесе никакви резултати. Фракциите \"Блок Петро Порошенко\" и \"Народен фронт\" предвидимо блокираха решението, пише руското издание  „Московский комсомолец“  в материал, представен без редакторска намеса. \r\nАко напускащият държавен глава, Петър Порошенко, се нуждае от допълнителни седмици, за да почисти финансовите и персонални „опашки“ и да подготви по-добре резервни летища, тогава е важно депутатите от Върховната Рада да направят всичко, за да не може Зеленски да разпусне сегашния парламент. И тук седмицата играе не формална, но значителна роля. Съгласно действащото законодателство, Парламентът може да бъде разпуснат не по-късно от шест месеца преди изтичането на неговия мандат. Тъй като правомощията на сегашния парламент започнаха на 27 ноември 2014 г., то може да бъде прекратено само до 27 май. Ето защо, повечето експерти веднага след втория кръг заявиха, че депутатите ще определят встъпването в длъжност не по-рано от тази дата. Екипът на Зеленски е наясно с това, но на 4 май бе направен опит да се вземе Радата „на абордаж“. \r\nНе се получи, но поне поговориха и се гледаха един друг в очите. Нещо повече, председателят Андрей Парубий не прикри, че възможността за разпускане на Рада е основният проблем. И той поиска от Зеленски директен отговор - дали възнамерява да я разпусне, или не. Зеленски отговори уклончиво: „Твърде рано е да се говори за това - все още нямам власт. Щом получа властта, ще получите отговор“. Ясно е, че тази позиция не задоволява народните представители. \r\nВ същото време и екипът на новия президент, и пропорошенковските фракции се опитаха да намерят \"почти политически\" обяснения за своята позиция. Владимир Зеленски оправдава бързането с встъпването в длъжност по този начин: „... Трябва да работим вече. Обясних, че трябва да вземем решение относно датата, има връзка с чуждестранни гости, които също трябва да направят своя график, защото всеки иска да дойде при нас, в Украйна, за да празнуваме този сериозен ден“. В отговор депутатите се позоваха на факта, че фракциите трябва да имат време да проведат консултации, но това не може да стане до 14 май. Имаше някои наистина лекомислени причини: те заявиха, че в неделя хората отиват в църквите сутрин и не им е до инаугурации. А скандално известният началник на Института за национална памет Владимир Вятрович в социална мрежа обвини Зеленски в „подигравка с паметта”. „Има предложения встъпването в длъжност на президента да се проведе на 19 май. Датата е изключително неудачна - това е Ден на възпоминание за жертвите на политически репресии, определена от Президентския указ от 2007 г. Това е ден на траур, по време на който се провеждат траурни събития в цяла Украйна, забавленията и развлеченията по телевизията са ограничени“, пише той. \r\nВъпреки това, във Върховната Рада има достатъчно поддръжници на бързото встъпване в длъжност на новия президент. Фракциите \"Батькивщина\", \"Самопомощ\" и \"Опозиционен блок\" са готови да гласуват за датата 19 май. Но те не са достатъчни, за да се вземе решение. Ето защо, на 14 май - денят на началото на работата на Радата след почивните седмици - танцът около инаугурацията ще продължи. \r\nЗащо Зеленски реши да се спре на 19 май ни обясни експертът: \r\nРостислав ИЩЕНКО, политолог, президент на Центъра за системен анализ. \r\nТази дата му е необходима именно, за да има време да разпусне Радата. Всъщност украинското законодателство позволява инаугурация на деня след официалното решение на ЦИК за победителя в изборите. Законът гласи: „в рамките на 30 дни след обявяването на победителя от изборите“. ЦИК обяви, че Зеленски е избран за президент на 30 април. Инаугурацията може да се проведе на 1 май. Но същият закон предполага, че Върховната Рада назначава датата на встъпването в длъжност. Сега тя се опитва да направи всичко, за да отложи тази дата. Всъщност, ако президентът иска, той може да разпусне парламента през юли или дори през август. Защото законът може да се тълкува по различни начини. Там е написано, че Върховната Рада не може да бъде разпусната шест месеца преди изтичането на мандата, а не преди датата на новите избори. А правомощията на старата Рада изтичат едва когато са избрани нови депутати. И ако новият състав не влезе в длъжност, тогава правомощията на предишния състав не се прекратяват. Така че има много възможности. Но сега Върховната Рада се опитва да гарантира, че президентът ще има поне по-малко конституционни възможности за разпускане. В крайна сметка, самият Зеленски каза, че няма да нарушава закона“. \r\nПревод и редакция:", "date": "2019.05.08", "title": "„Московский комсомолец“: Порошенко и Радата се обединиха, за да отложат инаугурацията на Зеленски"}
{"url": "http://www.focus-news.net/news/2019/05/08/2655036/kathimerini-gartsiya-rusiya-izrazi-zagrizhenost-otnosno-situatsiyata-v-iztochnoto-sredizemnomorie.html", "text": "Министерството на външните работи на Русия изрази загриженост относно новините за ескалация на напрежението в Източното Средиземноморие, предава електронното издание на вестник  Kathimerini . \r\n„Вярваме твърдо, че икономическата дейност трябва да е в пълно съответствие с международното право“, се казва в съобщение, публикувано на „Туитъра“ на руското посолство в Атина във вторник. \r\n„Русия призовава за спиране на всички действия, които може да доведат до допълнително напрежение и нови препятствия пред разрешаването на кипърския въпрос“, се добавя още там. \r\nПревод и редакция:", "date": "2019.05.08", "title": "Kathimerini (Гърция): Русия изрази загриженост относно ситуацията в Източното Средиземноморие"}
{"url": "http://www.focus-news.net/news/2019/05/08/2655022/priklyuchi-apostolicheskoto-poseshtenie-na-papa-frantsisk-v-balgariya-obzor.html", "text": "Папа Франциск бе изпратен тържествено на правителствения терминал. Папата бе лично съпроводен до летището от министър-председателя Бойко Борисов. Част от церемонията по изпращането бяха и представители на Националната гвардейска част. Главата на Римокатолическата църква се качи в самолета на фирмата „Ал Италия“ на летище „София“. Заедно с него бе и делегация от Ватикана. От България папата се отправи към столицата на Република Северна Македония – Скопие. Апостолическото посещение на Светия отец у нас започна на 5 май. За времето, което той бе в България посети София и Раковски. Преди полета си  папа Франциск  разговаря с премиера Бойко Борисов на летището. Светият отец заяви, че е останал много доволен от посещението си. По думите му българите са здрав народ. „Благодаря ви, че се стремите да поддържате добри отношения със съседните страни, да изграждате мир, мостове“, каза Негово Светейшество на министър-председателя.  Премиерът Бойко Борисов  благодари на Негово Светейшество папа Франциск за това, че посети страната ни и подчерта, че България ще продължава да работи за мир в региона. „Правя го по убеждение. „Добрият съсед е повече от роднина“ - казваме в България. Народът се радваше, видях го“, посочи министър-председателят. „Продължавайте да изграждате мир, сейте добро“. С тези думи завърши срещата между Негово Светейшество папа Франциск и министър-председателя Бойко Борисов. Пред журналисти на летището министър-председателят заяви, че папата е голям приятел на България. „Мисля, че тридневното му посещение е една добра реклама за България. Всички медии отразяват посещението му, призивите му за мир. Той ги прави от всяко кътче на света“, заяви Борисов. Той обърна внимание на отношението на Светия отец към децата и към хората. „Мисля, че беше добро посещение“, коментира министър-председателят. „Нека, когато сме си само ние тук българите да знаем, че атентатът срещу папата, е приписан на България. Истински и за Сергей Антонов съжалявам, че толкова много изстрада този човек от една световна конспирация. Нямахме нищо общо. Така или иначе десетилетия наред този атентат се свързваше с България“, подчерта Борисов. „Месата я излъчвахте и вие, и всички в света. Папата отправяше своите послания, когато на сцената до него бяха всички вероизповедания и отправиха молитви за мир и благоденствие – мисля, че това са добри резултати“, изтъкна министър-председателят. \r\nДеница КИТАНОВА", "date": "2019.05.08", "title": "Приключи Апостолическото посещение на папа Франциск в България (ОБЗОР)"}
{"url": "http://www.focus-news.net/news/2019/05/08/2655042/hungary-today-budapeshta-rim-novata-osi.html", "text": "Матео Салвини, министър на вътрешните работи на Италия и председател на партия „Лига“, завърши визитата си в Унгария. Независимо, че официалната цел на посещението беше да се потвърди сътрудничеството в защитата на границите между двете страни, двамата лидери очевидно бяха фокусирани и върху това, какво ще се случи след изборите за Европейски парламент. Въпреки че „Фидес“ още не е излязла официално от Европейската народна партия (ЕНП), сигналите от двете страни след спирането на комуникацията говорят за евентуално скъсване на отношенията. ЕНП не иска да се отвори за радикални десни формации, а управляващата унгарска партия не иска да формулира политиката си с европейските левичари, либерали и зелени, пише електронното издание  Hungary Today . \r\nСътрудничеството Орбан-Салвини може да има много интересни последствия. Унгарският министър-председател с право заяви, че антимиграционната европейска десница не може да стане по-силна, ако не бъде подкрепена от голяма западноевропейска държава. Това би могло да бъде възможно в Рим, тъй като „Лигата“ удвои подкрепата си до над 30%. Заедно с други десни партии, Салвини може да формира правителство при едни предсрочни избори. С това той ще поеме ролята на Християндемократическата партия, която доминираше на политическата сцена в Италия в продължение на десетилетия след Втората световна война до средата на 90-те години. Ако това стане така, постоянната лоялност към Брюксел по отношение на основните интеграционни процеси ще бъде поставена под въпрос. До въвеждането на еврото Италия беше ентусиазиран защитник на интеграцията. В продължение на почти половин век след войната икономическото развитие на Италия се възприемаше като обещаващо, въпреки някои слабости в нейната система. Оттогава, отчасти поради проблеми с адаптацията, свързани с въвеждането в действие на общата валута, икономическата позиция на Италия отслабна. През последните двадесет години страната изостава от северния регион на ЕС и се натрупват някои структурни, икономически и социални проблеми. В допълнение, миграционната вълна през 2015 г. силно засегна напълно неподготвеното италианско общество, причинявайки фрустрация и конфликти между хората и политиците. Това може би е обяснението за нарастващата популярност на Салвини. \r\nОрбан има няколко общи точки със Салвини: силна антимиграционна позиция, защитата на националната държави, която се противопоставя на федералните амбиции на брюкселските бюрократи, подчертавайки значението на християнството и традиционните ценности като семейства, основани на хетеросексуални бракове и т.н. \r\nАко към Вишеградската група се присъедини Италия и те формират блок от 120 милиона жители, ще бъде много по-трудно за френско-германската ос, държавите от Бенелюкс, а вероятно и за скандинавците, да я контролират. Стратегията на Орбан е ясна: той би искал да сформира съюз с държави-членки на ЕС на юг и на изток, които се чувстват неуспешни, подтиснати от Брюксел или и двете. Засега Гърция и Испания са изключени поради присъствието на силни леви партии, но това може да се промени. „Вокс“ може да се утвърди в Испания, като измести политическия спектър надясно. Подобни движения не могат да бъдат изключени в Гърция и то в средносрочен план. \r\nАнтимиграционната и антифедералистическата европейска фракция може потенциално да се състои от италианската „Лига“, унгарската „Фидес“, испанската „Вокс“, германската „Алтернатива за Германия“, австрийската „Партия на свободата“, френския „Национален фронт“ (партията на Льо Пен), холандската „Партия за свободата“ и някои други по-малки европейски десни партии. В момента не е ясно дали партията на Качински ще бъде готова да се присъедини, въпреки разликата в тълкуването на ролята на Русия в Европа. \r\nТази група – определеня като крайно-дясна от мейнстрийма – няма шанс да получи мнозинство в Европейския парламент на изборите през май. . И все пак, ако те получат инерция и засенчат умерените консерватори, техните гласове ще бъдат по-силни, когато бъдещето на Европа е на дневен ред през следващите години. До 2024 г. те могат да имат още по-голямо влияние. \r\nОсновният въпрос е дали анализът на Орбан на проблемите и решенията на Европа е правилен. Ако той греши, настоящият скок на радикалното дясно ще бъде епизод. Ако той е прав - което изглежда по-разпространено сега, отколкото преди няколко години - задачата да убеди европейските граждани и политици все още предстои. По-важното е, че правилната диагноза в историята никога не е била автоматична гаранция за успех. \r\nПревод и редакция:", "date": "2019.05.08", "title": "Hungary Today: Будапеща-Рим: Новата ос?"}
{"url": "http://www.focus-news.net/news/2019/05/08/2655028/mvnr-na-iran-teheran-nyama-da-izliza-ot-yadrenata-sdelka.html", "text": "Иран няма да излиза от Съвместния всеобхватен план за действие (СВПД) по иранската ядрена програма, съобщи в сряда пред телевизионния канал Al Jazeera иранския външен министър Мохамед Джавад Зариф, предава  ТАСС . \r\nПо неговите думи, Техеран „няма да излезе от съвместния договор по ядрената програма, но ще спре да изпълнява някои негови точки, които Иран е поел доброволно“. \r\nЗариф изрази съжаление, че „Европейският съюз и световната общност не са успели да се противопоставят на натиска на САЩ по отношение на договора за иранската ядрена програма“. \r\nПо-рано бе съобщено, че Техеран в сряда ще обяви решението си, дали да съкрати задълженията си по СВПД на годишнината от излизането на САЩ от ядрената сделка. Според твърденията, заместник-министърът на външните работи на Иран Абас Арагчи ще обяви решението на посланиците на петте страни, участници в СВПД (Русия, Великобритания, Германия, Китай и Франция), които ще бъдат извикани с тази цел в сградата на МВнР. \r\nПревод и редакция:", "date": "2019.05.08", "title": "МВнР на Иран: Техеран няма да излиза от ядрената сделка"}
{"url": "http://www.focus-news.net/news/2019/05/08/2655035/protothema-gartsiya-turska-delegatsiya-e-napusnala-sreshta-na-nato-v-protest-sreshtu-prisastvie-na-delegatsiya-ot-republika-kipar.html", "text": "Турски дипломати и военни офицери са напуснали церемония по предаването на комадването на нов върховен главнокомандващ на НАТО в Европа, след като е била поканена и делегация от Република Кипър, пише електронното издание на вестник  Protothema . \r\nЦеремонията се състоя в военния щаб на НАТО в Монс, Южна Белгия. Постът като върховен съюзен командир на НАТО в Европа винаги се държи от американски офицер и генералът от военновъздушните сили на САЩ Тод Д. Уолтерс  ще замени генерал Къртис М. Скапароти. \r\nТурция се противопоставя на участието на Република Кипър в институциите на НАТО, докато кипърският спор не бъде решен. Кипър не е член на НАТО, докато Турция се присъедини към блока през 1952 г. Турция е единствената страна, която не признава Република Кипър за законно правителство на целия остров, а вместо това подкрепя отцепилата се т.нар. Турска Република Северен Кипър в северната част на острова. \r\nПревод и редакция:", "date": "2019.05.08", "title": "Protothema (Гърция): Турска делегация е напуснала среща на НАТО в протест срещу присъствие на делегация от Република Кипър"}
{"url": "http://www.focus-news.net/news/2019/05/08/2655044/pregled-na-mezhdunarodnite-novini-do-6-chasa-agentsiya-fokus.html", "text": "Вицепрезидентът на САЩ Майк Пенс заяви на пресконференция във Вашингтон, че Америка ще изпрати кораб-болница край бреговете на Венецуела във връзка с кризата в страната, предава  РИА Новости . \r\n„По разпореждане на президента Тръмп, през юни ВМС на САЩ ще изпратят в региона на Карибско море, Централна и Южна Америка, корабът-болница Comfort”, съобщи той. \r\nПо неговите думи, корабът ще „предоставя медицинска помощ на нуждаещите се“. \r\n„Николас Мадуро е диктатор, който няма никакво законно право да управлява и Николас Мадуро трябва да си тръгне“, призова отново Майк Пенс. \r\n***  Президентът, премиерът и председателят на парламента на Косово Хашим Тачи, Рамуш Харадинай и Кадри Весели във вторник се срещнаха с американския генерал Тимъти Ор, който е командващ Националната гвардия на щата Йова, предава държавната  „Радио и телевизия Косово“ (RTK) . \r\n„Той винаги е бил на наша страна, в най-важните моменти за нашата страна и народ. Дори след пенсионирането си, генерал Ор ще остане един от най-големите поддръжници на Република Косово. Завинаги сме благодарни за специалния му принос за модернизацията на Косовските сили за сигурност“, заяви Тачи след срещата. \r\n***  В македонските медии се появиха информации, че министърът на външните работи Никола Димитров скоро ще се откаже от длъжността и ще замине в САЩ преди наскоро обявената от премиера Зоран Заев предстояща чистка в правителството и Социалдемократическия съюз на Македония (СДСМ), пише електронното издание на македоснкия ежедневник  „Денешен“ . \r\nСпоред информация от дипломатически източници, Димитров напуска Македония и заминава на служба като съветник и анализатор в „Брукингс институт“ във Вашингтон. \r\n„Димитров е получил това предложение за нова кариера в Америка преди подписването на Преспанския договор, от бившия посланикна САЩ в НАТО Виктория Нуланд, която сега е част от този институт, както и от нейната колежка Аманда Слоут, за която се говори, че помагала в подписването на договора с Гърция“, пише поралът „Магазин“. \r\nДимитров вече е осъществил контакт с изследователско-политическия институт и се е договорил за заплатата си, за която се твърди, че ще бъде 12-14 хиляди долара чисто. Той е съобщил намеренията си на Заев още през март, когато видял, че със сигурност няма да бъде кандидат за президент на Македония. \r\nКакто пишат медиите, Димитров се почувствал използван и разочарован от този развой на събитията. \r\nВестникът обяснява, че „Брукингс институт“ е неправителсвена организация – мозъчен тръст, която се занимава с изследване и създаване на политики в сферата на американската външна политика, международните отношения, икономиката и глобалните предизвикателства в сифурността, които са в сферата на интересите на САЩ. Институтът минава за близък до Демократическата партия и в него са наети голям брой бивши съветници, дипломати и пенсионирани генерали, които са били близки сътрудници на бившия президент Барак Обама и Хилъри Клинтън. \r\nИменно Димитров е човекът, който постави подписа си за смяна на конституционнот име на Република Македония с добавката „Северна“. \r\nСемейството му живее в собствен апартамент в Нидерландия, където учи и неговата дъщеря, получила правителствена стипендия от Македония за по 40 хиляди евро на година до завършването й, отбелязва изданието. \r\n*** Министерството на външните работи на Русия изрази загриженост относно новините за ескалация на напрежението в Източното Средиземноморие, предава електронното издание на вестник  Kathimerini . \r\n„Вярваме твърдо, че икономическата дейност трябва да е в пълно съответствие с международното право“, се казва в съобщение, публикувано на „Туитъра“ на руското посолство в Атина във вторник. \r\n„Русия призовава за спиране на всички действия, които може да доведат до допълнително напрежение и нови препятствия пред разрешаването на кипърския въпрос“, се добавя още там. \r\n*** Турски дипломати и военни офицери са напуснали церемония по предаването на комадването на нов върховен главнокомандващ на НАТО в Европа, след като е била поканена и делегация от Република Кипър, пише електронното издание на вестник  Protothema . \r\nЦеремонията се състоя в военния щаб на НАТО в Монс, Южна Белгия. Постът като върховен съюзен командир на НАТО в Европа винаги се държи от американски офицер и генералът от военновъздушните сили на САЩ Тод Д. Уолтерс  ще замени генерал Къртис М. Скапароти. \r\nТурция се противопоставя на участието на Република Кипър в институциите на НАТО, докато кипърският спор не бъде решен. Кипър не е член на НАТО, докато Турция се присъедини към блока през 1952 г. Турция е единствената страна, която не признава Република Кипър за законно правителство на целия остров, а вместо това подкрепя отцепилата се т.нар. Турска Република Северен Кипър в северната част на острова. \r\n***  Иран няма да излиза от Съвместния всеобхватен план за действие (СВПД) по иранската ядрена програма, съобщи в сряда пред телевизионния канал Al Jazeera иранския външен министър Мохамед Джавад Зариф, предава  ТАСС . \r\nПо неговите думи, Техеран „няма да излезе от съвместния договор по ядрената програма, но ще спре да изпълнява някои негови точки, които Иран е поел доброволно“. \r\nЗариф изрази съжаление, че „Европейският съюз и световната общност не са успели да се противопоставят на натиска на САЩ по отношение на договора за иранската ядрена програма“. \r\nПо-рано бе съобщено, че Техеран в сряда ще обяви решението си, дали да съкрати задълженията си по СВПД на годишнината от излизането на САЩ от ядрената сделка. Според твърденията, заместник-министърът на външните работи на Иран Абас Арагчи ще обяви решението на посланиците на петте страни, участници в СВПД (Русия, Великобритания, Германия, Китай и Франция), които ще бъдат извикани с тази цел в сградата на МВнР. \r\n***  Държавният секретар на САЩ Майк Помпео заяви след края на министерската среща на Арктическия съвет във Финалдния, че тази регионална организация е започнала да се отнася по-внимателно „към заплахите от страна на Китай и Русия“, предава  РИА Новости . \r\nПри това Русия влиза в Арктическия съвет, а Китай има статут на наблюдател в организацията. \r\n„Мисля, че сред най-важните неща, които успяхме да направим, е да увеличим осъзнаването на заплахите за сигурността, които представляват Китай и Русия в Арктическия регион“, заяви Помпео пред журналистите в Багдад. \r\n„Това е важен форум за обсъждане на нарастващия риск, Китай и Русия да решат да осъществят милитаризация на този регион и да го използват за получаване на преимущества в сферата на националната сигурност“, добави Помпео. \r\n*** Президентът на Сърбия Александър Вучич заяви в ефира на държавната телевизия РТС, че докато е президент, няма да признае Косово, предава скопското електронно издание  „Република“ . \r\n„Същината е следната: Косово обяви независимост през 2008 година. Намираме се в тежка ситуация и нека никой в страната да не се прави на луд. Всички знаем какво се случва в Косово, но търсят виновник“, заяви сръбският държавен глава, като обясни, че, когато се търси виновник, винаги това се оказва той. \r\n„Успяхме да върнем някои неща от задънена улица и да пробваме да върнем други, които вече са загубени“, заяви още той, като поясни, че в дипломатически план не се случва нищо и че може да опише ситуацията в Косово като замръзен конфликт. \r\n„Докато съм президент няма да призная независимостта на Косово. След 10-15 години ще има друго правителство и президент, които ще признаят Косово, но аз няма да го направя“, подчерта Вучич. \r\n*** Държавният секретар на САЩ Майк Помпео заяви, че изнендаващата му визита във вторник вечерта в Ирак е отговор на „ескалиращата активност“ от съседен Иран, предава  AFP . \r\n„Причината, заради която отиваме е... информация, която говори, че Иран ескалира своята активност“, каза Помпео пред придружаващите го репортери. \r\n*** Новоизбраният президент на Македония Стево Пендаровски заяви пред гръцката държавна телевизия ЕРТ, че чрез Преспанския договор Скопие и Атина, най-накрая, са станали приятели и заедно ще градят европейското бъдеще на двата народа и двете държави, предава македонската редакция на  Радио „Свободна Европа“  . \r\n„Този резултат е ясно потвърждение на волята на мнозинството граждани да подкрепят Преспанския договор и второ, това мнозинство на втория тур от изборите е ясен глас на мнозинството за нашето европейско бъдеще. Ние можем да бъдем там само с подкрепата на нашите гръцки приятели. И накрая, чрез споразумението от Преспа, Северна Македония и Гърция най-накрая сме приятели и заедно ще изградим европейското бъдеще за двата народа за двете страни“, заяви Пендаровски. \r\n*** Президентът на Република Кипър заяви, че нарушенията на изключителната икономическ зона (ИИЗ) на острова от Турция представляват втора инвазия на Кипър от Анкара, предава електронното издание на гръцкия вестник  Prorothema . \r\nВ изявленията си, в отговор на въпрос за това как ситуацията може да бъде успокоена след турските провокации в кипърската ИИЗ, президентът на Република Кипър заяви, че „както можете да видите, кипърското правителство е нащрек чрез планирана политика в светлината на рисковете, които прогнозирахме,  че може да последват след заплахите на Турция. Това очевидно е нарушение на международното право, или, както бих могъл да го нарека, втора инвазия, предвид нарушението на изключителната икономическа зона на Република Кипър… Това, което правим извън задълженията, и аз вярвам, че ще даде плод, са планирани и постоянни движения към всяка посока“. \r\nЖурналист отбеляза, че в писмото на президента до генералния секретар на ООН той описва като опустошителен удар създадената ситуация в кипърската ИИЗ и попита дали е възможно да се проведат преговори в случай, че „Завоевателят“ (турският сондажен кораб – бел.прев) е на 40 морски мили от Кипър. На тези забележки президентът Анастасиадис каза, че „действително възникват непреодолими проблеми в резултат на поведението на Турция и, както разбирате, не е възможно да се говори за поддържане на мира, когато сме под заплаха. И по-специално не само заплахите, но и активното нарушение на международното право за трети път“. \r\n*** Пробив за Брекзит в преговорите между премиера Тереза Мей и опозиционната Лейбъристка партия е възможен, но не и тази седмица, съобщи пред BBC неназован висш служител от Даунинг стрийт 10, предава  Reuters . \r\n„Високопоставен правителствен източник заяви, че е възможно да бъде постигнат пробив за сделка, но това няма да се случи тази седмица“, заявиха от британската обществена медия. \r\n***  В сряда Иран ще обяви решението си за съкращаване на задълженията по Съвместния всеобхватен план за действие за ядрената програма на страната, предава държавната информационна агенция  IRNA , като припомня, че точно преди година на тази дата държавният глава на САЩ Доналд Тръмп обяви изтеглянето на страната му от международното споразумение, подписано през лятото на 2015 г. \r\nРешението за ответни мерки на Иран във връзка с оттеглянето на Вашингтон от СВДП ще бъде съобщено на посланиците 4+1 (Великобритания, Франция, Русия, Китай и Германия) от заместник-министъра на външните работи на Иран Абас Аракчи на среща, която ще се проведе на 8 май в иранското външно министерство. \r\nОсвен това президентът на Иран Хасан РОухани ще изпрати индивидуални писма до държавните лидери на четирите страни по повод годишнината от изтеглянето на САЩ от споразумението. Иранският президент ще обяви, че въпреки усилията, след оттеглянето на САЩ от ядрената сделка през май миналата година и неспособността на останалите участници по договора да изпълнят задълженията си по него, Техеран няма друг избор, освен да намали ангажиментите си по СВПД. \r\nИранският външен министър Мохамад Джавад Зариф, в писмо до върховния представител на ЕС по въпросите на външните работи и политиката на сигурност Федерика Могерини, ще докладва за техническите и правни подробности за намаляването на задълженията на Иран по системата UIP. Пълният текст на писмото ще бъде поверително, но новините около него ще бъдат представени пред обществеността. \r\nЧастичното намаляване на някои от задълженията по СВДП ще бъде първата стъпка от страна на Иран в отговор на оттеглянето на САЩ от ядрената сделка и липсата на ангажимент от страна на европейските страни да изпълнят обещанията си. Ако страните не предприемат нови мерки в рамките на два месеца, Иран ще предприеме нови действия. \r\n*** Европейският съюз не е трябвало да се съобразява с искането на британското правителство да не се намесва в референдума за Брекзит през 2016 година, за да предупреди хората във Великобритания, че ги лъжат, заяви председателят на Европейската комисия Жан-Клод Юнкер, цитиран от  Bloomberg . \r\nЮнкер, чийто мандат изтича по-късно тази година, заяви, че зачитането на искането на тогавашния министър-председател Дейвид Камерън ръководителите на ЕС да останат тихи в навечерието на гласуването, е една от най-големите грешки, докато той е бил на длъжността. \r\n„Беше грешка да не се намесим“, подчерта председателят на ЕК пред журналистите  в Брюксел. „Точни ние трябваше да сме тези, които да унищожат лъжите, които циркулираха“. \r\nПо онова време, британското правителство смяташе, че всякаква намеса от ЕС ще донесе повече вреди, отколкото ползи, в опита Обединеното кралство да остане в Съюза. Някои в Европа се съгласиха, но други бяха фрустрирани, че не успяха да изкажат мнението си, че ги е грижа за членството на Великобритания и че искат хората да гласуват за оставане, обяснява американската агенция. \r\n„Сгреших, че си замълчах в този важен момент“, призна Юнкер. \r\nВ Брюксел някои смятат, че британските избиратели не са чули истината за парите, които Обединеното кралство отделя за общия европейски бюджет. Кампанията за излизане настояваше, че Лондон дава по „350 милиона паунда на седмица“, но, както пише „Блумбърг“, това не отчита парите, които Великобритания взима обратно. \r\nЕС също така смята, че на избирателите е дадена погрешна информация за перспективите на Турция за членство и лекотата, с която Великобритания ще получи благоприятни търговски сделки, ако напусне.", "date": "2019.05.08", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/08/2655043/tass-mayk-pens-obyavi-venetsuela-za-nay-golyamata-zaplaha-v-zapadnoto-polukalbo.html", "text": "Вицепрезидентът на САЩ Майк Пенс обяви правителството на президента на Венецуела Николас Мадуро за най-голямата заплаха за мира, стабилността и просперитета в Западното полукълбо, предава  ТАСС . \r\n„Както обеща президентът (на САЩ Доналд Тръмп), за Латинска Америка настъпва нов ден. Това е така. В цялото Западно полукълбо социализма отмира, а свободата и благоденствието, както и демокрацията, се възраждат пред очите ни. За последните две години стана трансформация, но, както всички знаем, имаше и колосална дестабилизация. Днес единственият голям източник на дестабилизация, единственият голям нарушител на мира и благоденствието в Западното полукълбо е режимът на Николас Мадуро във Венецуела“, заяви Пенс. \r\nПревод и редакция:", "date": "2019.05.08", "title": "ТАСС: Майк Пенс обяви Венецуела за най-голямата заплаха в Западното полукълбо"}
{"url": "http://www.focus-news.net/news/2019/05/08/2655041/ria-novosti-sasht-izprashtat-korab-bolnitsa-kray-bregovete-na-venetsuela.html", "text": "Вицепрезидентът на САЩ Майк Пенс заяви на пресконференция във Вашингтон, че Америка ще изпрати кораб-болница край бреговете на Венецуела във връзка с кризата в страната, предава  РИА Новости . \r\n„По разпореждане на президента Тръмп, през юни ВМС на САЩ ще изпратят в региона на Карибско море, Централна и Южна Америка, корабът-болница Comfort”, съобщи той. \r\nПо неговите думи, корабът ще „предоставя медицинска помощ на нуждаещите се“. \r\n„Николас Мадуро е диктатор, който няма никакво законно право да управлява и Николас Мадуро трябва да си тръгне“, призова отново Майк Пенс. \r\nПревод и редакция:", "date": "2019.05.08", "title": "РИА Новости: САЩ изпращат кораб-болница край бреговете на Венецуела"}
{"url": "http://www.focus-news.net/news/2019/05/08/2655045/danas-sarbiya-predsrochni-parlamentarni-izbori-v-sarbiya-na-23-yuni.html", "text": "Според неофициална информация, новите парламентарни избори в Сърбия могат да бъдат организирани на 23 юни, което, като се има предвид, че предизборната кампания не може да продължи по-малко от 45 дни, означава, че те трябва да бъдат насрочени в сряда, пише електронното издание на сръбския ежедневник  Danas . \r\nСпоред данните на изданието, председателят на Изпълнителния съвет на управляващата „Сръбска прогресивна партия“ Дарко Глишич е бил в Крагуйевац и сега шумадийските прогресисти твърдят, че е „99,9% сигурно“, че новите парламентарни избори в Сърбия ще бъдат организирани на 23 юни. \r\nПревод и редакция:", "date": "2019.05.08", "title": "Danas (Сърбия): Предсрочни парламентарни избори в Сърбия на 23 юни"}
{"url": "http://www.focus-news.net/news/2019/05/08/2655055/nimh-vremeto-shte-bade-predimno-slanchevo-na-otdelni-mesta-nad-iztochnata-chast-ot-stranata-sa-vazmozhni-slabi-prevalyavaniya.html", "text": "Днес облачността над западната половина от страната ще продължи да намалява и ще бъде предимно слънчево, а над източната ще се задържи значителна и на отделни места ще превали съвсем слабо. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . Ще духа слаб до умерен северозападен вятър, който до края на деня в много райони ще стихне. Максималните температури ще са между 16° и 21°, в София около 16°. Атмосферното налягане е малко по-високо от средното за май, през деня слабо ще се понижи.  \r\nПо Черноморието ще има значителна облачност, на места ще превали дъжд. Ще духа умерен северозападен вятър, но постепенно ще отслабва. Максимални температури 15°-17°. Температурата на морската вода е 14-15°. Вълнението на морето ще бъде 1-2 бала.   \r\nНад планините ще има значителна облачност и на отделни места, главно в Стара планина ще превали сняг. Силният северозападен вятър постепенно ще отслабне и ще е до умерен. Максималната температура на височина 1200 метра ще бъде около 7°, на 2000 метра - около 0°.", "date": "2019.05.08", "title": "НИМХ: Времето ще бъде предимно слънчево, на отделни места над източната част от страната са възможни слаби превалявания"}
{"url": "http://www.focus-news.net/news/2019/05/08/2655050/gd-granichna-politsiya-intenziven-e-trafikat-za-tovarni-avtomobili-na-izhod-na-balgaro-rumanskata-granitsa.html", "text": "Интензивен е трафикът за товарни автомобили на изход на българо-румънската граница. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. ГКПП „Оряхово“ е със затруднена работа за товарни автомобили, поради проблеми в системата на АМ. На българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове.", "date": "2019.05.08", "title": "ГД „Гранична полиция“: Интензивен е трафикът за товарни автомобили на изход на българо-румънската граница"}
{"url": "http://www.focus-news.net/news/2019/05/08/2655051/aktualna-patna-obstanovka.html", "text": "Информация за състоянието на републиканските пътища и въведени ограничения за 8 май 2019 г., предоставена от  пресцентъра на Агенция \"Пътна инфраструктура\".   Метеорологична обстановка : \r\nПрез нощта от запад облачността ще се разкъса и ще намалее до предимно ясно. Значителна ще се задържи облачността само в източните райони и на отделни места са възможни слаби превалявания. Западният вятър ще отслабне и сутринта в котловините и високите полета на Западна България ще се образуват слани. Минималните температури ще са между 3° и 8°. На 08.05.2019 г. над западната половина от страната ще е предимно слънчево, а над източната облачността ще е разкъсана, на места с по-значителни временни увеличения и превалявания. Ще духа слаб до умерен северозападен вятър, който до края на деня почти ще стихне. Максималните температури ще са между 16° и 21°. Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\nПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\nПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\nПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nДвижението при Ябланица в посока София е ограничено поради почистване на дъждоприемни шахти и изсичане на храсти. Движението се отклонява преди ПВ „Прелог“ по път I-3 Ботевград – Ябланица и при км 74+640 п.в. „Ябланица“ водачите отново се включват на магистралата. Срок до 08.05.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  \r\nОбласт София: \r\nДвижението по АМ „Струма“ при тунел „Мало Бучино“ при км 7+712/ посока София се осъществява в една лента поради възстановяване на автоматични пътни знаци и изпълнение на изкопни работи за фундаменти. Затворена е изпреварващата лента, като движението се извършва в активната. Срок 08.05.2019 г. \r\nДвижението по АМ „Струма“ при тунел „Мало Бучино“ при км 7+712/ посока Перник се осъществява в една лента поради възстановяване на автоматични пътни знаци и изпълнение на изкопни работи за фундаменти. Затворена е изпреварващата лента, като движението се извършва в активната. Срок 08.05.2019 г. Въведени ограничения по основните пътни направления : \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Монтана—с. Крапчене от км 112+000 до км 114+000 се осъществява в една лента поради изсичане на храсти и почистване на окопи. Движението се регулира с пътни знаци. Срок до 13.05.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението по път София – Кулата в района от изхода на гр. Благоевград до тунела на с. Железница от км 366+000 до км 370+000 се осъществява с повишено внимание поради ремонтни дейности. Участъкът е обозначен с пътни знаци. Водачите да се движат с повишено внимание и съобразена скорост. Срок до 15.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка Дервента – с. Осенец от км 47+200 до км 57+850 се осъществява с повишено внимание поради частични ремонтни дейности на асфалтовата настилка. Движението се регулира с временна сигнализация и от сигналисти. Срок до 11.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Организацията на движение се регулира с пътни знаци. Срок до 17.05.2019 г.  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 14.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 09.05.2019 г. Състояние на републиканската пътна мрежа:  \r\nРемонтни дейности и временна организация на движението /ВОД/ :  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът II-99: Движение с повишено внимание по път ІІ-99 Кости – Кондолово от км 71+000 до км 80+000 поради попълване на банкети. Участъкът е сигнализиран с пътни знаци. Срок до 10.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6008: Движението по път III-6008 в участъка от бензиностанцията при км 13 до Камено от км 13+000 до км 14+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движението по път III-9009 Панчарска рампа – Ново Паничарево от км 3+000 до км 7+000 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Участъкът е сигнализиран с пътни знаци. Срок до 17.05.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-11: Движението по път II-11 гр. Дунавци – с. Добри дол се осъществява с повишено внимание поради частични ремонтни дейности на асфалтовата настилка. Срок до 10.05.2019 г.; \r\nПът III-112: Движението по път II-112 с. Добри дол – с. Дреновец се осъществява с повишено внимание поради частични ремонтни дейности на асфалтовата настилка. Срок до 10.05.2019г. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 08.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 08.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 10.05.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движението по път III-6202 Слокощница – Богослов от км 4+000 до км 8+000 се осъществява в една лента поради частични ремонтни дейности на асфалтовата настилка. Сигнализирано е с пътни знаци. Срок до 10.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 15.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-401: Движението по път III-401 Ловеч – Петко Славейков в участъка от км 27+000 до км 46+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 10.05.2019 г.; \r\nПът ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 10.05.2019 г.; \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 10.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът ІІ-81: Движението по път ІІ-81 Петрохан – с. Благово от км 63+500 до км 89+000 се осъществява в една лента поради почистване на пътната настилка от инертни материали. Скоростта е ограничена до 50 км/ч и движението се регулира от сигналисти на място. Срок до 13.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-1621: Движението по път III-1621 Сопово – Сумер от км 0+000 до км 3+355 се осъществява в една лента поради косене на храсти и кастрене на дървета Движението се регулира от сигналисти на място. Срок до 08.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 66+000 до км 67+000 и от км 78+500 до км 80+000 се осъществява в една лента поради ремонт на асфалтовата настилка. Срок до 08.05.2019 г. \r\nПът III-377: Движението по път III-377 Пещера – Брацигово се осъществява в една лента от км 1+000 до км 5+000 поради ремонтни дейности на асфалтовата настилка. Движението се контролира с пътни знаци. Срок до 08.05.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 10.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІІ-137: Движението по път III-137 Брегаре – Крушовене от км 27+000 до км 33+000 се осъществява с повишено внимание поради отводнителни земни дейности по пътното платно. Срок до 10.05.2019 г.; \r\nПът ІІІ-3004: Движението по път III-3004 Тръстеник- Оряховица от км 20+000 до км 26+000 се осъществява с повишено внимание поради почистване на кал по пътното платно. Срок до 09.05.2019 г.; \r\nПът ІІІ-3501: Движението по път III-3501 Пордим – Каменец от км 16+000 до км 35+000 се осъществява с повишено внимание поради почистване на кал по пътното платно. Срок до 09.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: На път II-86 Пловдив – Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40 км/час и 60 км/час. Сигнализацията включва бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г.; \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-23: Движението по път II-23 Русе – Кубрат от км 3+000 до км 27+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и е въведено ограничение на скоростта до 40 км/ч. Срок до 10.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-501: Движението по път III-501 с. Басарбово – гр. Бяла от км 6+000 до км 52+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран временно с пътни знаци и е въведено ограничение на скоростта до 40 км/ч. Движението се регулира от сигналисти. Срок до 10.05.2019 г.; \r\nПът III-5001: Движението по път III-5001 Две Могили – Широково – Острица - Кацелово от км 6+000 до км 26+000 се осъществява с повишено внимание поради ремонтни дейности на асфалтовата настилка. Участъка е сигнализиран временно с пътни знаци и скоростта е ограничена до 40 км/ч. Срок до 10.05.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка . Движението се регулира със знаци и конуси. Срок до 09.05.2019 г.; \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 10.05.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът ІІ-86: Движението по път II-86 Хвойна – Чепеларе – Смолян от км 54+000 до км 87+000 се осъществява с повишено внимание поради частични ремонти дейности на асфалтовата настилка. Участъкът е сигнализиран с пътни знаци. Срок до 12.05.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 08.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът III-181: Движението по път III-181 Бистрица – Железница от км 6+000 до км 16+000 се осъществява поетапно в една лента поради частични ремонтни дейности на асфалтовата настилка. Движението се регулира чрез светофарна уредба или регулировчик. Срок до 10.05.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-55: Движението по път II-55 Велико Търново – Нова Загора от км 33+420 до км 50+000 в посока Нова Загора се осъществява в една лента поради ремонтни дейности на асфалтова настилка. Движението се регулира от временна сигнализация и знаково стопанство. Срок до 13.05.2019 г.; \r\nПът II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 17.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 17.05.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.05.08", "title": "Актуална пътна обстановка"}
{"url": "http://www.focus-news.net/news/2019/05/08/2655046/the-times-tereza-mey-ostava-premier-nay-malko-do-esenta.html", "text": "По всичко изглежда, че министър-председателят на Великобритания Тереза Мей ще остане на своя пост до есента, когато ще се състои ежегодния конгрес на управляващата Консервативна партия, съобщава вестник  The Times . \r\nКакто пише изданието, от Даунинг стрийт са дали ясно да се разбере, че разработват план за нов краен срок за излизане от застоя около Брекзит, според който Мей може да разчита да запази длъжността премиер допълнителни четири месеца в сравнение с условията, които по-рано обяви председателят на Комитета 1922 Греъм Брейди. \r\nСпоред условията, Мей трябваше да ускори слизането си от поста и да обяви оставката си преди Камарата на общините да излезе във ваканция, което обикновено се случва в третата или четвъртата седмица на юли. \r\nПревод и редакция:", "date": "2019.05.08", "title": "The Times: Тереза Мей остава премиер най-малко до есента"}
{"url": "http://www.focus-news.net/news/2019/05/08/2655057/prezidentat-rumen-radev-shte-otlichi-uchenitsi-v-mladezhkata-programa-mezhdunarodna-nagrada-na-hertsoga-na-edinburg-balgariya.html", "text": "От 15.00 часа на „Дондуков“ 2 държавният глава Румен Радев ще награди младежи, постигнали златно и сребърно ниво в Международната награда на Херцога на Единбург – България. Това съобщиха от  прессекретариата на държавния глава . Президентът ще връчи значки и сертификати на общо 45 български ученици, които през последните две години са преминали през програмата и са развили ключови житейски и лидерски умения.  \r\nМеждународната награда на Херцога на Единбург е водеща младежка програма за личностно развитие и постижения. Тя работи активно в 21 български града с 250 доброволци и над 750 младежи. Международната награда има три нива – бронз, сребро и злато, в които участниците си поставят стимулиращи лични цели, които с постоянство, насоки и подкрепа от опитни ментори трябва да постигнат за определен период от време. Целта е чрез обучение, квалификация и доброволчество младежите да намерят своето място в общността и живота.  \r\nПрезидентът Румен Радев е патрон на престижната награда в България.", "date": "2019.05.08", "title": "Президентът Румен Радев ще отличи ученици в младежката програма „Международна награда на херцога на Единбург-България“"}
{"url": "http://www.focus-news.net/news/2019/05/08/2655056/faktor-makedoniya-chistkata-na-zaev-shte-zasegne-poveche-ot-15-funktsionerii.html", "text": "Чистката на македонския премиер Зоран Заев ще засегне функционери от всички нива на властта, заявиха източници от СДСМ пред „Алсат-М“, като уточниха, че министър-председателят има списък от 15 имена, които ще бъдат сменени, предава скопското електронно издание  „Фактор“ . \r\nВ него, според медията, има зам-председател на партията,министри, депутати, кметове, директори и други функционери. \r\nСред ресорите, където може да има промени, са Министерството на инфорационното общество, земеделието и здравеопазването. Спекулира се и за замяна на министрите на правосъдието. \r\nСпред Алсат-М, промени се очакват и във външното министерство, защото Никола Димитров иска да си подаде оставката. \r\nПревод и редакция:", "date": "2019.05.08", "title": "„Фактор“ (Македония): Чистката на Заев ще засегне повече от 15 функционери?"}
{"url": "http://www.focus-news.net/news/2019/05/08/2655058/zapochva-7-ata-sesiya-na-44-oto-narodno-sabranie.html", "text": "Започва 7-ата сесия на 44-ото Народно събрание. Сесията ще бъде открита от председателя на парламента Цвета Караянчева. Съгласно правилника за организацията и дейността на Народното събрание тя ще започне с химна на Република България и този на Европейския съюз. По традиция парламентарно представените сили ще излязат с декларации за новия политически сезон. Седмичната проектопрограма за работа на депутатите предвижда те да започнат работа с първото четене на промените в Наказателния кодекс, внесени от Искрен Веселинов и група народни представители. Текстовете на законопроекта касаят неизбежната отбрана. Измененията предвиждат да не се счита за превишаване на пределите на неизбежната отбрана, когато нападението е извършено чрез противозаконно влизане в жилище, когато е насочено срещу живота, здравето, половата неприкосновеност на отбраняващия се, когато е извършено от две или повече лица, от въоръжен човек или нощем.  \r\nНа вниманието на депутатите се поставят и промените в Закона за държавната собственост на първо четене, внесени от ПГ на ГЕРБ. Законопроектът касае случаите на принудително отчуждаване на земеделски имоти или горски територии, собственост на едно физическо или юридическо лице с обща площ над 50 дка за изграждане на национален обект. Идеята е да може да се предостави за такъв имот обезщетение, като ограниченията на закона за минималния размер на имотите да не се прилагат. Депутатите ще се занимаят и с промените в Закона за пощенските услуги и с ратификацията на актовете на Втория извънреден конгрес на Всемирния пощенски съюз. Народните представители ще разгледат и ратификацията на Споразумението за Инициативата за готовност и превенция при бедствия в Югоизточна Европа, подписано на 4 април 2018 г. в Анкара.", "date": "2019.05.08", "title": "Започва 7-ата сесия на 44-ото Народно събрание"}
{"url": "http://www.focus-news.net/news/2019/05/08/2655060/sport-grigor-dimitrov-se-otkaza-ot-uchastieto-si-na-dvoyki-v-madrid.html", "text": "Григор Димитров се отказа от участие на двойки на турнира от сериите „Мастърс“ в Мадрид. Първата ракета на България отпадна на сингъл след загуба от американския квалификант Тейлър Фритц с 0:2 сета, а впоследствие реши да не играе заедно с партньора си Карен Хачанов от Русия срещу аржентинеца Диего Шварцман и австриеца Доминик Тийм. Преди два дни Димитров и Хачанов победиха поставените под номер 4 колумбийци Кабал и Фара с 2:0 сета.", "date": "2019.05.08", "title": "Спорт: Григор Димитров се отказа от участието си на двойки в Мадрид"}
{"url": "http://www.focus-news.net/news/2019/05/08/2655059/prezidentat-rumen-radev-shte-bade-domakin-na-tarzhestvenata-vecherya-iftar-po-sluchay-nachaloto-na-sveshteniya-za-myusyulmanite-mesets-ramazan.html", "text": "Президентът Румен Радев ще бъде домакин на тържествената вечеря ифтар по случай началото на свещения за мюсюлманите месец Рамазан. Това съобщиха от  прессекретариата на държавния глава . На празничната вечеря са поканени представители на традиционното вероизповедание в страната - източното православие, представители на основните религиозни общности в България, представители на дипломатическия корпус, учени и културни дейци. Домакинството на президента на тържествената вечеря ифтар е израз на уважение към религиозния празник и към традициите на българските граждани с мюсюлманско вероизповедание.", "date": "2019.05.08", "title": "Президентът Румен Радев ще бъде домакин на тържествената вечеря ифтар по случай началото на свещения за мюсюлманите месец Рамазан"}
{"url": "http://www.focus-news.net/news/2019/05/08/2655062/v-narodnoto-sabranie-shte-bade-otkrita-parvata-u-nas-izlozhba-posvetena-na-satrudnichestvoto-mezhdu-balgariya-i-shveytsariya.html", "text": "Народното събрание ще бъде домакин на първата у нас фотографска изложба, посветена на сътрудничеството между Република България и Конфедерация Швейцария. Това съобщиха от пресцентъра на  Народното събрание.  Експозицията с авторски снимки на фотографа Иво Данчев е с надслов „Хора за хората“. Тя показва житейските истории на участници в проектите, реализирани през последните десет години у нас с подкрепата на Българо-швейцарската програма за сътрудничество. Изложбата се организира от дирекция Централно координационно звено в Министерския съвет и посолството на Конфедерация Швейцария у нас. Тя ще бъде открита с официална церемония в парламента от 11.30 часа. В събитието ще участват заместник министър-председателят Томислав Дончев, посланикът на Конфедерация Швейцария у нас Мюриел Берсе Коен и авторът на снимките в изложбата Иво Данчев, носител на отличието “Черноризец храбър” за 2012 г. и на специална награда за фотоесе от “БГ Прес Фото” за 2011 г.", "date": "2019.05.08", "title": "В Народното събрание ще бъде открита първата у нас изложба, посветена на сътрудничеството между България и Швейцария"}
{"url": "http://www.focus-news.net/news/2019/05/08/2655047/manfred-veber-samo-nyakolko-desni-pobarkanyatsi-othvarlyat-nuzhdata-ot-politika-za-klimata-v-komisiyata-mi-shte-ima-50-zheni.html", "text": "Само „няколко десни побърканяци“ биха поставили под въпрос важността на борбата с климатичните промени, заяви шпитценкандидатът на Европейската народна партия (ЕНП) Манфред Вебер, който е с най-големи шансове да стане следващият председател на Европейската комисия, пише европейската редакция на  Politico . \r\nВ хода на телевизионен дебат във вторник вечерта с шпитценкандидата на европейските Социалисти и Демократи Франс Тимерманс, Вебер заяви, че освен „няколкото десни побърканяци, всеки от нас знае, че темата за климата е екзистенциална за нас“, като се извини за избора си на думи само няколко секунди след това. \r\nДебатът по германската обществена телевизия ARD беше вторият между двамата водещи кандидати от най-големите партии в Европейския парламент. \r\n„Като европейци, ние няма да спасим климата сами“, подчерта политикът, като призова ЕС да работи с други страни по въпроса, включително САЩ и Китай. \r\n„Следващият председател на ЕК трябва да е отговорен за защитата на климата“, заяви холандецът Тимерманс на немски. \r\nТой също така обвини ЕНП, че е „динозавър що се отнася до тези въпроси“. Той посочи, че в миналото, повечето от работата за климата и политиките за околната среда са дошли „от лявото, от Зелените и от нас“. \r\nОсвен изменението на климата, сигурността и миграцията на ЕС бяха горещи теми по време на 90-минутния дебат. Тимерманс похвали германския канцлер Ангела Меркел за действията й по време на кризата с бежанците през 2015 г., като заяви, че „е спасила Европа с хуманността си“. \r\nДвамата разговаряха и за бъдещите си планове за Европейската комисия, ако станат председатели. „Моята мечта е да можем да избераме пряко председател на Комисията в Европа в бъдеще“, каза Тимерманс. \r\n„Моята комисия ще се състои от 50 процента жени“, каза германският евродепутат Вебер. \r\nТимерманс предполага, че Германия трябва да изпробва това, като постави кандидат-жена за техен комисар, като отбеляза, че предишните кандидати за комисари от Германия са предимно мъже. \r\nПревод и редакция:", "date": "2019.05.08", "title": "Манфред Вебер: Само „няколко десни побърканяци“ отхвърлят нуждата от политика за климата, в Комисията ми ще има 50% жени"}
{"url": "http://www.focus-news.net/news/2019/05/08/2655063/denyat-8-may-v-balgarskata-istoriya.html", "text": "На този ден в хода на Априлското въстание въстаническите сили постигат частичен успех срещу войските на Хафъз паша в района на Стрелча. Същия ден Тосун бей напада Клисура (1876-а). През 1855 г. река Искър залива Самоков и предизвиква сериозни разрушения в града. \r\nПрез 1912 г. в \"Държавен вестник\" е публикуван Закон за Военната академия. На 11 декември 1911 г. с доклад до държавния глава цар Фердинанд І военният министър генерал Никифор Никифоров прави аргументирано предложение за основаването на Военна академия. През 1925 г. във виенския Бургтеатър Менча Кърничева застрелва Тодор Паница. Смъртната присъда е произнесена още след ноември 1907 г., когато в София по заповед на Яне Сандански Паница убива Борис Сарафов и Иван Гарванов.  \r\n2018 г.  \r\nПрезидентът на Република България Румен Радев присъжда орден „Стара планина“ - първа степен на посланика на Южна Корея в България Шин Бу-нам „за изключително големите му заслуги за развитието на двустранните отношения между Република България и Република Корея“. \r\n2018 г.  \r\nПрезидентът на Република България Румен Радев присъжда орден „Св. Св. Кирил и Методий“ - първа степен на проф. д-р Жак Манян „за неговия особен принос в образованието и квалификацията на български лекари, за издигане нивото на българската медицинска наука в областта на оториноларингологията и за развитие на българо-френското сътрудничество в областта на науката и образованието“. \r\n2016 г. \r\nКорнелия Нинова е новият председател на БСП. Според официалните резултати от гласуването на 49-я конгрес на партията тя печели одобрението на 395 делегата срещу 349 за досегашния лидер Михаил Миков. \r\n2006 г. \r\nГлавна дирекция „Борба с организираната престъпност” започва специализирана операция срещу потребители в Интернет, свалящи и разпространяващи незаконно музика и филми. \r\nТри дни по рано на 5 май при специализирана акция на ГДБОП (Главна дирекция за борба с организирана престъпност ) са арестувани трима от най-активните ъплоудъри на незаконни софтуер, филми и музика в българското интернет пространство. За една година те са качили 22 терабайта незаконна информация и са я предоставяли за споделяне с неограничен брой потребители. \r\nПремиерът Сергей Станишев открива XXVI Международен пролетен панаир на потребителски стоки и технологии в Пловдив. На откриването присъстват още министърът на икономиката и енергетиката Румен Овчаров, областният управител на Пловдив Тодор Петков, кметът на града д-р Иван Чомаков, бизнесмени, гости. На панаира са представени 706 български и 551 чуждестранни фирми. \r\n2003 г. \r\nБългарския президент Георги Първанов е на работно посещение в Брюксел по покана на председателя на Европейската комисия Романо Проди. Целта на визитата е да се обсъди европейската интеграция на България в контекста на приемането на първите десет нови страни-членки и подготовката на годишния доклад на ЕК за напредъка на България. Проди потвърждава пълната си подкрепа България да бъде приета в съюза през 2007 г. Една от обсъжданите теми е въпросът за Международния наказателен съд /МНС/, определян като важен елемент от общата позиция на Европа. Председателят на Европейската комисията уверява, че участието на България във войната в Ирак няма да се отрази на присъединителния процес. \r\nГеорги Първанов обсъжда и членство на България в НАТО с генералния секретар на пакта лорд Джордж Робъртсън. Президентът се среща и с председателя на Европейския парламент Патрик Кокс и заместник- председателя на Европейския Конвент Джулиано Амато. \r\n2001 г. \r\nВ Министерство на икономиката на България заместник министърът на икономиката Христо Михайловски и заместник-министърът на външните работи на Литва Далия Грибаускайте подписват Споразумение за свободна търговия между двете страните. \r\n1997 г. \r\nXXXVIII Народното събрание приема Декларация за национално съгласие. Членството на страната в НАТО се определя като основен национален приоритет. Декларира се и стремежът към пълноправно членство на България в Европейския съюз и всички конкретни усилия в тази насока. Народните представители заявяват, че ще подкрепят споразуменията на България с международните финансови институции, включително и въвеждането на Валутен съвет, ще подкрепят ускореното и реално възстановяване собствеността на земеделските земи и създаване условия за ефективното им използване. Ще застанат зад решителната борба с престъпността и особено с организираната престъпност и корупцията. Народното събрание поема отговорност и че ще отвари досиетата на политиците, висшите магистрати и администратори, за да неутрализираме тяхната зависимост от бившите служби за сигурност. \r\n1990 г. \r\nСключена е Спогодба за търговия, търговски и икономически отношения между България и Европейската икономическа общност. Спогодбата влиза в сила на 1 ноември 1990 г. и предвижда постепенно елиминиране на количествените ограничения за българския внос в Общността и предоставяне на взаимни отстъпки в сферата на търговията със селскостопански стоки. \r\nБългария установява дипломатически отношения с Европейската общност през август 1988 г. В края на годината на 22 декември 1990 г. Седмото Велико народно събрание приема решение, че България желае да стане пълноправен член на ЕО. На 1 октомври 1991 г. Европейският съвет взима решение за начало на предварителни разговори с България за сключване на Европейско споразумение за асоцииране и в София е открито представителство на Европейската комисия, изпълнителен орган на Европейската общност. \r\n1971 г. \r\nНародното събрание приема проекта за нова конституция. Решено е приемането й да стане чрез референдум. На тържествено заседание на V Народно събрание на 18 май е обявено приемането на новата конституция. Тя влиза в сила същия ден с публикуването й в \"Държавен вестник\" и е обявена за основен закон за изграждането на \"развито социалистическо общество\". В нея БКП се провъзгласява за \"ръководна сила на обществото и държавата\", а НРБ - за \"социалистическа държава\". Създава се нов висш постоянно действащ държавен орган - Държавен съвет, който \"съединява вземането на решения с тяхното изпълнение\" и на практика измества парламента и правителството от върховното положение, което конституцията им е отредила. \r\n1962 г. \r\nСъс заповед на министъра на вътрешните работи Дико Диков се ликвидира трудовата група край Ловеч. На 5 април Политбюро на ЦК на БКП разглежда резултатите от извършената проверка в \"трудовата група край гр. Ловеч\", т. е. в лагера, където общата цифра на починалите от тежкия режим и в резултат на убийства е 147 души. Най-много убийства са извършени от август до ноември 1961 г. През март 1962 г. след получени сигнали Политбюро назначава комисия начело с Борис Велчев да разследва ситуацията в лагера. На заседанието от 5 април Политбюро осъжда извращенията и взема решение за незабавното му закриване. На 23 април са освободени всичките 30 жени от \"трудовата група\" в с. Скравена, а до края на месеца от Ловеч са освободени 209 мъже, а 5 са предадени на съд. \r\n1926 г. \r\nВ София пристига извънредният пратеник на Секретариата на ОН Рене Шарон за проучване на бежанския въпрос. Той дава положителна оценка на българското искане за заем. \r\n1924 г. \r\nВ София започва да излиза вестник \"Истина\". Католическият орган е спрян от печат на 8 септември 1944 г. Отговорен редактор е Г. Петков. П. П. Иковски, В. Чапликов, Ф. Томич са редактори. \r\n1912 г. \r\nВ \"Държавен вестник\" е публикуван Закон за Военната академия. На 11 декември 1911 г. с доклад до държавния глава цар Фердинанд І военният министър генерал Никифор Никифоров прави аргументирано предложение за основаването на Военна академия. Месец по-късно докладът за създаването на Военната академия е одобрен от цар Фердинанд І и законопроектът е внесен за разглеждане и утвърждаване от Народното събрание. На 1 март 1912 г. е гласуван от народните представители, а на 20 април с Указ № 26 цар Фердинанд І утвърждава Закона за Военната академия. На 12 юни 1912 г. с Постановление на Министерския съвет са утвърдени първият Правилник на Военната академия, Учебен план и Инструкция за конкурсните изпити, които от 6 юли влизат в сила. \r\n1880 г. \r\nСпрян е от печат обществено-политическия вестник \"Целокупна България\". Изданието е първият печатен орган на Либералната партия в Княжество България. След закриване на Учредителното събрание на 20 юни 1879 г. започва да излиза 2 пъти седмично в Търново под редакцията на Петко Славейков. В програмата на вестника залягат две основни задачи - да защитава Търновската конституция и да отстоява българското национално единство. За осъществяване на българското национално единство вестникът разчита на Русия. Изданието се обявява срещу консервативното правителство на Т. Бурмов и остро критикува нарушенията на Търновската конституция. С идването на власт на Либералната партия през март 1880 г. изданието става официоз. В авторския колектив влизат и Ст. Стамболов, Ив. Славейков и Св. Миларов. \r\n1876 г. \r\nВ хода на Априлското въстание въстаническите сили постигат частичен успех срещу войските на Хафъз паша в района на Стрелча. Същия ден Тосун бей напада Клисура. \r\n1855 г. \r\nРека Искър залива Самоков и предизвиква сериозни разрушения в града. На тази дата умират: \r\n1932 г. \r\nУмира Петър Тодоров Гудев – политически и държавен деец. Роден в с. Градец, Сливенско през 1862 г. Следва право в Париж, като защитава и докторат. След като се завръща в България става адвокат. Член е на Народнолибералната партия и редактор на печатния орган на партията в. \"Нов век\". След смъртта на Д. Петков Гудев е назначен за министър-председател, едновременно с това е и министър на вътрешните работи за периода 3 март 1907 г. – 16 януари 1908 г. След това се оттегля от политическия живот и се отдава на журналистическа дейност. Народен представител е в IХ, Х, ХI, ХII и ХIII Обикновено народно събрание, като на последното е и председател. На тази дата са родени: \r\n1894 г. \r\nРоден е Христо Николов Каварналиев – български художник. Той завършва Художествено-индустриалното училище в София (днес Художествена академия) при Ив. Мърквичка, след което Специализира в Берлин. Каварналиев рисува предимно морски пейзажи и композиции със сюжети от живота на рибарите с маслени бои, темпера и гваш. В някои от творбите му има социални моменти. Умира на 18 май 1951 г. във Варна. По-известни негови произведения са: “Морска вълна”, “Морски вълни”, “Край морския бряг”, “Морски пейзаж с гемия”, “Брези край Варна”, “Морски пейзаж”, “Бурно море”, “Развълнувано море”, “Пристанище Хамбург”, “Балчик”, “Каварна” и др. \r\n1891 г. \r\nРоден е Цветан Николов Минков (псевдоним на А. Казимирски) – български литературен критик и белетрист. Той завършва славянска филология в Софийския университет “Св. Климент Охридски”. Сътрудничи в списанията: “Демократически преглед”, “Българска мисъл”, “Училищен преглед”, “Библиотека български писатели” и др. Освен това редактира в. “Глобус”, библиотека “Книга” и библиотека “Родна книга”. Минков е автор на очерците: “Хр. Ботев” (1925 г.), “Д. Дебелянов” (1926 г.), “Българска народна поезия” (1934 г.), на романите: “Цар Симеон” (1928 г.), “Кърджалии” (1935 г.), “Три синджира роби” (1935 г.), “Очерки по българска литература” (1946 г., 1948 г.), подбира и издава сборник с народни песни “Мене ме, мамо, змей люби” (1956 г. ) и том 12 от “Българско народно творчество” (1963 г.). В съавторство съставя справочника “Бълг. писатели” (1961 г.).Цветан Минков умира на 5 март 1967 г. в София.  За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.08", "title": "Денят 8 май в българската история"}
{"url": "http://www.focus-news.net/news/2019/05/08/2655064/vitsepremierat-tomislav-donchev-shte-prisastva-na-otkrivaneto-na-fotografska-izlozhba-za-balgaro-shveytsarskoto-satrudnichestvo.html", "text": "Заместник министър-председателят Томислав Дончев ще участва в церемония по откриването на фотографска изложба в Народното събрание, посветена на българо-швейцарското сътрудничество. Това съобщиха от  правителствената информационна служба . Събитието ще се проведе от 11.30 часа. Експозицията с авторски фотографии под надслов „Хора за хората“ показва житейските истории на участници в проектите, реализирани през последните десет години у нас с финансовата подкрепа на Българо-швейцарската програма за сътрудничество.  \r\nИзложбата се организира от Дирекция \"Централно координационно звено\" в Министерския съвет и посолството на Конфедерация Швейцария у нас. Отправена е покана за специален гост на откриването към председателя на Народното събрание Цвета Караянчева. В събитието ще участват още посланикът на Конфедерация Швейцария у нас Н. Пр. Мюриел Берсе Коен и авторът на снимките в изложбата - фотографът Иво Данчев (носител на отличието “Черноризец храбър” за 2012 г. и на специална награда за фотоесе от “БГ Прес Фото” за 2011 г.).", "date": "2019.05.08", "title": "Вицепремиерът Томислав Дончев ще присъства на откриването на фотографска изложба за българо-швейцарското сътрудничество"}
{"url": "http://www.focus-news.net/news/2019/05/08/2655061/ochakva-se-pravitelstvoto-da-otpusne-27-mln-leva-za-novata-bolnitsa-v-yambol.html", "text": "На седмичното си правителствено заседание се очаква Министерският съвет да гласува 27 млн. лева за довършването на новата болница в Ямбол. Със средствата ще се осъществи преместването на болницата в намиращата се в близост недостроена сграда на груб строеж. Този нов болничен блок ще бъде на 10 етажа с площ от 32 000 кв. м, с капацитет до 250 болнични легла. В сряда министър-председателят Бойко Борисов посети града и разгледа сградата, която трябва да бъде завършена и оборудвана, и в нея да бъде прехвърлена дейността на областната болница МБАЛ „Св. Пантелеймон“. Предстоящото доизграждане на новата болница се планира да бъде в рамките на около година и половина. Проектирането е приключило, предстои да се обяви обществената поръчка с фирма-изпълнител. Очаква се подобрените условия да привлекат лекарите и сестрите и да бъде решен досегашният проблем с материалната база. \r\nПаралелно с този проект се реконструира и спешното отделение към болницата на стойност от 551 000 лева. Извършва се и ремонт на Центъра за спешна помощ в града, за който са отделени 482 000 лева. Финансирането на тези два проекта се осъществява с европейски средства. \r\nСтроителството на сградата за нов болничен комплекс е започнато точно преди 40 години, на 7 април 1979 г., но окончателното й завършване и оборудване така и не е финализирано. От 2012 г. досега, доизграждането на новата болница е приоритет на кмета на Ямбол и директора на болницата. Още тогава кабинетът Борисов отпусна 1,5 млн. лв., с които е била подменена дограмата на заведението. Последващото правителство стопира работата по болницата и спря финансирането й. „Нали знаете с колко такива обекти почнати и недовършени сме се занимавали – „Тракия“, „Хемус“, „Струма“ и какво ли още не. Но сега е факт – държавата работи по-добре“, коментира по този повод премиерът. \r\nПо време на заседанието кабинетът ще обсъди проект на на решение за приемане на актуализирана пътна карта за изпълнение на актуализираната стратегия за продължаване на реформата в съдебната власт. Ще бъде гласувано и отпускането на допълнителни средства по бюджета на Министерството на образованието и науката.", "date": "2019.05.08", "title": "Очаква се правителството да отпусне 27 млн. лева за новата болница в Ямбол"}
{"url": "http://www.focus-news.net/news/2019/05/08/2655067/predsedatelyat-na-narodnoto-sabranie-tsveta-karayancheva-shte-prisastva-na-ofitsialnata-tseremoniya-po-vrachvane-na-nagradite-yurist-na-godinata.html", "text": "Председателят на Народното събрание Цвета Караянчева ще присъства на официалната церемония по връчване на наградите „Юрист на годината“. Това съобщиха от пресцентъра на  Народното събрание . Събитието се организира за 11-и път от  „Правен свят“ и ще започне в 19.00 часа в Гранд хотел София.  \r\nПрестижните правни награди за юрист, нотариус, частен съдебен изпълнител, дело, адвокатска кантора, млада кантора на годината имат за цел да утвърдят авторитета и достойнството на юридическата професия.", "date": "2019.05.08", "title": "Председателят на Народното събрание Цвета Караянчева ще присъства на официалната церемония по връчване на наградите „Юрист на Годината“"}
{"url": "http://www.focus-news.net/news/2019/05/08/2655049/greek-reporter-gratsiya-e-bezrazlichna-kam-albanskata-mafiya-darzhava-koyato-tormozi-gratskoto-maltsinstvo.html", "text": "Забележително е колко нечувствителни са гръцките политици към продължаващото малтретиране на гръцкото малцинство в Северен Епир, Южна Албания, от мафиотския режим на Еди Рама, пише базираният в САЩ портал  Greek Reporter  в коментар, представен без редакторска намеса. \r\nРодината ни има сплотено етническо малцинство в съседна страна, която се оказа извън границите на съвременна Гърция заради прищявка на историята. И вместо да пази и защитава това ценно малцинство, Гърция го е изоставила, незащитено, за да служи като боксова круша за последователните албански режими. \r\nТова не е просто дългогодишна дискриминационна политика срещу гърците в Албания. Това е добре организирана операция за малтретиране и тероризиране на етнически гърци, с цел да се узурпира тяхната собственост и да бъдат изтласкани от земята на техните предци. \r\nС други думи, това е план за етническо прочистване, чиято крайна цел е пълното изчезване на гръцкото население от Северен Епир. \r\nВсяка друга родина би се втурнала не само да защитава живота на своите емигранти, но и техните права, домовете им, както и тяхното достойнство, дори чрез използването на оръжие. \r\nБалансът на силите между вечно бедната Албания и днешната Гърция, макар и засегната от криза, е извън сравнението. Освен това страната ни има и други начини да постави Тирана на нейното място. \r\nНяколко стотици хиляди албанци живеят в Гърция, а понякога, когато им дойдат прекалено много питиетата, са известни с това, че образуват двуглавия орел с ръце и се снимат в армейски тренировъчни лагери. За щастие само няколко етнически албанци в Гърция правят това. \r\nГърция има много лесни начини да притисне Албания до стената политически и да поиска прилично отношение към гръцкото си малцинство. Но това не е така. Всички наши политици, които влагат минимални усилия в работата си и имат минимална патриотична съвест, просто се преструват, че не виждат и не чуват. \r\nДори след като един смел млад мъж, Константинос Кацифас, се осмели да издигне гръцкия флаг в Албания миналата година и незабавно беекзекутиран и направен за пример от охраната на психопатическия албански премиер, нито един гръцки депутат не изрази никаква подкрепа на неговото семейство. \r\nСамо един смел член на Европейския парламент от Кипър го направи, а албанците, с типична наглост и дързост, я обявиха за персона нон грата в страната. \r\nПровокациите продължават и днес и няма реакция. Случайни леки изявления на външното министерство и безсмислени съобщения, за пред хората, от опозицията, са отговорът на Гърция за продължаващото тероризиране на жителите на Северен Епир. \r\nДори патриотите на Нова Демокрация, вместо да говорят за Рама, прекарват скъпоценното си телевизионно време в забележки за Мадуро във Венецуела. \r\nТази липса на чувствителност е непоносима. Но тя също се превърна в запазена марка на политическите измами, които процъфтяват на пейките на гръцкия парламент. \r\nПревод и редакция:", "date": "2019.05.08", "title": "Greek Reporter: Гръция е безразлична към албанската „мафия-държава“, която тормози гръцкото малцинство"}
{"url": "http://www.focus-news.net/news/2019/05/08/2655065/komisiyata-po-ikonomicheska-politika-i-turizam-v-parlamenta-shte-razgleda-doklada-na-kzp-za-2018-g.html", "text": "Комисията по икономическа политика и туризъм в парламента ще разгледа доклада на Комисията за защита на потребителите  (КЗП) за 2018 г. Това предвижда дневния ред на  Комисията.   Докладът е внесен на 11 април от КЗП. Заседанието на Икономическа комисия ще се проведе в зала „Запад“ на Народното събрание от 14.00 ч.", "date": "2019.05.08", "title": "Комисията по икономическа политика и туризъм в парламента ще разгледа доклада на КЗП за 2018 г."}
{"url": "http://www.focus-news.net/news/2019/05/08/2655070/denyat-8-may-v-svetovnata-istoriya.html", "text": "На тази дата през 1429 г. обсаденият от англичаните Орлеан е напълно освободен от въстаническата армия на Жана д’Арк. Именно след това събитие народът започва да я нарича Орлеанската дева. На 8 май 1541 г. испанският пътешественик Ернандо де Сото открива река Мисисипи – най-голямата река в САЩ.  \r\nПрез 1950 г. на корицата на френското списание “Elle” излиза първата фотография на 15-годишната Бриджит Бардо, след което започва нейната артистична кариера и утвърждаването ѝ като секссимвол на 60-те години на ХХ век.  \r\n2018 г.  \r\nБившият ръководител на Китайската комунистическа партия (ККП) и член на Централния комитет на ККП в югозападния град Чунцин - Сун Чжънцай получава доживотна присъда заради корупция. \r\nСун Чжънцай е обвинен, че е взимал подкупи на обща стойност 170 милиона юана (27 милиона долара). През април той признава вината си. \r\n2018 г.  \r\nЛидерът на опозицията Никол Пашинян е избран за премиер на Армения. 59 срещу 42-ма депутати гласуват в подкрепа на кандидатурата на Пашинян. \r\n2015 г. \r\nКиргизия се присъединява към Евразийския икономически съюз. \r\n2014 г. \r\nНовият президент на Коста Рика Луис Гийермо Солис официално встъпва в длъжност. \r\n2013 г. \r\nКласация на британската компания „Wealth In sight“ поставя на първо място по брой милиардери Ню Йорк с над 70 човека. На второ място е Москва с 64 доларови милиардера. \r\nПрезидентът на Русия Владимир Путин издава указ, забраняващ на държавните служители да имат банкови сметки в чужбина. \r\n2012 г. \r\nДмитрий Медведев е утвърден на поста министър-председател на Русия. \r\nПери Кристи всъпва официално в длъжност министър-председател на Бахамските острови. \r\n2011 г. \r\nПо време на щорм в Того загиват 36 човека, пресичащи езеро с лодки. \r\n2006 г. \r\nПрезидентът на Иран Махмуд Ахмадинеджад написва писмо до американския президент Джордж Буш, в което предлага “нови пътища” за разрешаване на нарастващото световно напрежение. \r\nТова е първият път, когато ирански държавен ръководител официално се свързва с американски президент, откакто двете страни скъсват дипломатическите си отношения през 1980 г. \r\n1990 г. \r\nЕстонският парламент гласува за промяна на името на страната на Република Естония от Естонска съветска социалистическа република. Източноевропейската страна със столица Талин е с площ 45 227 кв. км. и население над 1 530 000 жители. Административно страната е разделена на 15 уезда. Законодателният орган е еднокамарен парламент. Естонците населили днешната си земя в началото на средните векове. Към 1080 г. са покорени от датския крал Кнут IV, а през 1347 г. падат под немско владичество, продължило до 1559 г. През ХVI в. шведите завзели страната на естонците и през 1660 г. окончателно я присъединяват към Швеция. През 1721 г. след Северната война по Нищатския мирен договор Естония е присъединена към Русия. След Втората световна война е в състава на СССР. През 1992 г., след като страната става независима, е приета нова конституция. Президент става Л. Мери, който е преизбран през 1996 г. Проведени са и парламентарни избори, които са спечелени от Отечествената партия, която печели изборите и през 1995 г. \r\n1984 г. \r\nНационалният Олимпийски комитет на СССР официално обявява решението си за бойкот на Олимпийските Игри в Лос Анджелис. Актът е последвано от всички социалистически страни, с изключение на Румъния. \r\n1968 г. \r\nВ Москва се срещат ръководителите на пет източноевропейски страни (България, ГДР, Полша, Съветския съюз и Унгария) и осъждат Пражката пролет. \r\n1950 г. \r\nНа корицата на френското списание “Elle” излиза първата фотография на 15-годишната Бриджит Бардо, след което започва нейната артистична кариера и утвърждаването й като секс-символ на 60-те години на ХХ век. Френската актриса не се снима от 1973 г. Тя основава благотворителен фонд за защита на животните. Бриджит Бардо е автор на книгата с мемоари \"Инициали Б. Б.\" (1996 г.). Част от филмографията й включва: \"И Бог създаде жената …\", \"Парижанката\", \"Искате ли да танцувате с мен?\" , \"Истината\" , \"Бабет отива на война\", \"Частен живот\" , \"Презрението\", \"Булевардът на Рома\" и др. \r\n1945 г. \r\nХитлеристка Германия подписва безусловната си капитулация пред силите на съюзниците, с което завършва Втората световна война. За Вермахта своя подпис слага върховният главнокомандващ на немската армия фелдмаршал Кайтел, за СССР – маршал Жуков, а за съюзните британо-американски сили – английският маршал Тедъл. \r\n1933 г. \r\nМахатма Ганди започва своята гладна стачка като мирно неподчинение на британските власти в Индия. Той е един от ръководителите на индийското национално-освободително движение. През 1891 г. завършва право в Лондон и става адвокат в Бомбай. От 1893 г. до 1914 г. Ганди живее в Южна Африка, където се заема със защитата на 150 000 индийци, заселени в тази страна. По време на Англобурската (1899-1902 г.) и Англо-зулуската войни (1906 г.) създава санитарни отряди от индийци за помощ на англичаните, за да докаже лоялността им към Британската империя. Въпреки това Ганди е душата на индийското националистическо движение против английското владичество. Той е лидер на партията ИНК. Учението му става програма за националноосвободителната борба на Индия. След извоюване на независимостта и разделянето й на 2 държави- Индийски съюз и Пакистан Ганди се обявява срещу започналите индо-мюсюлмански погроми. Той е убит на 30 януари 1948 г. в Делхи от членове на индуските шовинистични организации. \r\n1925 г. \r\nВъв виенския Бургтеатър Менча Кърничева застрелва Тодор Паница. Смъртната присъда е произнесена още след ноември 1907 г., когато в София по заповед на Яне Сандански Паница убива Борис Сарафов и Иван Гарванов. \r\nГоденицата на Иван Михайлов полага клетва като член на ВМРО на 15 март 1924 г. Тя поддържа връзка със семейството на Паница и изчаква удобен случай, за да изпълни присъдата. След убийството сама се предава на властите и се стреми да привлече обществения интерес към причините за убийството и към съдбата на Македония. \r\n1794 г. \r\nЗа антиреволюционна дейност в Париж е гилотиниран Антоан-Лоран Лавоазие. Заповедта за екзекуцията е издадена от Конвента. През 1796 г. той е реабилитиран. Френският химик е един от създателите на модерната химия, основана върху закона за съхранението на материята и на термохимията. Той определя състава на въздуха и открива ролята на кислорода при дишането и при горенето. Участва в научната комисия, натоварена да изработи метрична система. Лавоазие е автор на класическия курс \"Начален учебник по химия\" (1789 г.). Като предприемач откупва събирането на данъци в Северна Франция. \r\nНегови трудове са: \"Върху потенето на животните\", \"Върху естеството на водата\", \"Опити с диаманта\", \"Върху горенето на фосфора и на сярата\", \"Върху въглеокиса\", \"Опити върху платината\", \"Опити върху етера\" и др. От 1768 г. Антоан-Лоран Лавоазие е член, от 1785 г. и председател на Парижката АН. \r\n1559 г. \r\nВ Англия е приет Актът за супремацията, с който кралица Елизабет I става глава на Англиканската църква. Държавната религия в Англия датира от управлението на Хенри VIII. Кралят влиза в спор с папа Климент VII, защото не успява да получи от него разтрогването на брака си с Катерина Арагонска. Затова решава да застане начело на английската църква. Едуард VI потвърждава това разцепление. Католичката Мария Тюдор иска да унищожи делото на двамата си предшественици, но пролятата от нея кръв допринася само за по-голямата неприязън към католицизма. Затова кралица Елизабет с много голяма лекота получава одобрението на Тридесет и двата члена на \"Веруюто\" на англиканската църква. Възприемат се някои протестантски вярвания, но запазват много сходни точки с католичеството, особено йерархията. В англиканската църква причестяването се приема по един и същ начин, както от обикновените вярващи, така и от пасторите. \r\nПредставителката на английския абсолютизъм Елизабет I значително засилва централизираната администрация, въвежда ред във финансовото ведомство и окончателно утвърждава протестантството в умерена англиканска форма. Църквата е напълно подчинена на държавата. \r\n1541 г. \r\nИспанският пътешественик Ернандо де Сото открива река Мисисипи. Най-голямата река в САЩ е дълга 3 950 км, а с Мисури на изток - 6 420 км. Началото си води от езерото Итаска (Минесота), минава през Сейнт Пол, Сейнт Луис, Ню Орлиънс и се влива в Мексиканския залив чрез широка делта. По-важни притоци на Мисисипи са Мисури, Арканзас и Червена река. \r\n1429 г. \r\nОбсаденият от англичаните Орлеан е напълно освободен от въстаническата армия на Жана д’Арк. Именно след това събитие народът започва да я нарича Орлеанската дева. Тя е родена в лотарингско селце, пострадало от войната. Фанатично религиозна, уверява хората, че й е предначертано да освободи Франция. С големи усилия успява да убеди дофина Карл да започне военни действия през февруари 1429 г. След редица победи Орлеанската дева повежда армията към Реймс, в който на 17 юли 1429 г. коронова дофина Карл, като Карл VII. Размахът на народната война и огромната популярност на Жана д'Арк плашат краля и придворната аристокрация и впоследствие тя е отстранена от ръководството на военните действия. На 23 май 1430 г. по време на едно от излизанията на французите от обсадения Компиен героинята попада в плен на бургундците, които я предават на англичаните. Църковният съд в Руан я обвинява в ерес и я изгаря на кладата. През 1456 г. във Франция е организиран нов процес, на който е реабилитирана. През 1920 г. Жана д’Арк е канонизирана от Католическата църква. На тази дата умират: \r\n2000 г. \r\nУмира сър Алек Гинес – английски драматичен и кино-актьор, режисьор. Наречен е хамелеон заради редкия си дар да се превъплъщава. Негови творби са \"Добри сърца и диадеми\" (1949 г.), \"Пастор Браун\" (1955 г.), \"Мостът на река Куай\" (1957 г.), \"Лорънс Арабски\" (1962 г.), \"Д-р Живаго\" (1965 г.), \"Кромуел\" (1970 г.), \"Междузвездни войни\" (1977-1983 г.), \"Пътуване към Индия\" (1985 г.), \"Кафка\" (1991 г.), \"Чуждо поле\" (1993 г.), \"Ням свидетел\" (1995 г.), \"Денят на ескимоса\" (1996 г.). \r\n1960 г. \r\nУмира Хуго Алвен – шведски композитор и диригент. Той е роден на 1 май 1872 г. е Стокхолм. Учи в родния си град, в Германия, Франция и Белгия. От 1903 г. е преподавател по композиция в Стокхолмската консерватория. От 1910 г. до 1939 г. е в Музикалния факултет на Упсалския университет, където ръководи студентския хор \"Орфей\" (до 1947 г.). Включва фолклорни елементи в творчеството си, като открива с това нов етап в шведската симфонична музика. Автор е на балетите \"Високият крал\" (1923 г.), \"Блудният син\" (1957 г.), на 12 кантати, 5 симфонии, на камерни произведения, на музика към драматични спектакли и филми. \r\n1932 г. \r\nУмира Петър Тодоров Гудев - политически и държавен деец. Роден в с. Градец, Сливенско през 1862 г. Следва право в Париж, като защитава и докторат. След като се завръща в България става адвокат. Член е на Народнолибералната партия и редактор на печатния орган на партията в. \"Нов век\". След смъртта на Д. Петков Гудев е назначен за министър-председател, едновременно с това е и министър на вътрешните работи за периода 3 март 1907 г. – 16 януари 1908 г. След това се оттегля от политическия живот и се отдава на журналистическа дейност. Народен представител е в IХ, Х, ХI, ХII и ХIII Обикновено народно събрание, като на последното е и председател. \r\n1903 г. \r\nУмира Пол Еужен Анри Гоген – френски живописец, постимпресионист. Като морски офицер, през 70-те години на XX век напуска Франция и се преселва на о-в Таити, Полинезия. Там изобразява хармонията между човека и природата, бита на народите на Океания. Изкуството на Гоген влиза в историята като първата съзнателна вълна на реакция срещу импресионизма. Влиянието му е многообразно и особено силно в първите години на ХХ век - върху постимпресионистите, традиционалистите и др. Сред най-известните му картини са: \"Видение след проповед\" (1888 г.), \"Жълтият Христос\" (1889 г.), \"Жена, държаща плод\" (1893 г.). \r\n1884 г. \r\nУмира Ахмед Мидхат Паша – велик везир на Османската империя. Той е един от създателите на младотурското движение и основател на Младотурската партия. Привърженик е на идеята за стопански, политически и административни реформи. Мидхат Паша предлага да се въведат подобрения в условията за съществуване на немюсюлманските народи в империята и имотните им представители да се допуснат до властта. Той е един от авторите на закона за вилаетите (1864 г. ). Като валия на Дунавския вилает (1864-1868 г. ) взема мерки за развитието на търговията, занаятите и земеделието, полага грижи за общественото строителство. През 1868 г. Мидхат Паша е назначен за председател на новосъздадения Държавен съвет и участва в създаването на първата турска конституция 1876 г. Той е привърженик на движението “Нови османи”. Като противник на абсолютизма е преследван и изгонен от империята. По-късно е реабилитиран. Мидхат Паша застава начело на преврата срещу султан Абдул Азис, за което е заточен в Йемен и е удушен по указание на Абдул Хамид II. \r\n1880 г. \r\nУмира Гюстав Флобер – френски писател. Роден в семейство на лекар на 12 декември 1821г. в Руан. Завършва Руанския лицей и постъпва в юридическия факултет на Парижкия университет. През 1844 г. прекъсва обучението си в поради нервно заболяване и се заселва в неголямото си имение, където живее до смъртта си. В Круасе Флобер създава основните си произведения. Първите му литературни опити са повестите “Мемоари на безумците” и “Ноември” - написани в духа на романтизма. Писателят отстъпва от романтическите позиции в ранния си роман “Възпитание на чувствата”, а окончателно се разделя с романтичните си идеали след революционните събития във Франция от 1848-1851 г. През 1857 г. излиза романът “Мадам Бовари. Провинциални нрави” - плод на 6-годишен труд и шедьовър на световната литература. Властите определят книгата като “безнравствена” и дават нейния автор под съд. През 1858 г. Флобер пътешества из Алжир и Тунис, където събира материали за романа “Саламбо”. Следващият му роман “Възпитание на чувствата” е посветен на съвременните френски събития: революцията от 1848 г. и нейното поражение и установяването на диктатурата на Наполеон III 1851 г. През 1874 г. писателят публикува поемата в проза “Изкушението на св. Антоний”. Творческия му път завършват “Три повести” и романът “Бувар и Пекюше”. Флобер съставя неголям по обем сатиричен “Лексикон на азбучните истини. Той е признат за един от най-добрите писатели – стилисти и става образец на плеяда талантливи писатели след него, някои от които, като Мопасан, учи непосредствено на писателско майсторство. \r\n1876 г. \r\nУмира Тодор Луков Лефтеров – участник в национално-освободителното движение. Той завършва търговска академия в Манчестър, Англия. След завръщането си в България основава читалища в няколко села и ръководи умело самообразованието на младежите. Работи като учител в с. Михалци. Лефтеров постъпва в четата на поп Харитон и загива в Дряновския манастир в сражението с турците. \r\n1873 г. \r\nУмира Джон Стюарт Мил – английски философ и политолог, един от водещите представители на класическата икономика. Баща му, Джеймс Мил, близък приятел на Бентам, сам се занимава с образованието му вкъщи, като подготвя доста наситена програма. Мил започва да изучава гръцки език от 3-годишна възраст, за да се достигне до политическа икономия 10 години по-късно. Икономическите му познания се базират на изучаването на Принципите на Рикардо, които баща му публикува под заглавие “Elements of Political Economy” (1821 г.). Докато придружава баща си при пътуванията му, свързани със задълженията му в Източноиндийската компания, и включвайки се в движенията за политическите реформи по онова време, Мил започва да проявява специален интерес към философията и политическите науки. Пише статии по проблемите на правата на жените, логиката, утилитаризма и свободата. Но най-големият му принос е свързан с икономиката, където е направил много повече от собственото си скромно определение - изясняване идеите на Смит и Рикардо. В забележителната си книга “Essays on Some Unsettled Questions of Political Economy”, написана още когато Мил е на 23 години, се развива теорията за реципрочното търсене, Тази теория обяснява съотношенията при търговията между отделните страни, в случай че те следват правилото за сравнителното предимство. Мил лансира също така идеята за сроковете на търсене, усъвършенства закона на Сей и е автор на една от рай-ранните теории за търговския цикъл, която обвързва с намаляването на цените. На проблемите на икономиката е посветена и книгата му “Principles of Political Economy with Some of Their Applications to Social Philosophy”, публикувана през 1848 г. и претърпяла 7 издания още докато Мил е жив. Тази книга се превръща в основното учебно пособие по икономическа проблематика във Великобритания и остава такава до появата на трудовете на Маршал през 1890 г. Книгата съдържа редица новелистични елементи. В нея за първи път се води дискусия по идеалистичния социализъм (Сент Симон и Фурие), главно под въздействието на Хариет Тейлър, която по-късно става съпруга на Мил. В същото време в нея са очертани и икономически концепции, които по-късно се превръщат в основни теории. За първи път в тази книга се разглеждат въпросите за алтернативните разходи, икономии от мащаба, проблема за смесените разходи и дискриминацията по полов признак на пазара на труда. Претенциите на Мил, че е създал окончателен вариант на теорията за стойността, предизвикват присмех у някои от последователите му, особено у Джевънс, но не може да се отрече, че в много отношения Маршал е негов последовател. \r\n535 г. \r\nУмира Папа Йоан II – първият, който сменя името си, след като е ръкоположен за епископ. Той заема папския престол на 2 януари 533 г. Избран е след безпрецедентен период от 2 и половина месеца, през който римския престол е вакантен заради борбата между отделни групировки. Йоан II се опитва да наложи ясни правила за избора на папа. Балансира между остготския крал на Италия Аталарих (526-534 г.) и източния император Юстиниан I (527-565). Той е сред малкото папи, които се конфронтират със свой предшественик по доктринални въпроси. Йоан II утвърждава императорския едикт от 15 март 533 г., с който т. нар. теопсахитска формула (\"Един от Троицата е в плът пострадал\") е обявена за православна, макар че папа Хормизд (514-523 г.) я отхвърля с аргумента, че може да бъде тълкувана двусмислено. На тази дата са родени: \r\n1960 г. \r\nРоден е Франко Барези - италиански футболист. Дебютира в състава на \"Милан\" през 1977 г., където играе повече от 20 години. Четирикратен национален шампион от 1979 г. насам, 2 пъти поред печели КЕШ (1988 г. и 1989 г.). През 1989 г. завоюва и Междуконтиненталната купа. Барези взима участие в 4 световни първенства и записва 77 участия в националния отбор на Италия. \r\n1944 г. \r\nРоден е Гари Глитър (псевдоним на Пол Френсиз Гед) – английски рок музикант. Той е един от представителите на т.нар. \"глем-рок\" в Англия в началото на 70-те години. Започва кариерата си в началото на 60-те години под името Пол Рейвън, а по-късно като Пол Мънди участва в рок-операта \"Исус Христос супер-звезда\". Сменяйки доста псевдоними, той постига успех през 1972 г. като Г. Глитър. До 1976 г. прави хитове, снима филми и концертира. След криза се оттегля от рок-сцената през 1980 г. В средата на 80-те години Гари Глитър прави неуспешен опит да възвърне популярността си. \r\n1884 г. \r\nРоден е Хари С. Труман – президент на САЩ. Той участва в Първата световна война 1914-1918 г., след което работи като съдия и председател на окръжния съд в щата Мисури. За периода 1934-1944 г. е сенатор, а от януари 1945 г. е вицепрезидент. През април 1945 г. той заема президентския пост и стои начело на страната до януари 1953 г. През август 1945 г. Труман дава заповедта за атомната бомбардировка на японските градове Хирошима и Нагасаки. Той участва в Потсдамската среща и подписва Потсдамските споразумения. След Втората световна война САЩ започва да оказва икономическа помощ за възстановяване на разрушената от войната икономика на западноевропейските страни- доктрина “Труман” и план “Маршал”. Труман организира борбата на американското общество срещу комунизма и се приема законът “Маккарти”. 33- ят президент на САЩ умира на 26 декември 1972 г. Канзас-сити, щата Мисури. \r\n1782 г. \r\nРоден е фелдмаршал Иван Фьодорович Паскевич – руски военен, кавалер на Георгиевския кръст. През 1800 г. завършва Пажеския корпус в Санкт Петербург, след което участва в Руско- турската война (1806-1812 г.), в Отечествената война и похода в Европа (1812-1813 г.). По време на Кримската война той е главнокомандващ руските войски на Западното направление на дунавския театър на военните действия. Паскевич поддържа борбата на българите за национално освобождение и приема много български доброволци в руската армия. Умира на 20 януари 1856 г. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.08", "title": "Денят 8 май в световната история"}
{"url": "http://www.focus-news.net/news/2019/05/08/2655072/v-ministerstvo-na-obrazovanieto-i-naukata-shte-se-provede-preskonferentsiya-vav-vrazka-s-predstoyashtiya-festival-webit.html", "text": "В 13.30 часа в МОН (ет.5, Ротонда) ще се проведе пресконференция във връзка с предстоящия фестивал Webit. Това съобщиха от пресцентъра на  Министерството . Участие ще вземат министърът на образованието и науката Красимир Вълчев и организаторите на фестивала.", "date": "2019.05.08", "title": "В Министерство на образованието и науката ще се проведе пресконференция във връзка с предстоящия фестивал Webit"}
{"url": "http://www.focus-news.net/news/2019/05/08/2655068/rtk-kosovo-poslanikat-na-velikobritaniya-v-prishtina-obsadi-situatsiyata-v-stranata-s-lidera-na-kosovskata-opozitsiya.html", "text": "Лидерът на основната опозиционна партия „Демократическата лига на Косово“ (ЛДК) Иса Мустафа е приел на среща посланика на Великобритания в Прищина Руаири О‘Конъл, предава държавната  „Радио и телевизия Косово“ (RTK) . \r\nСъгласно съобщение от ЛДК, двамата са обсъдили последните събития в Косово и позицията на опозиционната партия за тях. \r\nМустафа е оценил, че настоящата политическа ситуация в държавата е много сложна и изисква сериозно и креативно отношение от всички политически фактори, за да се гарантират държавните интереси на Косово. \r\nИзразявайки благодарност за британската незаменима подкрепа за Косово, Мустафа изрази ангажираността на ЛДК и гражданите на Косово да задълбочат допълнително това сътрудничество. \r\nПосланик О'Конъл изрази благодарност към Мустафа за гостоприемството и сътрудничеството. \r\nПревод и редакция:", "date": "2019.05.08", "title": "RTK (Косово): Посланикът на Великобритания в Прищина обсъди ситуацията в страната с лидера на косовската опозиция"}
{"url": "http://www.focus-news.net/news/2019/05/08/2655048/tass-okolo-40-venetsuelski-voynitsi-predpolagaemo-sa-narushili-granitsata-s-kolumbiya.html", "text": "Около 40 венецуелски военни предполагаемо са нарушили границата с Колумбия, съобщи вестник El Tiempo, предава  ТАСС . \r\nСпоред инфорамцията на изданието, инцидентът се е случил във вторник в района на Пуерто Сантандер. Местни жители са съобщили, че около 40 представители на венецуелската армия са пресекли границата в района на Ла Чинита. 30-а бригада на колумбийската армия вече е на мястото на предполагаемото нарушаване на границата. \r\nВ момента колумбийските власти провеждат проверка на информацията. Съобщава се, че в близко време МВнР ще излезе с официално заявление. \r\nПревод и редакция:", "date": "2019.05.08", "title": "ТАСС: Около 40 венецуелски войници предполагаемо са нарушили границата с Колумбия"}
{"url": "http://www.focus-news.net/news/2019/05/08/2655071/balgarskiyat-cherven-krast-organizira-vtoro-izdanie-na-uchilishte-za-humannost-po-povod-svetovniya-den-na-cherveniya-krast-i-cherveniya-polumesets.html", "text": "По случай Световния ден на Червения кръст и Червения полумесец БЧК организира второ издание на „Училище за хуманност“, което ще се състои от 13.00 часа в Мултидисциплинарното пространство ДНК в Националния дворец на културата. Това съобщиха от пресцентъра на  БЧК . Събитието ще предизвика сетивата, емоциите и ума, и ще предостави пространство, в което свободно и вдъхновено ще се говори по темите, по които обикновено не се коментират – освен анонимно и онлайн. \r\nВ училището ще има място за различни видове смелост: смелостта да чуеш истинската история на човека зад обобщения медиен образ – тъжна, смешна клиширана или изненадваща; смелостта да видиш нещата, от които обичайно старателно отвръщаш поглед или отбягваш; смелостта да споделиш собствената си история; смелостта наистина да кажеш какво мислиш – и смелостта да приемеш, че някой друг не мисли като теб. \r\nПо време на „занятията“ участниците ще се опитат да се поставят на мястото на представители на различни уязвими групи – незрящи, мигранти и др. Така те ще се докоснат до тяхното ежедневие, а всички истории и мнения, които ще споделят след това, ще бъдат обединени в Малка онлайн книга на хуманността. \r\nНа събитието ще присъстват акад. Христо Григоров, д-р х.к. – председател на БЧК, проф. Красимир Гигов – генерален директор на БЧК, Огнян Златев – ръководител на офиса на Европейската комисия в България, представители на дипломатически мисии, Рада Стаменкова – изпълнителен директор на Българска асоциация по семейно планиране и сексуално здраве, Моника Писанкънева – Фондация “Ресурсен център Билитис“, партньори, доброволци и ръководители на БМЧК.", "date": "2019.05.08", "title": "Българският червен кръст организира второ издание на „Училище за хуманност“ по повод Световния ден на Червения кръст и Червения полумесец"}
{"url": "http://www.focus-news.net/news/2019/05/08/2655069/ministar-krasimir-valchev-shte-se-vklyuchi-v-nagrazhdavaneto-na-uchastnitsite-v-olimpiada-po-bezopasnost-na-dvizhenieto-po-patishtata.html", "text": "От 11.30 часа в 51 СУ „Елисавета Багряна“ министър Красимир Вълчев ще се включи в награждаването на участниците в олимпиада по безопасност на движението по пътищата. Това съобщиха от пресцентъра на  Министерството на образованието и науката . Той ще присъства и на представяне на възможности за интерактивно обучение по пътна безопасност.", "date": "2019.05.08", "title": "Министър Красимир Вълчев ще се включи в награждаването на участниците в олимпиада по безопасност на движението по пътищата"}
{"url": "http://www.focus-news.net/news/2019/05/08/2655073/evropeyski-izbori-2019-bsp-podpisva-sporazumenie-za-vzaimodeystvie-i-podkrepa-za-evropeyskite-izbori-s-12-partii-i-grazhdanski-organizatsii.html", "text": "От 11.00 часа в зала „Сердика“ на Гранд хотел „София“ лидерът на БСП Корнелия Нинова и представители на ръководството на партията ще подпишат споразумение за взаимодействие и подкрепа за европейските избори с 12 политически и граждански организации - Движение за радикална промяна - Българската пролет; Българска земеделска партия; Общонароден комитет за защита на националните интереси; Съюз на пенсионерите - 2004; Национален синдикат \"Защита\"; Европейска сигурност и интеграция; ПП Подем; Съвет на европейската научна и културна общност; Партия на българските комунисти; Отечествен съюз; Български антифашистки съюз; Демократичен съюз на жените. Това съобщиха от пресцентъра на  БСП .", "date": "2019.05.08", "title": "Европейски избори 2019: БСП подписва споразумение за взаимодействие и подкрепа за европейските избори с 12 партии и граждански организации"}
{"url": "http://www.focus-news.net/news/2019/05/08/2655075/dobrich-dvizhenieto-po-pat-ii-71-dobrich-silistra-tryabva-da-se-osashtestvyava-s-povisheno-vnimanie-zaradi-remontni-deynosti.html", "text": "Част от път II-71 Добрич - Силистра е в ремонт. Движението на автомобили по този път и по част от път II-29 Генерал Тошево – ГКПП „Кардам“ трябва да се осъществява с повишено внимание и се регулира с пътни знаци поради ремонтни дейности на асфалтовата настилка, предаде кореспондент на  Радио „Фокус” – Варна . Ограничено е движението на МПС над 10 тона по главен път I-9 в участъка от село Кранево в посока Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа.   \r\nВ град Добрич ремонтни дейности се извършват по ул. „Никола Петков“ и част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. В Добрич времето е облачно, възможни са превалявания от дъжд, духа слаб вятър, температурата на въздуха е около 7 градуса.  \r\nЖулиета НИКОЛОВА", "date": "2019.05.08", "title": "Добрич: Движението по път II-71 Добрич - Силистра трябва да се осъществява с повишено внимание заради ремонтни дейности"}
{"url": "http://www.focus-news.net/news/2019/05/08/2655079/blagoevgrad-remontni-deynosti-se-izvarshvat-na-glaven-pat-e-79-ot-izhoda-na-grada-do-tunela-na-selo-zheleznitsa.html", "text": "Ремонтни дейности се извършват на главен път Е-79 от изхода на Благоевград до тунела на село Железница от км 366 до км 370. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ. Нормално се осъществява движението по главен път Е-79 и второкласен път Симитли - Гоце Делчев. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 - село Дрангово - село Ръждак - Петрич. Срокът за приключване на аварийния ремонт е до 31 юли. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.05.08", "title": "Благоевград: Ремонтни дейности се извършват на главен път Е-79 от изхода на града до тунела на село Железница"}
{"url": "http://www.focus-news.net/news/2019/05/08/2655078/evropeyski-izbori-2019-kandidatite-za-evrodeputati-ot-listata-na-gerb-i-sds-andrey-kovachev-lilyana-pavlova-i-emil-radev-shte-se-sreshtnat-s-zhiteli-v-nyakolko-rayona-na-sofiya.html", "text": "Кандидатите за евродепутати от листата на ГЕРБ и СДС Андрей Ковачев, Лиляна Павлова и Емил Радев ще се срещнат с жители в няколко района на София. Това съобщиха от пресцентъра на  ПП ГЕРБ . Кандидатът за евродепутат Андрей Ковачев ще се срещне с граждани на пазар „Красно село“. Той ще посети пазара между 10.00 и 11.00 часа. В 12.00 часа Андрей Ковачев ще се срещне с граждани на открита приемна на бул. „Витоша“ и ул. „Патриарх Евтимий“ в район „Триадица“. Срещата ще се проведе в 12.00 часа.  \r\nКандидатът за евродепутат Лиляна Павлова ще се срещне с граждани на пазара в жк. „Младост“. Лиляна Павлова ще посети пазара между 12.00 - 14.00 часа. \r\nКандидатът за евродепутат Емил Радев ще участва в инициатива за дарение на книги в 8 училища и 8 детски градини от СО район \"Красна поляна“. Инициативата е в 16.00 часа в читалище „Св. св. Кирил и Методий“. \r\nАндрей Ковачев и Лиляна Павлова ще посетят стъкларски завод в район „Сердика“. Срещата на кандидатите е от 15.00 часа. По-късно Андрей Ковачев и Лиляна Павлова ще присъстват на празник на район „Люлин\". Той ще се състои от 17.00 часа на сцена до ресторант „Бъфало“. \r\nЛиляна Павлова ще присъства на празничен концерт по случай Деня на Европа в район „Подуяне“. Той ще се състои в парк „Герена“ от 18.00 часа. \r\nАндрей Ковачев ще вземе участие в среща на народния представител Валентин Радев на тема: „Разговор за храбростта и професионализма на българските воини и бъдещето им като част от НАТО и ЕС“ с военно патриотични организации, офицери от резерва и граждани на район \"Искър“. Събитието ще се състои в ОКИ \"Искър\" от 18.30 часа.", "date": "2019.05.08", "title": "Европейски избори 2019: Кандидатите за евродепутати от листата на ГЕРБ и СДС Андрей Ковачев, Лиляна Павлова и Емил Радев ще се срещнат с жители в няколко района на София"}
{"url": "http://www.focus-news.net/news/2019/05/08/2655076/api-dvizhenieto-pri-km-7-na-am-struma-pri-tunel-malo-buchino-shte-se-osashtestvyava-v-edna-lenta-v-posoka-sofiya-i-pernik-poradi-montazh-na-avtomatichni-patni-znatsi.html", "text": "Движението при км 7 на АМ „Струма“ в района на тунел „Мало Бучино“ ще се осъществява в една лента в посока София и в една лента в посока Перник поради монтаж на автоматични пътни знаци. Това съобщиха от пресцентъра на  Агенция „Пътна инфраструктура“ . Във всяка посока на движение ще бъде ограничено преминаването по изпреварващата лента, като трафикът ще се пренасочва по активната лента.  \r\nОт 9.00 часа до 16.00 часа ще бъде ограничено движението по АМ „Хемус“ между п.в. „Прелог“ и п.в „Ябланица“ в посока София поради почистване на дъждоприемни шахти и изсичане на храсти. Трафикът ще се отклонява преди п.в. „Прелог“ по път I-3 Ботевград - Ябланица и при п.в. „Ябланица“ при км 74 ще се пренасочва по автомагистралата.", "date": "2019.05.08", "title": "АПИ: Движението при км 7 на АМ „Струма“ при тунел „Мало Бучино“ ще се осъществява в една лента в посока София и Перник поради монтаж на автоматични пътни знаци"}
{"url": "http://www.focus-news.net/news/2019/05/08/2655074/evropeyski-izbori-2019-gerb-i-sds-shte-predstavyat-vav-vratsa-listata-si-za-evropeyskite-izbori.html", "text": "ГЕРБ и СДС ще представят кандидатите си за членове на Европейския парламент в голямата зала на Драматично-куклен театър Враца от 18.00 часа. Това съобщиха от пресцентъра на  ПП ГЕРБ . На събитието ще присъстват водачът на листата Мария Габриел, кандидатите за евродепутати Ева Майдел, Асим Адемов, д-р Иво Ралчовски, Александър Йорданов и Илия Лазаров, председателят на СДС Румен Христов, областният управител и общински ръководител на партията Малина Николова, кметът на Община Враца Калин Каменов, кметове от област Враца, общински съветници, членове и симпатизанти на ГЕРБ. Участници в концерта във Враца ще бъдат Веселин Маринов, Деси Добрева, Светлин Миланов, Представителен танцов ансамбъл „Хемус” и Представителен танцов ансамбъл „Мездра”. \r\nВ програмата са включени и предизборни срещи на кандидатите за евродепутати от ГЕРБ Ева Майдел, Асим Адемов и д-р Иво Ралчовски с жители на област Враца. Заедно с тях ще бъде и Владимир Уручев. \r\nПървата от поредицата срещи е от 10.00 часа и ще е проведе в залата на Туристическия център в Мизия.  \r\nВ 11.30 часа те ще разговарят с колектива на шивашка фирма в град Бяла Слатина. Срещата ще се проведе на ул. „Търнавска“ 48А, индустриална зона.  \r\nВ 12.30 часа кандидатите за евродепутати и Владимир Уручев ще се срещнат с кметове на населени места и жители на с. Търнава на централния площад в населеното място. На мероприятията ще присъстват кметът на община Бяла Слатина Иво Цветков и Стефан Терзийски – общински ръководител на ГЕРБ.       \r\nПо-късно през деня Ева Майдел, Асим Адемов, д-р Иво Ралчовски и Владимир Уручев ще разговарят с жителите на община Криводол. Срещата е с начален час 14.30 часа и ще се проведе в залата на НЧ „Н.Й.Вапцаров”. \r\nВ 16.00 часа д-р Иво Ралчовски, Асим Адемов, Владимир Уручев и Калин Каменов ще открият новоизградена спортна площадка и ремонтирана спортна зала в с. Згориград.", "date": "2019.05.08", "title": "Европейски избори 2019: ГЕРБ и СДС ще представят във Враца листата си за европейските избори"}
{"url": "http://www.focus-news.net/news/2019/05/08/2655077/evropeyski-izbori-2019-kandidatite-ot-bsp-za-balgariya-shte-posetyat-silistra-blagoevgrad-dobrich-stara-zagora-i-targovishte.html", "text": "Kандидатите за евродепутати от „БСП за България“ ще посетят областите Силистра, Благоевград, Добрич, Стара Загора и Търговище. Това съобщиха от пресцентъра на  БСП . Силистра \r\nВ 14.00 часа в сградата на общинския съвет в Тутракан водачът на листата на левицата Елена Йончева ще се срещне с работодатели. В 17.15 часа в Арехологическия резерват тя ще срещне с проф. Георги Атанасов. В 18.00 часа в Дунавски парк в града тя ще участва в митинг-концерт.  Благовеград \r\nВ 13.30 часа в Народно читалище „Климент Охридски 1922“ в Симитли проф. Румен Гечев ще се срещне обществеността. В 15.30 часа в клуба на БСП с. Микрево, общ. Струмяни, той ще се срещне с жители. В 17.00 часа в Сандански проф. Гечев ще се срещне с граждани на централната улица в града. В 18.00 часа в залата на общината в града той  ще се срещне с обществеността.  Добрич \r\nВ 18.00 часа в Залата на запасните офицери в Шабла д-р Десислав Тасков ще се срещне с граждани.  \r\nВ 12.00 часа в областния съвет на БСП в Добрич Момчил Неков ще даде пресконференция. В 14.00 часа в областния съвет Неков ще се срещне с младежи.  Стара Загора \r\nВ 17.00 часа в х-л „Верея“ в Стара Загора Иво Христов ще даде брифинг за представители на медиите. В 18.00 часа в Зала 1 на х-л „Верея“ той ще се срещне с обществеността. Търговище \r\nВ 11.00 часа в центъра на Антоново Деница Златева и Цветелина Пенкова ще се срещнат с граждани. В 14.00 часа в с. Садина, общ. Попово, те ще се срещнат с жители. В 17.00 часа на Братската могила в центъра на Търговище Златева и Пенкова ще поднесат венци и ще вземат участие в шествие. В 18.00 часа в клуб \"Дръзновение\" в квартал \"Запад\" в Търговище те се срещнат с граждани.", "date": "2019.05.08", "title": "Европейски избори 2019: Кандидатите от „БСП за България“ ще посетят Силистра, Благоевград, Добрич, Стара Загора и Търговище"}
{"url": "http://www.focus-news.net/news/2019/05/08/2655037/voa-makedoniya-zashto-golyama-chast-ot-albantsite-ne-glasuvaha-na-izborite-za-prezident-na-makedoniyai.html", "text": "Шестите президентски избори в Северна Македония преминаха в атмосфера на относително слаба избирателна активност в общините с албанско мнозинство, отбелязва македонската редакция на  The Voice of America . \r\nЗа разлика от частите с македонско мнозинство, където явката беше между 40 и 60 процента, в албанските общини тя е около 30%. \r\nНапример, в Тетово и Гостивар избирателната активност е 28,51% и 24,05%. В някои общни и под 20%, като например в Желино (16,20%) или Врабчище (19,28%). \r\nЗа политическия анализатор Алберт Муслиу това се е случило по няколко причини. \r\n„Първо, заради голямата миграция. Селските, а и градските общини, намаляват постоянно. Втората причина е може би поради някакво послание от албанските политически партии. Това се отнася и за ДСИ (най-голямата албанска партия в Македония Демократичния съюз за интеграция – бел.прев.), и за албанската опозиця, и за управляващото мнозинство. Третата причина са намалелите възможности на албанските политически субекти да привличат и мобилизират своите избиратели“, казва Муслиу. \r\nТой не смята, че може да става въпрос за незаинтересованост на албанския електорат да гласува за македонец, защото на последните парламентарни избори повече от 50 хиляди от тях са гласували за СДСМ. \r\nСпоред експерта, слабата явка на всички граждани трябва да подтикне политическите партии да променят нещо в политическия модел. \r\n„Постоянно говорим, че една трета от населението е заминало от страната, а не се прави нищо, за да се направи по-лесно гласуването. Мисля, че тук трябва да бъде измислена някаква формула“, добави той. \r\nИ други анализатори смятат, че слабата избирателна активност на албанците е заради недоволството на избирателите от политическите партии. \r\n„Това е резултат от най-голямото досега разделение на електората, а освен това е един вид наказание заради недоволството от действията на официалния представител на албанците във властта. На парламентарните избори тази ситуация ще бъде коренно различна, защото борбата за депутатски места е единствената надежда на част от малките албански партии да останат като субект на политическата сцена“, обяснява Агим Юнуз, политически анализатор. \r\nУниверситетският професор Арсин Синани смята, че системата в Северна Македония фаворизира македонския кандидат. \r\n„Това е проблем, тъй като дори и албанците да излязат, резултатът ще е същият. Македонската страна не е отворена и готова албанец да стане президент. Има и други проблеми, но преди изборите кандидатите се концентрират само върху македонските граждани“, казва той. \r\nНо професорът по политически системи Горан Илич твърди, че албанските избиратели са показали активност в целокупния изборен процес. Той не очаква повторение на същата картина на следващите избори. \r\n„Защото това е обусловено от много фактори и от определени обстоятелства, като например, видът на изборите и преференциите на гласоподавателите, след това, партийно-политическият мениджмънт на управляващите структури, вътрешнокоалиционните интереси и договори, както и политическият капацитет на опозиционния блок“, казва Илич. \r\nГенералният секретар на „Алианса на албанците“ и кмет на Гостивар Арбен Таравари пък обяснява, че на последния вот избирателната активност на албанците е била под 25% от капацитета, който имат в страната и че това говори за много неща. \r\n„Има една тотална демотивация на гражданите и заради това те не излизат на избори. Демотивацията идва от дългото управление на ДСИ. От 200 до 250 хиляди, които бяха активни, сега вече не излизат. Има нещо, което трябва ние, като опозиция, а особено властта, да променим. 95% от албанците гласуваха за Стево Пендаровски. Във всички общини, ако съберете гласовете от първия тур на Блерим Река плюс Стево Пендаровски,  ще видите, че те излизат и на втория тур“, заяви Таравари. \r\nТой подчерта, че „Алианса“ не е бойкотирал изборите, въпреки че в партията е имало различни мнения. \r\nГоляма част от членската маса и ръководството са гласували, но самият Тарабари не го е направил в знак на простест срещу властта. \r\nПо неговите думи, албанската опозиция е дала 50 хиляди гласа на втория тур. \r\nВеднага след обявяването на първичните резултати, от ДСИ заявиха, че са доволни от своя принос за победата на консенсусния кандидат Пендаровски. \r\n„Нашите първични неофициални оценки са, че има около 90 хиляди албански гласа в подкрепа на концепцията за консенсус. Искам да изразя дълбока загриженост във връзка с информациите на терен за тих, но организиран и активен бойкот от страна на албанската опозиция. Това се забелязва ясно в общини, като Желино, Боговинье, Врабчище и Гостивар“, заяви Иджет Мемети, началник на изборния щаб наа ДСИ. \r\nВ неделя Македония избра петия си президент Стево Пендаровски. \r\nПревод и редакция:", "date": "2019.05.08", "title": "VOA (Македония): Защо голяма част от албанците не гласуваха на изборите за президент на Македония?"}
{"url": "http://www.focus-news.net/news/2019/05/08/2655081/evropeyski-izbori-2019-koalitsiya-za-balgariya-shte-dari-knigata-ilindensko-preobrazhenskoto-vastanie-1903-prez-pogleda-na-evropeyskite-diplomati-v-kazanlak.html", "text": "„Коалиция за България“ ще дари книгата „Илинденско-Преображенското въстание 1903 през погледа на Европейските дипломати“ в Казанлък от 14.00 часа. Това съобщиха от пресцентъра на   „Коалиция за България“ . Дарението ще се състои на къщичките за книги в градската градина. На събитието ще присъстват: Георги Първанов - президент на Р България (2002-2012), проф. Дуранкев - водач на листата на КБ, Румен Петков - председател на КБ, Камелия Стаматова - кандидат за евродепутат, както и други кандидати на листата и коалиционни партньори.", "date": "2019.05.08", "title": "Европейски избори 2019: „Коалиция за България“ ще дари книгата „Илинденско-Преображенското въстание 1903 през погледа на Европейските дипломати“ в Казанлък"}
{"url": "http://www.focus-news.net/news/2019/05/08/2655084/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на спирателни кранове на ул. „Иван Щерев“ в кв. „Подуене“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Иван Щерев“ от ул. „Атанас Узунов“ до ул. „Румен войвода“; ул. „Иван Миланов“ от ул. „Иван Щерев“ до ул. „Братя Пешеви\", ул. „Детелин войвода“ от ул. „Иван Щерев“ до ул. „Братя Пешеви“; ул. „Румен войвода“ от ул. „Иван Щерев“ до ул. „Детелин  войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Щерев“ ъгъла с ул. „Детелина войвода“.  \r\nВъв връзка с  изграждане на уличен водопровод на ул. „Георги Русев“ в жк. „Малинова долина“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\nпо бул. „Симеоновско шосе“ от ул. „Околовръстен път“ до ул. „Проф. Иван Странски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Русев“ ъгъла с бл. 23. \r\nВъв връзка с пресвързване на уличен водопровод в вилна зона „Иваняне“ в гр. Банкя се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nвилна зона „Иваняне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богдан“ ъгъла с ул. „Мусала“. \r\nВъв връзка с изграждане на сградно водопроводно отклонение на ул. „Хаджи Мано Стоянов“ жк. „Надежда“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Хаджи Мано Стоянов“ от бул. „Ломско шосе“ до ул. „Екзарх Стефан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ломско шосе“ ъгъла с ул. „Хаджи Мано Стоянов“.  \r\nВъв връзка с подмяна на сградно водопроводно отклонение на ул. 2 в кв. „Враждебна“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. 1, ул.2, ул. 60, ул. 61. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 №65.  \r\nВъв връзка с прекъсване на сградно водопроводно отклонение на ул. „Божур“ в с. Кривина се налага спиране на водоподаването от 11.00 до 18.00 часа на клиентите на „Софийска вода”, живеещи в района на: ул. „Божур“ от ул. „Демокрация“ до ул. „Латинка“ и ул. „Просвета“ №7, 9, 11. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Божур“ 4. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.08", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/05/08/2655080/toplofikatsiya-sofiya-startira-izpalnenieto-na-neotlozhnite-remonti-i-profilaktika-po-toploprenosnata-mrezha.html", "text": "Стартира изпълнението на неотложните ремонти и профилактика по топлопреносната мрежа в участъците с повишена аварийност през последните месеци в София. В тази връзка подаването на топла вода ще бъде временно спирано. Това съобщиха от пресцентъра на  „Топлофикация София” ЕАД . Съгласно изискванията на Общите условия за продажба на топлинна енергия за битови нужди от „Топлофикация София” EАД на клиенти в град София дружеството следва да информира клиентите 15 дни по - рано за началото и продължителността на спиране на топлоподаването поради извършване на ремонтни работи, реконструкция или други подобни действия, които подлежат на планиране.   \r\nОт 8 май до 10 май 2019 г.  ще бъде спряна топлата вода към клиентите в района между бул. „Александър Стамболийски“, бул. „Витоша“, ул. „Неофит Рилски“ и бул. „Христо Ботев“.  \r\nВ същия период ще бъде затворена за преминаване на МПС ул. „Княз Борис I“ в района между ул. „И. Денкоглу“ и ул. „Солунска“, както и ул. „Кърниградска“ в района между ул. „Княз Борис I“ и ул. „Цар Асен I“. \r\nОт 13 май до 20 май 2019 г. (вкл.) ще бъде спряно подаването на топла вода към всички сгради в ж.к. „Младост-1“, ж.к. „Мусагеница“, ж.к. „Дървеница“, ж.к. „Студентски град“, кв. „Витоша“ и всички резиденции на бул. „Симеоновско шосе“.  \r\nЩе бъдат засегнати следните сгради: \r\n- ж.к. „Младост-1“: от бл. № 1 до бл. № 79 В и от бл. № 121 до № №150, УМБАЛ „Света Ана“;  \r\n- ж.к. „Мусагеница“: от бл. № 80 до бл. № 110; \r\n- ж.к. „Дървеница“ блокове №№ 15,16,17, 18, 18А, 19, 21, 23, 28, 33 34, 35, 36, 38, 40, 42, 42А, 43, 44, 45, 45А, 46, 47, 48, 49; ул. „Дъбница“: бл. №№ 3А, 5, 7, 11, 16, 18, 20, ул. „Константин Игнатов“ бл. №1, 1А, 2, 3, 4, 5, 6, 8; ул. „Айдемир“: бл. №13, ул. „Проф. Стоян Киркович“ бл. №1, 1А, 3, 5, 12, 27; ул. „Андрей Ляпчев“: бл. №№ 7, 9, 11; ул. „Яна“ бл. № 1, 2, 4; ул. „Белимел“: бл. №4, 10, 24; ул. „Иван Боримечка“: бл. №22; ул. „Климент Охридски“ №5, 7, 9; \r\n- ж.к. Студентски град“ - всички общежития от бл. №1 до бл. № 61, НСА, УНСС, МГУ, ЛТУ, ХТМУ, ТУ-зала „Октомври“;  \r\n- кв. „Витоша“ - хотел „Вега“, офис сграда „Трелеборг“, НХА, ул. „Никола Габровски“ №90, ул. „Проф. Хр. Вакарелски“ №1, 3, 5, 5А; ул. „Акад. Й. Трифонов“ №1, 4, 18; ул. „Проф. Г. Златарски“ №3, 5, 18; бул. „Симеоновско шосе“ №1, бул. „Г. М. Димитров“ №38;  \r\nкв. „Витоша“ бл. №1, 2, 3, 6, 7; резиденциите на бул. „Симеоновско шосе“ - Република Афганистан, Емирство Кувейт, Ислямска република Индонезия, Република Индонезия, Китайска народна република, Сирия, Алжирска народно-демократична република, Кралство Мароко, Боливарска република Венецуела, Кралство Белгия, Кралство Испания и Република Аржентина.  \r\nОт 13 май до 16 май 2019 г. ще бъде спряна топлата вода към сградите в района между бул. „Сливница“, бул. „Христо Ботев“, ул. „Цар Симеон“, ул. „Княз Борис I“, ул. „Пиротска“, ул. „Триядица“, ул. „Сердика“, бул. „Княз Александър Дондуков“, ул. „Веслец“, ул. „Екзарх Йосиф“, ул. „Георг Вашингтон“, ул. „Цар Симеон“, бул. „Княгиня Мария Луиза“, ул. „Струма“, ул. „Св.св. Кирил и Методий“, ул.“Бачо Киро“ и ул. Поп Богомил“. \r\nОт 13 май до 19 май 2019 г. ще бъде спряна топлата вода в сградите, намиращи се в: \r\n- част от ж.к „Лагера“ между ул. „Христо Матов“, бул. „Цар Борис III“, бул. „Акад. Иван Гешов“, ул. „Костенец“, ул. „Житница“,ул. „Съвет на Европа“ и ул. „Плиска“; \r\n- част от кв. „Хиподрума“ между ул. „Софийски герои“, ул. „Найден Геров“, бул. „Акад. Иван Гешов“ и бул. „Цар Борис III“; \r\n- част от кв. „Крива река“ между бул. „Акад. Иван Гешов“, ул. „Свети Георги Софийски“, ул. „Константин Иречек“ и бул. „Ген. Едуард И. Тотлебен“. \r\nОт 20 май до 22 май 2019 г. без топлоподаване ще останат сградите в района между бул. „Патриарх Евтимий“, ул. „Фритьоф Нансен“, бул. „Евлоги и Христо Георгиеви“ и ул. „Граф Игнатиев“, както и между бул. „Евлоги и Христо Георгиеви“, ул. „Крум Попов“, ул. „Милин камък“, ул. „Орфей“, ул. „Розова долина“, ул. „Калиакра“ и ул. „Иглика“. \r\nОт 27 май до 31 май 2019 г. ще бъде спряно топлоподаването към следните райони: \r\n- част от ж.к. „Лагера“ между ул. „Плиска“, ул. „Хризантема“, ул. „Житница“, бул. „Цар Борис III“ и ул. „Христо Матов“; \r\n- част от кв. „Хиподрума“ между ул. „Лерин“, ул. „Кюстендил“, ул. „Видлич“ и бул. „Цар Борис III “; \r\n- част от кв. „Красно село“ между ул. „Хайдушка гора“, ул. „Дойран“ и ул. „Кюстендил“;  \r\n- ж.к. „Бели брези“ между ул. „Смърч“, ул. „Битоля“, бул. „Гоце Делчев“, бул. „България“, ул. „Кюстендил“ и ул. „Дойран“; \r\n- част от ж.к „Стрелбище“ между бул. „Гоце Делчев“,ул. „Твърдишки проход“,ул. „Нишава“, ул. „Руен“, ул. „Добри Христов“, ул. „Дедеагач“, ул. „Нишава“ и бул. „България“; \r\nИнформацията за сроковете на спиране на топлата вода и засегнатите квартали  е публикувана в сайта на дружеството –   и във „Фейсбук“ -  . Повече подробности клиентите могат да получат на информационния телефон в Кол центъра на компанията – 0 700 11 111.", "date": "2019.05.08", "title": "„Топлофикация София”: Стартира изпълнението на неотложните ремонти и профилактика по топлопреносната мрежа"}
{"url": "http://www.focus-news.net/news/2019/05/08/2655083/evropeyski-izbori-2019-vodachat-na-listata-na-gerb-i-sds-za-evropeyskite-izbori-mariya-gabriel-shte-poseti-sliven.html", "text": "Водачът на листата на ГЕРБ и СДС за европейските избори Мария Габриел ще посети Сливен, съобщиха от  ПП ГЕРБ . Тя ще бъде придружена от народния представител от ГЕРБ и областен ръководител на партията Десислава Танева. \r\nОт 10.00 ч. Мария Габриел ще се включи в официалната церемония по откриване на XXI Националния фестивал на детската книга, която ще се проведе във фоайето на Драматичен театър „Стефан Киров”.  \r\nФестивалът се провежда ежегодно през месец май. Организира се от Регионална библиотека „Сава Доброплодни“ – Сливен с подкрепата на Министерство на културата, Национален център за книга към Министерството на културата, Община Сливен, Областна администрация - Сливен, Агенцията за българите в чужбина, Ротари клуб - Сливен, издателства и др. Гости на Фестивала са автори, издатели, книгоразпространители, библиотечни специалисти от България и чужбина и много деца. \r\nВ 11.00 часа водачът на листата на ГЕРБ и СДС Мария Габриел и кандидатът за евродепутат Камен Костов ще проведат среща с представители на IT сектора. Ще се обсъждат въпроси, свързани с дигиталната епоха и политиките на ЕС. Срещата ще се проведе в конферентната зала на хотел „Централ“.", "date": "2019.05.08", "title": "Европейски избори 2019: Водачът на листата на ГЕРБ и СДС за европейските избори Мария Габриел ще посети Сливен"}
{"url": "http://www.focus-news.net/news/2019/05/08/2655086/rumyana-glavcheva-ekspert-seizmolog-dopisen-chlen-na-bani-ochakvat-se-shteti-ot-zemetresenie-s-magnitud-72-v-papua-nova-gvineya.html", "text": "Вчера сутрин, вторник, около 7:20 часá време в епицентъра (00:20 българско време) Папуа Нова Гвинея бе ударена от земетресение с магнитуд 7.2, станало на дълбочина от 130-140 километра (км) в земните недра. Епицентърът на земетресението е на около 35 км югоизточно от Булоло (около 16 хиляди души население), в източната провинция Моробе на Папуа Нова Гвинея, и на 65 км югозападно от Лае (76 хил.ж.). Това съобщава за Агенция \"Фокус\"  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) .Тихоокеанският център за предупреждение обяви, че опасност от цунами няма, тъй като сеизмичният източник е на голяма дълбочина. Поради лошите комуникации още не е ясно какви щети е причинило земетресението. Известно е, че има уплашени жители и паднали предмети в сгради. В района на град Лае е прекъснато електроподаването. Снимки от този град показват стока и инструментариум разпръснати по пода в магазини. Изглежда, че в селището има и малки структурни повреди. Може да се предположи, че интензивността на сътресенията в Лае е достигнала VI степен.  Земетресението е усетено и в столицата Порт Моресби, която е на около 280 км северно от епицентъра.  \r\nМежду проявите от земетресението, станало във вторник в района на Папуа Нова Гвинея, и прояви от силно земетресение във Вранча е възможно да се установи известно подобие . Например във факта, че вчерашното земетресение е усетено в северни територии на Австралийския континент, на около 600 км разстояние. Усетено е от IV степен и на 480 км изток-североизток от епицентъра в островите Източна Нова Британия, както и на около 300 км на северозапад в Маунт Хаген. Следвайки горната логика, би трябвало да се очаква в Булоло и Лае да се установят сериозни материални щети – интензивността да е най-малко от VII степен. \r\nПапуа Нова Гвинея е част от тихоокеанския пръстен, където земетресения често са причинявани от триене между тектонските плочи. На 26 февруари 2018 земетресение с магнитуд 7.5 и епицентър на 350 км в запад-северозападна посока срина къщи и предизвика свлачища, отне и живота на около 150 души в Папуа Нова Гвинея.", "date": "2019.05.08", "title": "Румяна Главчева, експерт-сеизмолог, дописен член на БАНИ: Очакват се щети от земетресение с магнитуд 7.2 в Папуа Нова Гвинея"}
{"url": "http://www.focus-news.net/news/2019/05/08/2655082/konsultativen-savet-po-pchelarstvo-shte-zasedava.html", "text": "По разпореждане на министъра на земеделието и храните ще се проведе Консултативен съвет по пчеларство. Решението идва след поредица от протести на пчелари заради масови мор на пчели. На днешното заседание се очаква пчеларите да внесат протестна декларация, с която настояват да се криминализира отравянето на пчелите и искат спешна промяна в нормативната уредба в защита на пчелните семейства. От бранша настояват да се отнема правото на субсидия на земеделския стопанин при установяване на отравяне на пчели, както и да се конфискува техника, с която е извършено престъплението. Нужно е и да се въведе система за следене на движението на земеделската техника и да се повиши кадровият капацитет на службите за растителна защита, настояват още пчеларите.  \r\nНа Консултативния съвет са поканени и други организации на земеделски производители.", "date": "2019.05.08", "title": "Консултативен съвет по пчеларство ще заседава"}
{"url": "http://www.focus-news.net/news/2019/05/08/2655085/blagoevgrad-v-grada-shte-se-sastoi-parva-kopka-po-proekta-za-obnovyavane-i-modernizatsiya-na-detska-gradina-vechernitsa.html", "text": "Първа копка за изграждане на нова сграда към ДГ №8 „Вечерница“ ще бъде направена в Благоевград. Церемонията ще се състои от 11.30 часа в двора на детското заведение, съобщиха от пресцентъра на  Общината . В 10.30 часа в зала 5 на Община Благоевград ще бъде проведена и пресконференция, на която ще бъдат разяснени дейностите по проект „Обновяване и модернизация на образователната инфраструктура в Благоевград“.  \r\nОбектът към ДГ „Вечерница“ е част от проекта „Обновяване и модернизация на образователната инфраструктура в Благоевград“. Освен самото изграждане на сградата, е предвидено и нейното оборудване. В двора на ДГ №8 „Вечерница“ ще бъдат ремонтирани и обновени детските площадки и ще бъде изградена една нова площадка. Отделно от това в основната сграда на детската градина ще бъдат доставени и монтирани нови уреди в кухненското помещение и пералното помещение. \r\nПроектът „Обновяване и модернизация на образователната инфраструктура в Благоевград“ се финансира по приоритетна ос 1 „Устойчиво и интегрирано градско развитие”, процедура BG16RFOP001-1.008 „Изпълнение на интегрирани планове за градско възстановяване и развитие 2014-2020 Благоевград”. Той предвижда създаване и осигуряване на модерна, функционална, здравословна, енергийно ефективна и достъпна среда на образователната инфраструктура в Благоевград. Обект на интервенция са три училища - НХГ „Св. св. Кирил и Методий\", Трето ОУ „Димитър Талев\" и Пето СУ „Георги Измирлиев\", както и ДГ № 8 „Вечерница\". Проектът е с административен Договор №BG16RFOP001-1.008-0009-C01/13.02.2018 г., с анекс №BG16RFOP001-1.008-0009-C02.  \r\nСтойността е 3 923 211.00 лв., а срокът за изпълнение е 24 месеца. \r\nС обновяването на материално-техническата база в трите обекта, заложени в проекта, ще се подобрят условията за учебно-възпитателния процес, ще се улесни въвеждането на нови методи на обучение, които да повишат и задържат интереса на децата и учениците и ще се отрази благоприятно на мотивацията им за усвояване на знания и придобиване на умения. Ще бъде осигурен и достъп на деца и ученици с увреждания чрез монтирането на устройства.", "date": "2019.05.08", "title": "Благоевград: В града ще се състои първа копка по проекта за обновяване и модернизация на Детска градина „Вечерница“"}
{"url": "http://www.focus-news.net/news/2019/05/08/2655066/rumanskite-vlasti-shte-ni-predadat-zadarzhanite-za-telefonni-izmami.html", "text": "В 10.00 часа на ГКПП „Дунав мост“ румънските власти ще предадат на българските съдебни органи шестимата задържани в Румъния, обвинени от Специализираната прокуратура за участие в организирана престъпна група за телефонни измами. Предстои да им бъдат предявени обвинения, както и да им бъде наложено задържане до 72 часа.  „Фокус“ припомня:   На 18 април беше разбита най-голямата досега група за „ало“ измами. Измамниците са действали в България и Румъния. В хода на разследването бяха претърсени 17 адреса и намерени 132 мобилни телефона и 137 сим карти. Над 25 българи бяха задържани в операцията, която полицията нарече „Ринг Ринг“. Сред тях са 5 лица от България, които са били така наречени „мулета“, още 6 души в Румъния от най-високото йерархично ниво на групата, включително и ръководителят, и над 23-ма „въртачи“, които постоянно са набирали различни телефонни номера на територията на България. Голяма част от задържаните са български граждани от ромски произход. Тогава от МВР отчетоха, че само за изминалата година вредите от телефонни измами са над 8 млн. лева. Румънските власти трябваше да приключат процедурата по екстрадиция на задържаните там с Европейска заповед за арест шестима български граждани и да определят дата на предаването им на българските съдебни органи.", "date": "2019.05.08", "title": "Румънските власти ще ни предадат задържаните за телефонни измами"}
{"url": "http://www.focus-news.net/news/2019/05/08/2655088/api-do-1700-chasa-dvizhenieto-pri-km-59-na-am-trakiya-v-posoka-sofiya-se-osashtestvyava-samo-v-izprevarvashtata-lenta-poradi-remontni-deynosti.html", "text": "До 17.00 часа днес движението се осъществява само в изпреварващата лента в посока София на АМ „Тракия“ при км 59 поради  ремонтни дейности. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки пътната сигнализация.", "date": "2019.05.08", "title": "АПИ: До 17.00 часа движението при км 59 на АМ „Тракия“ в посока София се осъществява само в изпреварващата лента поради  ремонтни дейности"}
{"url": "http://www.focus-news.net/news/2019/05/08/2655091/burgas-zapochvat-obrabotki-na-trevnite-ploshti-v-grada-protiv-karlezhi.html", "text": "„Дезинфекционна станция“ – Бургас ЕООД започва обработки на тревни площи срещу кърлежи в паркове, градини, детски площадки, зони за свободно пуснати кучета и подходите към тях. Това съобщиха от пресцентъра на  Община Бургас . Биоцидният препарат е „Ефциметрин“ 10 ЕК АДВ „Циперметрин“ 10.75 гр/100 мл. Карантинният срок е 24 часа. Третирането ще се извършва в часовете от 06.00 до 10.00 часа по график. Дезинфекционна станция – Бургас ЕООД поддържа в готовност и екип, който ще работи по сигнали на граждани на телефони 056 86 29 81, 0893 683 143 \r\nДезинфекционна станция – Бургас ЕООД си запазва правото да променя графика в зависимост от метеорологичните условия – силен вятър, дъжд и други.", "date": "2019.05.08", "title": "Бургас: Започват обработки на тревните площи в града против кърлежи"}
{"url": "http://www.focus-news.net/news/2019/05/08/2655092/kardzhali-shofiraneto-tryabva-da-se-osashtestvyava-s-povisheno-vnimanie-po-patya-karamfil-krumovgrad-ot-30-km-do-36-km-poradi-remontni-deynosti.html", "text": "По път Черноочене – Кърджали преминаването се осъществява само в посока Кърджали за МПС над 15 тона. Това съобщиха за   Радио \"Фокус\"  от Областно пътно управление - Кърджали. Обходните маршрути са: \r\n- по направление Хасково – Кърджали: по път І-5, път ІІІ-505 с. Манастир, път ІІІ-507 Г. Войводино – Мост – Чифлик – Кърджали;  \r\n- по направление Асеновград – Кърджали: по път ІІ-58, път І-5 посока Хасково, път ІІІ-505 с. Манастир, път ІІІ-507 Г. Войводино – Мост – Чифлик – Кърджали;  \r\n- по направление Минерални бани – Кърджали: по път ІІІ-506, път І-5 посока Хасково, път ІІІ-505 с. Манастир, път ІІІ-507 Г.Войводино – Мост – Чифлик – Кърджали.  \r\nПътните настилки в областта са сухи. Засилен е трафикът на входовете и изходите на град Кърджали. Продължават ремонтните дейности по пътя Карамфил – Крумовград от 30 км до 36 км, шофирането трябва да се осъществява с повишено внимание. Подокопният дренаж, преоткосирането, ремонтът на водостоци и облицоването на окопи ще продължи до 31 май. Движението по пътя Крумовград – границата с област Хасково от 36 км до 55 км трябва да се осъществява с повишено внимание заради локални ремонти на пътното тяло и асфалтови работи.   \r\nДарина ДЕЕНИЧИНА", "date": "2019.05.08", "title": "Кърджали: Шофирането трябва да се осъществява с повишено внимание по пътя Карамфил – Крумовград от 30 км до 36 км поради ремонтни дейности"}
{"url": "http://www.focus-news.net/news/2019/05/08/2655087/stara-zagora-vazstanovyava-se-dvizhenieto-na-obshtestveniya-transport-po-avtobusni-linii-3-8-i-22.html", "text": "Възстановява се движението на обществения превоз на пътници по автобусни линии №3, №8 и №22 по утвърдените им маршрути. Това съобщиха от пресцентъра на  Община Стара Загора . Преустановяването на преминаването в района на кръстовището на ул. „Христо Ботев“ и „Одринска епопея“ бе наложено заради изграждане на кръгово кръстовище и продължаването на уличната мрежа до парк „Артилерийски“.", "date": "2019.05.08", "title": "Стара Загора: Възстановява се движението на обществения транспорт по автобусни линии №3, №8 и №22,"}
{"url": "http://www.focus-news.net/news/2019/05/08/2655093/evropeyski-izbori-2019-g-velizar-enchev-tezi-izbori-sa-reshavashti-i-za-smyanata-na-politicheskiya-model-v-balgariya.html", "text": "Тези избори са не само за представители в Европейския парламент, но са и решаващи за смяната на политическия модел в страната и за доходите на българските граждани. Това заяви кандидатът за евродепутат от листата на „БСП за България” Велизар Енчев на среща с граждани в град Пазарджик, съобщиха от пресцентъра на  БСП . Според Енчев колкото по-голяма е групата на левицата в Европейския парламент, толкова по-значими законодателни промени в социалната сфера ще могат да бъдат направени.  \r\n\"Една от основните ни задачи трябва да бъде да осигурим законодателна рамка на предложението за общ стандарт на минималната работна заплата и пенсия\", посочи още Велизар Енчев.", "date": "2019.05.08", "title": "Европейски избори 2019 г.: Велизар Енчев: Тези избори са решаващи и за смяната на политическия модел в България"}
{"url": "http://www.focus-news.net/news/2019/05/08/2655089/pregled-na-osnovnite-temi-v-dobrudzhanskiya-pechat.html", "text": "„Благовестията на Каварна“ е водещо заглавие в днешното издание на вестник  „Нова добруджанска трибуна“ . По установена вече благочестива традиция и този Гергьовден е бил посрещнат с картичка с изображението на каварненския храм, чийто патрон е великомъченикът Победоносец. Творбата е дело на младата художничка Християна Спасова от Казанлък. Картички с изображения на църквата „Свети Великомъченик Георги“ се издават за девета поредна година. Първата картичка е била отпечатана през 2011 г., когато е била отбелязана 175-ата годишнина на храма. „149 години Народно читалище „Йордан Йовков – 1870“, съобщава изданието. Богата програма е подготвило читалището по повод рождения си ден. Проявите са започнали още на 23 април с откриването на изложбата живопис „Цветя“ на Школата по изобразително изкуство. „Общински фонд „Здраве“ да финансира нощна дежурство в аптеките предлага Иво Пенчев“, съобщава всекидневникът. Предложението ще бъде разгледано на извънредно заседание на Управителния съвет на фонда днес. Заседанието ще започне в 15.00 часа. Очаква се да бъдат уточнени параметрите от членовете на Управителния съвет и юристите на Общинския съвет. Без значение е къде в Добрич се намира аптеката, която кандидатства за финансовия стимул. Единственото условие е тя да работи през нощта, това подчертава в изявлението си пред медиите председателят на Общинския съвет Иво Пенчев. Над 2000 участника ще се качат на сцената на предстоящия общобългарски събор „С България в сърцето“ в Каварна“, съобщава изданието. В дните от 10 до 12 май Каварна ще бъде домакин за 16-ти път на общобългарския младежки фолклорен събор. За първи път в историята му ще участват над 2000 деца и младежи от България, Молдова, Украйна и Румъния. Това е единственият по мащабите си събор, който обединява български младежи от различни краища на света. През годините в него са участвали потомци на Българи от Албания, Молдова, Украйна, Македония, Румъния и Сърбия. От спортната страница – „Валентин Андреев отново над опит №1 в света“. Младият спортист е коригирал собственото си най-добро постижение в световната ранглиста за сезона на чук за юноши под 18 години. Той е направил силно състезание по време на седмото издание на турнира „Дионисополис“ в родния си град Балчик. Втори в дисциплината се е класирал неговият съотборник Даниел Джахани.", "date": "2019.05.08", "title": "Преглед на основните теми в добруджанския печат"}
{"url": "http://www.focus-news.net/news/2019/05/08/2655090/prof-asen-baltov-umbalsm-n-i-pirogov-nito-edno-ot-detsata-blasnati-na-bul-vladimir-vazov-ne-e-s-opasnost-za-zhivota.html", "text": "Нито едно от децата, блъснати на бул. „Владимир Вазов“, не е с опасност за живота. Това каза директорът на УМБАЛСМ „Н. И. Пирогов“ проф. Асен Балтов в ефира на предаването  „Тази сутрин“  по  бТВ . Децата са контактни и адекватни, добави той. \r\n„Децата, които останаха на лечение в „Пирогов“, прекараха спокойно нощта. Момчето беше оперирано по спешност. Бяха извършени оперативни интервенции на колянното капаче и на глезена. Всичко е протекло много добре“, обясни проф. Балтов. \r\n„Предстои операция на момичето, което е по-тежко пострадало, което беше настанено в реанимацията веднага след провеждане на диагностичните процедури. При нея има счупване на таз и счупване на подбедрицата. Предстои днес да бъдат оперирани и стабилизирани“, добави той. \r\n„Третото момиче е в добро състояние и днес най-вероятно ще бъде изписана, след като беше извършена оперативна интервенция. Тя беше с голяма контузно-разкъсна рана в областта на коляното, която беше обработена с упойка в операционната, отбеляза директорът на УМБАЛСМ „Н. И. Пирогов“.  \r\nТой отбеляза, че травмите са тежки, но децата имат по-големи способности да се възстановяват. Ако това бяха възрастни пациенти, травмите щяха да са много по-тежки, коемнтира проф. Балтов. Агенция „Фокус“ припомня:   Четири деца на възраст между 15 и 17 години бяха блъснати от лек автомобил на кръстовището на бул. „Владимир Вазов“ и ул. „Васил Кънчев“. Инцидентът стана около 14.00 часа на 7 май. По първоначална информация водачът на лек автомобил „Мерцедес“ е загубил контрол над управлението и е блъснал децата, след което автомобилът е паднал в канала.  \r\nПострадалите са откарани в УМБАЛСМ „Н. И. Пирогов“. След преглед, едно от децата - момиче на 15 години с навяхване на глезенната става, е отказало хоспитализация. В лечебното заведение остават друго момиче на 15 години с разкъсна контузна рана в областта на коляното, момче на 16 години със счупване на капачката на коляното и глезенна става и 17-годишно момиче със счупване в областта на таза и подбедрицата и с комоцио.", "date": "2019.05.08", "title": "Проф. Асен Балтов, УМБАЛСМ „Н. И. Пирогов“: Нито едно от децата, блъснати на бул. „Владимир Вазов“, не е с опасност за живота"}
{"url": "http://www.focus-news.net/news/2019/05/08/2655094/burgas-prodalzhavat-praznichnite-sabitiyata-za-otbelyazvaneto-na-130-godini-ot-sazdavaneto-na-24-ti-pehoten-chernomorski-polk.html", "text": "Продължават празничните събитията за отбелязването на 130 години от създаването на 24-ти пехотен Черноморски полк. Това съобщиха от пресцентъра на  Община Бургас . Честванията по повод 130-годишнината от създаването на полка започнаха на 7 май с откриване на паметна плоча на полк. Георги Д. Генчев. Днес програмата продължава с изпълнения на Представителния духов оркестър на военноморските сили от Варна. Събитието е от 10.00 часа на пл. „Св. св. Кирил и Методий“. В 10.15 започва военен ритуал, по време на който ще бъде посрещнато знамето на 24-ти пехотен Черноморски полк. След церемонията представителните военни части ще се отправят с тържествен марш към паметника на загиналите във войните от 24-ти Черноморски полк. В 11.15 шествието ще продължи от щаба на полка към параклиса „Св. Георги Победоносец“ в Морската градина, където ще бъде отслужен молебен. От 12.30 часа Представителният духов оркестър ще изнесе концерт при Часовника. Организатори на честванията са Военен клуб – Бургас, Инициативен комитет и Община Бургас. \r\nСпечелените от 24-ти пехотен Черноморски полк победи на бойното поле го нареждат сред най-знаменитите части на Българската армия. Той ще остане в историята с героичните сражения при Люлебургас и Бунархисар по време на Балканската война. Бойната част от Бургас участва и при обсадата на Одринската крепост, като подсигурява срещу удари от противника тила и фланговите на българското нападение.", "date": "2019.05.08", "title": "Бургас: Продължават празничните събитията за отбелязването на 130 години от създаването на 24-ти пехотен Черноморски полк"}
{"url": "http://www.focus-news.net/news/2019/05/08/2655097/obshtina-shumen-preduprezhdava-pchelarite-za-predstoyashto-praskane-s-preparati-za-rastitelna-zashtita.html", "text": "Община Шумен уведомява собствениците на пчелни семейства, че по трасето на жп линията София – Варна в участъците Хан Крум – Шумен, Шумен – Мътница и Мътница – Мадара ще се проведат третирания с растителнозащитни препарати. Това съобщиха от  Община Шумен . Пръскането ще се извърши от ДП „НКЖИ“ РП под. Електроразпределение РЛ Енергосекция Горна Оряховица по следния график: \r\nОт 08 до 10 май от 8.00 до 17.00 часа на терена на сервитута на разстояние шест метра от главна релса от двете страни на жп линията в участъка Хан Крум – Шумен; \r\nОт 13до 14 май от 8.00 до 17.00 часа на терена на сервитута на разстояние шест метра от главна релса от двете страни на жп линията в участъка Шумен – Мътница; \r\nОт 15 до 17 май от 8.00 до 17.00 часа на терена на сервитута на разстояние шест метра от главна релса от двете страни по жп линията в участъка Мътница – Мадара. Третирането ще е с НАСА 360 СЛ. Карантинен срок 30 дни, доза 4%. Съгласно чл.10 от Наредба 13 от 26.08.2016 г. на МЗХ, собствениците на пчелни семейства са длъжни да предприемат мерки по опазване на пчелните семейства от отравяне. Повече информация може да се открие на сайта на Община Шумен в секция „Икономика и общинска собственост“ в рубриката „Съобщения и обяви“ и на телефони: ДП „НКЖИ” – 0889 807 810 и на 054/857 710 в общинската администрация.", "date": "2019.05.08", "title": "Община Шумен предупреждава пчеларите за предстоящо пръскане с препарати за растителна защита"}
{"url": "http://www.focus-news.net/news/2019/05/08/2655095/dobrich-v-hudozhestvenata-galeriya-shte-bade-predstavena-izlozhba-na-yaponska-gravyura-ot-xviii-i-xix-vek.html", "text": "В Художествената галерия ще бъде представена изложба на японска гравюра от XVIII и XIX век, предаде кореспондент на  Радио „Фокус” – Варна . 30-те творби - японска гравюра на дърво, са от фонда на Художествена галерия - Силистра. Те са от периода на градската култура Едо, позната като УКИЙО-Е. В колекцията са включени автори, следовници на Кацушика Хокусай (1760 - 1849) и Андо Хирошиге (1797 - 1858), оформили окончателно облика на Укийо-е и достигнали неговия връх. Сред тях са Утагава Тойокуни III (1786 - 1864), Садайде (1840 - 1860), Сунцан, Кунийоши III (1797 - 1861), Кацугава Сюнджен, Киносада (1786 - 1864), Кунитеру и др. В повечето от гравюрите се виждат сцени от популярните и особено високо ценени пиеси, в които се показват събития, основани на реални исторически факти от XVII и XVIII век. Застъпена е темата за доблестта на самурая като образ на тържествуваща справедливост и героизъм. Често калиграфски надписи с откъси от текстове на театър Кабуки са органична част от графичното изграждане. Изложбата е камерна по своя обхват, но дава възможност за разкриване на философията, най-характерните измерения и уникалността на японската многоцветна гравюра Укийо-е от края на XVIII и XIX век. Колекцията от японски гравюри е дарена през 1971 г. на Художествената галерия в Силистра от художника Мирчо Якобов, който я придобива по време на специализацията си в Китай в периода 1953 - 1958 г. Официалното откриване на изложбата е днес в 17.30 часа. \r\nЖулиета НИКОЛОВА", "date": "2019.05.08", "title": "Добрич: В Художествената галерия ще бъде представена изложба на японска гравюра от XVIII и XIX век"}
{"url": "http://www.focus-news.net/news/2019/05/08/2655099/veliko-tarnovo-ogranicheno-e-dvizhenieto-na-motorni-prevozni-sredstva-nad-12-tona-po-pat-lozen-polski-trambesh.html", "text": "Натоварен е трафикът в града в сутрешните часове, предаде репортер на  Радио „Фокус“ – Велико Търново . Пътните настилки са сухи. Времето е предимно облачно. Температурата  на въздуха е 10 градуса. Интензивно е движението в района на пътен възел „Качица“ и Южен пътен възел, както и по бул. „България“, ул. „Никола Габровски“, ул. „Васил Левски“ и ул. „Магистрална“. \r\nДобри са условията за пътуване на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.05.08", "title": "Велико Търново: Ограничено е движението на моторни превозни средства над 12 тона по път Лозен – Полски Тръмбеш"}
{"url": "http://www.focus-news.net/news/2019/05/08/2655098/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-dyasnoto-platno.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.05.08", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно"}
{"url": "http://www.focus-news.net/news/2019/05/08/2655100/evropeyski-izbori-2019-g-prof-gechev-v-plovdiv-pravitelstvoto-vodi-antibalgarska-politika-v-ugoda-na-chuzhdi-interesi.html", "text": "Да работят и вършат всичко в името на народа и за народа. С тези препоръки се обърнаха представители на Съюза  на офицерите и сержантите от резерва и запаса в Пловдив към кандидатите за евродепутати от БСП за България проф. Румен Гечев и Тодор Стоилов, съобщиха от пресцентъра на  БСП . Повече от два часа двамата отговаряха на въпроси за политиките на ЕС, за перспективите пред България и за нуждата от промяна във вътрешен и геополитически план. Състоянието на професионалната армия, необходимостта от военна подготовка на младежите, ситуацията с военната промишленост и покупката на щатски самолети също бяха обсъдени с тревожни основания. „Правителството води антибългарска, слугинска политика, за да угоди на едрия капитал и чужди интереси“, заяви проф. Гечев, офицер от резерва, командвал радио взвод в пловдивско поделение по време на редовната си военна служба. Той обясни, че кабинетът се отказа от по-изгодната икономически и тактическа сделка за самолети „Грипен“, за да ангажира всички ни с покупката на самолети, чиито характеристики дори не са тествани.  \r\n„Можем да сложим край на това корумпирано правителство на 26 май“, каза Тодор Стоилов. Той се спря на темата за европейска прокуратура и липсата на правосъдие у нас. Пловдивчанинът акцентира върху проблема с миграцията по принуда и обясни предложенията на „БСП за България“, насочени към младите хора – младежката гаранция и програмите „Еразъм“. „Единна европейска заплата и единната европейска пенсия са реални и постижими  мерки, насочени към човека, който е в центъра на нашата Визия за Европа“, изтъкна Тодор Стоилов. \r\n„Чрез европейските избори трябва да постигнем национален резултат. Управляващото мнозинство трябва да е наясно, че в България има решителна опозиция, която има своя програма, своя визия за развитието на страната и Европа-  и това е БСП”, посочи Валери Жаблянов, кандидат за европейския парламент на среща с членове и симпатизанти на БСП в община Брезово. Според политика десет години след присъединяването на България в ЕС, акт, който бе иницииран и подписан от  социалистите, трябва да си дадем ясна сметка, че  страната ни все още не е постигнала нужното за по-добро усвояване на европейските фондове, защото пари се получават, но друг е въпросът как и за какво се разходват те. За да бъдат удовлетворени исканията на голяма част от българите повече европейски средства да се влагат в здравеопазване и образование, трябва да се смени моделът на управление и в Европа, и в България и това е целта на БСП и ПЕС. „Една от водещите ни  цели, заедно с другите леви партии, е необходимостта от възстановяване и подобряване на отношенията ни с Русия. Няма нужда да казвам от какво значение е това за икономиката на страната ни. Тези отношения не са просто икономически изгодни, те са политически, културни, те означават друго място на България в световната политика, защото е от много голямо значение с кого участваме в световната политика. Сегашният опит да бъде блокирана Русия, икономически, военно, информационно, който се прави от някои заинтересовани кръгове, може да бъде прекратен. Социалистическите партии в Европа подкрепят курса на възстановяване на диалога с Русия, а смятам, че  БСП трябва да е водеща. Още повече, че в това Народно събрание, на няколко пъти, БСП внася такова предложение. В големите държави в Европа вече има преосмисляне на санкциите срещу Русия и като цяло в Европа има различно виждане за  това. Защото те са  пагубни за европейската икономика - за страни като Италия, например, катастрофални са за България, но са пагубни за икономики, включително като германската. Виждате, че въпреки натиска, Германия все пак строи газопоровода през Северно  море и осъществява икономически връзки с Русия. Тоест на България този процес на отмяна на санкциите  ни е необходим и ние ще го поддържаме в ЕП”, заяви Жаблянов \r\nГеорги Гергов, председател на БСП в област Пловдив, призова за активност при гласуването на 26 май, с ясна подкрепа за листата с номер 18. „Победата на тези избори ще бъде ясен знак за това какво искат българите, какво трябва да се промени в политиката на държавата, а то е повече социалност, справедливост и отстояване на правата на  всеки един човек, независимо дали живее в големия град или в община Брезово”, с тези думи призова за мобилизация председателят на социалистите в областта.", "date": "2019.05.08", "title": "Европейски избори 2019 г.: Проф. Гечев в Пловдив: Правителството води антибългарска политика в угода на чужди интереси"}
{"url": "http://www.focus-news.net/news/2019/05/08/2655101/burgas-patnite-nastilki-v-oblastta-sa-suhi-i-prohodimi-dvizhenieto-se-osashtestvyava-normalno.html", "text": "Добри са условията за пътуване в областта. Това съобщиха за  Радио „Фокус“ – Бургас  от Областно пътно управление. Пътните настилки са сухи и проходими, видимостта е добра, движението се осъществява безпроблемно, като няма затворени пътни участъци. Проходите на територията на областта са отворени за движение на всички моторни превозни средства. \r\nДо 20 май 2019 г. е в сила ограничение по пътя Слънчев Бряг – Бургас в участъка при обхода на гр. на Ахелой от км 207+726 до км 212+233, където движението се осъществява в една лента поради изпълнение на строително-монтажни работи. Максималната скорост на движение е намалена на 40 км/час в кръстовищата и на 70 км/час в останалите участъци. \r\nБез затруднения се осъществява движението и по основните пътни артерии на Бургас. Няма образувани колони от автомобили по кръстовищата в централната градска част. Автомобилният поток е интензивен в района на пътен възел „Юг“ в посока от и към жк. „Меден рудник“ поради ремонтни дейности по бул. „Захари Стоянов“. \r\nМария ПОПЧЕВА", "date": "2019.05.08", "title": "Бургас: Пътните настилки в областта са сухи и проходими, движението се осъществява нормално"}
{"url": "http://www.focus-news.net/news/2019/05/08/2655102/zeri-kosovo-sreshta-v-tirana-na-darzhavite-ot-protsesa-bardo-brioni-shte-se-opita-da-dade-nov-tlasak-v-dialoga-mezhdu-belgrad-i-prishtina.html", "text": "След срещата на върха във федералната столица Берлин опитите за деблокиране на диалога за нормализиране на двустранните отношения между Сърбия и Косово ще получи нов тласък – от Албания. Представители на страните от Западните Балкани се събират в рамките на процеса „Бърдо-Бриони\" в Тирана, където се очаква да бъде обсъден диалогът и възможностите за неговото възобновяване. Темата ще бъде в дневния ред, но едва ли ще бъде постигнато конкретно решение по нея, отбелязва електронното издание на водещия прищински ежедневник  Zeri . \r\nСпоред някои политици, дискусията за преговорите между Косово и Сърбия в Тирана отслабва важността на диалога. Заместник-председателят на Демократическата партия на Косово и вицепремиер на страната Енвер Ходжай подчерта, че е погрешно да се очаква диалогът между Косово и Сърбия да бъде тема номер едно на срещата в Тирана. „Това не е двустранна среща, няма характер за преговори и е погрешно да очакваме, че ще настъпи обрат в рамките й. Всеки от лидерите на страните в региона може да представи гледна точка, но тя не е задължителна“, подчерта Ходжай. \r\nВъпреки че спомена, че събитието в Тирана не е двустранна среща между Косово и Сърбия, Ходжай все пак отбеляза, че темата на диалога може да бъде обсъдена на тази среща.  Тереза Герова", "date": "2019.05.08", "title": "Zeri (Косово): Среща в Тирана на държавите от Процеса \"Бърдо-Бриони\" ще се опита да даде нов тласък в диалога между Белград и Прищина"}
{"url": "http://www.focus-news.net/news/2019/05/08/2655107/blagoevgrad-oblastno-sastezanie-po-protivopozharen-sport-shte-se-provede-v-regionalna-sluzhba-pozharna-bezopasnost-i-zashtita-na-naselenieto.html", "text": "Областно състезание по противопожарен спорт ще се проведе в Регионална служба „Пожарна безопасност и защита на населението“ – Благоевград. Това съобщиха за  Радио „Фокус“ – Пирин  от Областна дирекция на МВР – Благоевград. Паралелно със събитието в двора на пожарната на улица „Полк. Кирил Чамишки” № 3 състезание ще има и на стадиона в село Българчево. В надпреварата ще участват отборите на РСПБЗН – Благоевград, Сандански, Петрич, Банско, Гоце Делчев, Разлог и сектор СОД. Състезанието ще се проведе в следните дисциплини: 100-метрова пътека с препятствия; изкачване с щурмова стълба; пожарна щафета 4 х 100 м с препятствия и бойно разгръщане от мотопомпа. Състезанието ще бъде открито в 09.15 часа в двора на РСПБЗН – Благоевград с дисциплината по изкачване с щурмова стълба, след което другите дисциплини ще се проведат на стадиона в с. Българчево. Осигурени са купи, медали, награден фонд и грамоти за първите три места от индивидуалното и отборно класиране. \r\nЛивия НИНОВА", "date": "2019.05.08", "title": "Благоевград: Областно състезание по противопожарен спорт ще се проведе в Регионална служба „Пожарна безопасност и защита на населението“"}
{"url": "http://www.focus-news.net/news/2019/05/08/2655103/gabrovo-dvizhenieto-mezhdu-selata-selishte-i-stokite-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е облачно. Температурата е 10 градуса. На прохода Шипка остава в сила ограничение за МПС над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срокът на въведената организация е до 31 май. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.08", "title": "Габрово: Движението между селата Селище и Стоките трябва да се осъществява с повишено внимание поради пропаднал участък"}
{"url": "http://www.focus-news.net/news/2019/05/08/2655106/evropeyski-izbori-2019-g-elena-yoncheva-iskame-proverka-na-patishtata-za-da-pokazhem-za-kakva-krazhba-stava-duma-api-ya-otkazva.html", "text": "„Европейската сметна палата изисква проверка на изразходването на европейски средства за българските пътища и магистрали. Ние вече пет месеца искаме разрешение от АПИ да бъдат направени независими проверки на основни пътища, ремонтирани през последните години. АПИ на практика ни отказа такава проверка. Искаме я, за да покажем за каква кражба става дума”. Това каза водачът на листата на „БСП за България” Елена Йончева на среща с жители на гр. Русе, съобщиха от пресцентъра на  БСП . Тя посочи, че това е един голям шамар от страна на Брюксел. „Надявам се, че корупцията в големите инфраструктурни проекти ще излезе наяве”, каза още Йончева.  Водачът на листата на левицата, добави, че днес излезе доклад на БАН, в който се казва, че ще ни трябват 44 години, за да достигнем средните за Европа стандарти. „Управляващите казват, че имаме 3,6% икономическо развитие, но чуждестранните инвестиции са се сринали за последните 10 години. Това е така не само заради корупцията, но и заради липсата на предвидимост”, коментира Йончева. Тя даде пример с това, че  ръководството на едно от най-големите шивашки предприятия в област Русе, което е посетила днес, не знае дали ще може да издържи след като цената на тока се вдигне отново от средата на годината. \r\n„Можем да спрем разрушаването на България, Европа ни дава не само средства, но и възможност за това”, заяви Елена Йончева. Тя добави, че правителството работи срещу средната класа заради един малък кръг от хора. „Въздухът в Русе е замърсен, но държавата казва, че няма такова нещо. Властта не взима мерки, защото има обвързаност между бизнеса и властта”, заяви водачът на листата на БСП. Тя каза още, че  на тези избори трябва да се гласува заради България и бъдещето ѝ. „За да решим тези и още стотици други проблеми, на 26-и май ние ще победим с №18 в бюлетината”, завърши Елена Йончева. \r\n„Брюксел не е далеч, много е важно какви хора изпращаме там и дали те отстояват българските интереси”, заяви кандидатът за евродепутат Петър Витанов. Той добави, че ЕС е възможност за развитието на страната ни, но първо той трябва да възстанови социалния си характер. „Дори и да извоюваме повече средства от ЕС- какво от това, след като ще ги харчат за къщи за гости и рушащи се стадиони в малки села.  Затова голямата ни битка е за смяна на модела на управление, защото ГЕРБ съсипаха държавата в името на собствения си интерес. Трябва ние, българските граждани, да си върнем България и 26-и май е тази възможност”, посочи Петър Витанов. \r\n„Искаме от политически и икономически съюз ЕС да се превърне в социален и да гарантираме минимални заплати и пенсии на европейско равнище”, каза кандидатът за евродепутат Момчил Неков. Той обясни, че това може да стане през различни сектори. Неков даде пример със селското стопанство и коментира, че е нужно първо да  възстановим това, което имахме преди в сектора.  „Повече от 80% от субсидиите в земеделието у нас отиват в по-малко от 6% от земеделските производители. Искаме да сложим тавани на тези субсидии, за да можем да разпределим допълнителни средства за производство на плодове, зеленчуци и животновъдството”, добави той.  Неков каза още, че управляващите разбират членството ни в ЕС само като пари и цифри усвоени средства. Той коментира, че никой не прави анализ на това- как се изразходват усвоените средства и какъв ефект имат те. „Освен да се усвояват европейски средства е нужно и във всеки сектор, особено в земеделието, да се изгради дългосрочна и работеща стратегия”, каза още Момчил Неков.", "date": "2019.05.08", "title": "Европейски избори 2019 г.: Елена Йончева: Искаме проверка на пътищата, за да покажем за каква кражба става дума – АПИ я отказва"}
{"url": "http://www.focus-news.net/news/2019/05/08/2655104/plovdiv-povishena-e-opasnostta-ot-padashti-kamani-po-patishtata-bachkovo-narechenski-bani-krichim-devin-i-yugovsko-hanche-yugovo-laki.html", "text": "Интензивен е трафикът по основните направления на територията на областта. Това съобщиха за  Радио „Фокус“ – Пловдив  от Областното пътно управление. Натоварено е движението по АМ „Тракия“ и по пътищата Пловдив - Карлово, Пловдив - Асеновград и Пловдив - Пазарджик. Пътните настилки в областта са сухи и нормално проходими. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 18 май. Ремонтни дейности се извършват и по пътя Пловдив - Асеновград в участъка от км 14 до км 25 чрез пълното поетапно затваряне на платната за движение. Автомобилния трафик се прехвърля в свободното платно при ограничаване на скоростта на движение до 40 км/час и 60 км/час. Шофьорите трябва да се движат с повишено внимание, стриктно спазвайки пътната сигнализация. Срокът за извършване на дейностите е до 17 май. Остава забранено движението на моторни превозни средства с височина над 4 метра през тунелите по пътя Асеновград – Нареченски бани. Обходният маршрут за водачите е по пътя Кричим - Девин. Все още е ограничено и преминаването на камиони над 12 тона по пътя Поповица – Болярци поради намален габарит на пътното платно на мост. Обходният маршрут е по път Поповица – Садово – Кочево – Болярци. Опасност от падащи камъни има по направленията Бачково - Нареченски бани, Кричим - Девин и Юговско ханче - Югово - Лъки, както и в района на проходите Козница и Стражата.  \r\nТрафикът на територията на град Пловдив също е изключително интензивен към този час. Задръствания се образуват по булевардите „Христо Ботев“, „Найчо Цанов“, „Цар Борис III Обединител“, „Руски“, „Васил Априлов“, „Източен“, „Санкт Петербург“, „Освобождение“, „България“, „Марица-юг“ и „Пещерско шосе“. Пътните настилки в града са предимно сухи и нормално проходими. \r\nТони МИХАЙЛОВ", "date": "2019.05.08", "title": "Пловдив: Повишена е опасността от падащи камъни по пътищата Бачково - Нареченски бани, Кричим - Девин и Юговско ханче - Югово - Лъки"}
{"url": "http://www.focus-news.net/news/2019/05/08/2655108/hamburger-abendblatt-nay-malko-20-dushi-sa-postradali-pri-katastrofa-mezhdu-vlak-i-kamion-v-germaniya.html", "text": "Най-малко 20 души са пострадали при катастрофа между пътнически влак и камион в близост до Рендсбург, провинция Шлезвиг-Холщайн, съобщава регионалният германски вестник   Hamburger Abendblatt . \r\nИнформацията за инцидента от сутрешните часове на деня бе потвърдена от полицията в Кил. Пояснява се, че влакът е блъснал камиона на железопътен прелез в Алт Дувенщет. Според очевидци няколко души са останали в капан във влака. Голям контингент от спасители се е погрижил за пострадалите на място. Трафикът в района е бил пренасочен.  \r\nНе се привеждат причините за произшествието. Тереза Герова", "date": "2019.05.08", "title": "Hamburger Abendblatt: Най-малко 20 души са пострадали при катастрофа между влак и камион в Германия"}
{"url": "http://www.focus-news.net/news/2019/05/08/2655105/d-r-krasimir-binev-umbalsm-n-i-pirogov-pavel-vasev-e-poluchil-4-insulta-sastoyanieto-mu-kam-momenta-e-stabilno.html", "text": "Режисьорът Павел Васев е получил 4 инсулта, състоянието му към момента е стабилно. Това каза  на брифинг д-р Красимир Бинев, завеждащ на отделението по неврореанимация в УМБАЛСМ „Н. И. Пирогов“, предаде репортер на  Агенция „Фокус“ . Директорът на Българския културен център в Москва Павел Васев бе приет в УМБАЛСМ „Н. И. Пирогов“ на 7 май. „Стабилен е. Диша през трахеостомна канюла. Все още си е критично състоянието, но е стабилен“, обясни д-р Бинев. Той обясни, че режисьорът е получил 4 инсулта. „Правим редица изследвания, за да установим с какво по-нататък може да му помогнем. Вероятно в даден момент ще е необходима по-агресивна рехабилитация“, добави той. \r\n„Беше създадена една перфектна организация по отношение на транспорта на г-н Васев. Още от предишния ден бяхме подготвили самолета, който не е оборудван с необходимата апаратура. Вчера сутринта в 08.00 часа изчакахме да ни дадат разрешение за излитане, изчакахме да излети папата, след което пуснаха и нас. За около 2 часа и половина бяхме на летище „Внуково“, където благодарение на нашия посланик организацията също беше перфектна - чакаше ни линейката с пациента. За около час се забавихме там, след което излетяхме пак и около 15.30 - 16.00 часа бяхме пак на нашето летище.Такъв реанимационен транспорт е сложен заради височината, на която се лети. Бяхме готови с апарати за изкуствено дишане, да поемем дишането му, но пациентът беше стабилен и понесе много добре този транспорт“, разказа д-р Бинев. \r\nПо думите му през изминалите 4 месеца за Бинев са се грижили много добре в московските болници.", "date": "2019.05.08", "title": "Д-р Красимир Бинев, УМБАЛСМ „Н. И. Пирогов“: Павел Васев е получил 4 инсулта, състоянието му към момента е стабилно"}
{"url": "http://www.focus-news.net/news/2019/05/08/2655109/sofiya-belogradchishkiyat-episkop-polikarp-shte-oglavi-arhiereyska-vechernya-v-hram-sv-nikolay-v-kv-vrabnitsa-po-povod-letni-nikulden.html", "text": "Негово преосвещенство Белоградчишкият епископ Поликарп ще оглави Архиерейска вечерня в храм „Св. Николай“ в кв. „Връбница, предаде репортер на  Агенция „Фокус“  . Поводът е, че на 9 май всяка година Православната църква чества Пренасяне мощите на св. Николай Мирликийски Чудотворец - Летни Никулден. Вечернята ще се отслужи с благословението на Негово светейшество Българския патриарх и Софийски митрополит Неофит. Началото ще бъде в 17.00 часа. \r\nНа 9 май епископ Поликарп ще оглави Архиерейска света Литургия в храм „Св. Николай“ в кв. „Враждебна“. Началото ще бъде в 9.00 часа. \r\nНикола ПЕТКОВ", "date": "2019.05.08", "title": "София: Белоградчишкият епископ Поликарп ще оглави Архиерейска вечерня в храм „Св. Николай“ в кв. „Връбница“ по повод Летни Никулден"}
{"url": "http://www.focus-news.net/news/2019/05/08/2655112/pregled-na-osnovnite-temi-v-burgaskiya-pechat.html", "text": "„Драстичен спад на туристи през април“ е водещото заглавие в днешния брой на бургаския ежедневник  „Черноморски фар“ . Анализът на пристигналите през април чужденци на летище „Бургас\" показва спад от 65.33%. Пристигнали са 15 хиляди чужди граждани. Спрямо миналия април са пристигнали по-малко с 9801 души. Единствено ръст има на малки пазари като Финландия – 75.15%, Норвегия – 44.42% и Швеция – 60.23%. Справката е направена от Бургаската туристическа камара и е цитирана от нейния председател е Иван Иванов. Според него основната причина се крие в самоуспокоението на българските хотелиери, ресторантьори и туроператори, че винаги ще има геополитическата среда за България, но не са оценили, че междувременно конкурентите развиват туристическия си продукт. „Наближава 16-ото издание на зелениката“ е друго заглавие от страниците на ежедневника. Фестивалът, който е посветен на цветето на Странджа – зелениката, наближава, като неговото следващо издание ще се проведе тази година в село Кости на 11 и 12 май. Домакин отново е Природен парк „Странджа“. В статията пише още, че официалното откриване на фестивала ще бъде в събота от 11.00 часа. След това ще бъдат наградени победителите в традиционния кулинарен конкурс за най-вкусен странджански зелник. В страницата „Общини“ е поместена статията „Поморие отбеляза патронния си празник“. Честванията по повод Гергьовден започнаха от местния манастир, където бе отслужена тържествена Литургия от Негово Високопреосвещенство Сливенския митрополит Йоаникий. Кметът Иван Алексиев пръв поднесе поздравите си към всички присъстващи. Поздрав към жителите и гостите на града поднесоха и народните представители Ивелина Василева и Ася Пеева. Гергьовденската програма завърши с хубави български народни песни в изпълнение на певицата Николина Чакърдъкова и танците на Неврокопския танцов ансамбъл, пише още вестникът. В страницата „Събеседник“ е публикувано интервю от 1995 г. с покойната актриса Виолета Гиндева. „Тема на деня“ в днешния брой е „Честваме 130 години бургаска бойна слава на 24-ти пехотен Черноморски полк“.", "date": "2019.05.08", "title": "Преглед на основните теми в бургаския печат"}
{"url": "http://www.focus-news.net/news/2019/05/08/2655110/vladimir-konstantinov-iag-297-sa-registriranite-gorski-pozhari-ot-nachaloto-na-godinata-v-24-oblasti-e-v-sila-pozharoopasen-sezon.html", "text": "297 са регистрираните горски пожари от началото на годината, обхванали около 200 дка горски масив. Това каза в сутрешния блок „Добро утро, България“ на  Радио „Фокус“   Владимир Константинов, експерт в Изпълнителната агенция по горите. По думите му в 24 области вече е обявен пожароопасен сезон. През изминалата 2018 година горските пожари са едва 222, като и площта на засегнатите територии от тях не е голяма, добави той. „Основните фактори за пожари тази пролет са, че имахме близо месец и половина изключително сухи метеорологични условия и доста високи температури за това време на годината. Температурите надхвърлиха 20 градуса в определени моменти и то за продължителни периоди. Ако говорим за причинителите на пожарите – от всички тези 297 пожара до момента, нямаме нито един предизвикан от естествена причина. Всички са причинени от човешки действия и бездействия и това трябва да ни държи нащрек през цялото време, защото наистина човекът е основната причина за разпространението на пожари“, каза той. Владимир Константинов коментира още, че през последните години се отчита и намаление на установените нарушения и съставени актове за незаконна сеч. Близо 70 хиляди са направените проверки от началото на годината, а съставените актове за нарушения са около 1700, добави той.  \r\nВиктория МЕСРОБОВИЧ-КУВЕНДЖИЕВА", "date": "2019.05.08", "title": "Владимир Константинов, ИАГ: 297 са регистрираните горски пожари от началото на годината, в 24 области е в сила пожароопасен сезон"}
{"url": "http://www.focus-news.net/news/2019/05/08/2655114/prof-gencho-nachev-uvelichavaneto-na-tsenite-na-klinichnite-pateki-e-polozhitelna-stapka.html", "text": "Увеличаването на цените на клиничните пътеки е положителна стъпка. Това каза изпълнителният директор на УМБАЛ „Света Екатерина“ проф. Генчо Начев в интервю за предаването  „Европа сутрин“  по  ТВ „Европа“ . По думите му по този начин с освобождаване на резерва на НЗОК ще има повишение на голяма част от клиничните пътеки, като преференция имат пътеките, които лекуват детските заболявания.  \r\nПроф. Начев коментира и темата за донорството у нас, като заяви, че тази тема касае всички. „Без донори не може да има трансплантации. Едно донорство осигурява няколко органа. Два бъбрека, черен дроб, сърце, бял дроб. Да не говорим тъкани, роговици и т.н. Така че без донорство въобще не можем да говорим за трансплантации“, посочи той. \r\nСпоред него освен информационна кампания за насърчаване на донорството се необходими и действия по отношение на организацията и координацията на донорството, така че ежедневно да се проверява каква е ситуацията в отделните области относно потенциални донори. \r\n„Само така може да се постигне някакъв успех в донорството. Не може да чакаме някой да ни каже – тук има донор и близките да са се съгласили“, коментира той. По думите му това трябва да се възложи на агенцията по трансплантация. „Те трябва да свършат тази работа, те трябва да дадат алгоритъма и пак казвам, те трябва да търсят отговорност. Защото не може един център, примерно в Търново и в Плевен да са похвалят, че осигуряват 4-5-6 донорски ситуации в годината и Варна мога да причисля към тази бройка, а други центрове, които са големи болници, да няма нито една. Значи се изтърва, потенциалният донор се изтърва по места“, заяви той.", "date": "2019.05.08", "title": "Проф. Генчо Начев: Увеличаването на цените на клиничните пътеки е положителна стъпка"}
{"url": "http://www.focus-news.net/news/2019/05/08/2655111/prof-gencho-nachev-badeshteto-na-zdraveopazvaneto-e-v-personaliziranata-meditsina.html", "text": "Бъдещето на здравеопазването е в персонализираната медицина. Това каза изпълнителният директор на УМБАЛ „Света Екатерина“ проф. Генчо Начев в интервю за предаването  „Европа сутрин“  по  ТВ „Европа“ . Той обясни, че отдавна страната ни заема челните места по смъртност вследствие инфаркт и инсулт, но едва сега започва да се разбира за това. „Световната статистика дава едни доста сериозни цифри за заболели хора от сърдечна недостатъчност, особено в крайните стадии, когато са необходими много високи средства за финансиране, за да се лекуват. Така че България не е изключение. Лошото е, че ние чак сега започнахме да мислим по този въпрос, което е много късно. Това е положението и не е много добро“, заяви той.  \r\nПо думите му всеки човек носи отговорност за своето здраве според това колко здравословно се храни, как се движи, до каква степен овладява стресови ситуации и т.н., но от друга страна фактът, че страната ни е на второ място в Европа по най-ниска продължителност на живота показва, че не може да сме много доволни и от здравеопазването, което получаваме. \r\n„Това са проблеми, които в цял свят ги има. И до голяма степен роля играе това, че ние лекуваме болестите, а не лекуваме човека. Докато Хипократ още е казал, че по-добре да лекуваш болния човек, отколкото болестта, която е предизвикала страданието му. И това е персонализираната медицина. И всъщност това е бъдещето. И това трябва да имаме предвид, защото 60% от заболяванията със 100 хиляди смъртни случая само в Америка идват от усложнения на заболяването или от сбъркан начин на лечение. 100 хиляди души умират всяка година в Америка по тези причини. 100 милиарда долара е преразходът в здравеопазването, за Америка говоря, за САЩ, само по тази причина. Представете си, ако това го няма, тези средства за какви изследвания и какви иновации в областта на медицината могат да се използват“, обясни проф. Начев.", "date": "2019.05.08", "title": "Проф. Генчо Начев: Бъдещето на здравеопазването е в персонализираната медицина"}
{"url": "http://www.focus-news.net/news/2019/05/08/2655113/plovdiv-oblastnata-organizatsiya-na-bchk-shte-vrachi-otlichiya-na-zasluzhili-deyateli-i-dobrovoltsi-po-povod-svetovniya-den-na-cherveniya-krast-i-cherveniya-polumesets.html", "text": "БЧК - Пловдив ще връчи отличия на заслужили деятели и доброволци по повод 8 май – Световния ден на Червения кръст и Червения полумесец. Това съобщиха за  Радио „Фокус“ – Пловдив  от хуманитарната организация. Отличията ще бъдат връчени от 10.30 часа в сградата на Областния съвет на БЧК - Пловдив. За изключителния си принос и подкрепа на хуманитарните дейности на организацията със званието Медал за заслуги „Български Червен кръст“ – сребърен е отличен Здравко Димитров – областен управител на област Пловдив. За дългогодишната подкрепа на социалните дейности на организацията е отличен кметът на Община Първомай Ангел Папазов, а със званието „Отличник на БЧК“ ще бъде отличен ст. комисар Атанас Илков – директор на Областната дирекция на МВР. Днес общинските организации от област Пловдив ще организират празнични представяния и срещи с членовете, доброволците, институциите и местните власти, които ги подкрепят по места. \r\nПрез 2019 година се навършват 100 години от основаването на Международната федерация на Червения кръст и Червения полумесец.", "date": "2019.05.08", "title": "Пловдив: Областната организация на БЧК ще връчи отличия на заслужили деятели и доброволци по повод Световния ден на Червения кръст и Червения полумесец"}
{"url": "http://www.focus-news.net/news/2019/05/08/2655116/kardzhali-karatistite-ot-klub-ares-specheliha-16-medala-ot-mezhdunaroden-turnir-v-avstriyskiya-grad-sankt-pyolten.html", "text": "Каратистите от клуб „Арес“ спечелиха 16 медала от международен турнир в австрийския град Санкт Пьолтен. Това е първият по рода си международен турнир, посветен на 150-ата годишнина от установяването на дипломатически отношения между Австрия и Япония, съобщиха от пресцентъра на  Областна администрация - Кърджали . Възпитаниците на треньора сенсей Пенчо Стоянов са спечелили 16 медала - 4 златни, 3 сребърни и 9 бронзови в индивидуалните дисциплини „ката“ и „кумите“; а в отборната микс-надпревара - 3 златни, 1 сребърен и 1 бронзов медали. Децата от Кърджали са успели да се класират в челната тройка, преодолявайки голямата конкуренция на над 200 представители на 23 клуба от 9 държави.  \r\nТурнирът се е провел 4 май в зала Prandtauerhalle с участието на каратисти от Австрия, Германия, Унгария, Полша, Италия, Румъния, Уелс и Япония. Момчетата и момичетата от „Арес“ - Кърджали са били единствените състезатели от България. Впечатлени от представянето им, съдиите на форума поискали да се снимат с родния трикольор, а домакините са ги поканили на други международни изяви. Всички участници са получили за спомен „трофеи“ от оризова хартия с ръчно изписани имена на най-прочутите японски борци в сумото, което се приема за родоначалник на бойните изкуства, и специални адмирации от сенсей Нукина Нобуюки, 6-ти дан, многократен шампион на Япония и инструктор на клуба-победител от Румъния.", "date": "2019.05.08", "title": "Кърджали: Каратистите от клуб „Арес“ спечелиха 16 медала от международен турнир в австрийския град Санкт Пьолтен"}
{"url": "http://www.focus-news.net/news/2019/05/08/2655118/smolyan-s-povisheno-vnimanie-tryabva-da-se-shofira-po-patya-chepelare-hvoyna-zaradi-remonti-na-asfaltovata-nastilka.html", "text": "Проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са сухи. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3.5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя Чепеларе – Хвойна заради подготовка за частични ремонти на асфалтовата настилка. Мястото е обозначено с пътни знаци, а ремонтите ще приключат на 12 май. По направлението от Асеновград до границата с ОПУ – Смолян ще се извършва обрушване на скатовете и е възможно автомобилите да преминават след изчакване. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.08", "title": "Смолян: С повишено внимание трябва да се шофира по пътя Чепеларе – Хвойна заради ремонти на асфалтовата настилка"}
{"url": "http://www.focus-news.net/news/2019/05/08/2655117/shumen-remontni-deynosti-se-izvarshvat-po-patya-harsovo-nikola-kozlevo.html", "text": "Ремонтни дейности се извършват по пътя Хърсово – Никола Козлево, предаде репортер на  Радио „Фокус“ - Шумен . Движението от км 28 до км 38 трябва да се осъществява с повишено внимание. Настилките в област Шумен са сухи. Времето е облачно и ветровито, видимостта е нормална. Температурата на въздуха е между 7 и 9 градуса. Движението по пътя Радко Димитриево – Друмево e ограничено за товарни автомобили над 10 тона поради свлачищни процеси. Обходният маршрут е Шумен – Овчарово – Друмево. Ришки проход е отворен за движение. Върбишки проход е затворен за всички видове пътни превозни средства. \r\nИвелина ИВАНОВА", "date": "2019.05.08", "title": "Шумен: Ремонтни дейности се извършват по пътя Хърсово – Никола Козлево"}
{"url": "http://www.focus-news.net/news/2019/05/08/2655119/dobrich-obshtinata-otbelyazvaneto-na-svetovniya-den-na-predizvikatelstvoto-na-10-may.html", "text": "Община Добрич и ОП „Спортни имоти“ организират на 10 май 2019 г. в СК „Простор“ отбелязването на Световния ден на предизвикателството. Това съобщиха от пресцентъра на  Общината . Стартът на проявата ще бъде даден в 10.00 часа пред СЗ „Добротица“. Всички желаещи да се включат в спортната проява ще изминат маршрут за пешеходен туризъм по алеите на СК „Простор“, достъпен за всички, независимо от пол и възраст.       \r\nСветовният ден на предизвикателството е най-голямата проява от програмата на Международната асоциация „Спорт за всички“ (ТАФИСА), която се провежда ежегодно от 1983 г. през месец май в над 100 страни на всички континенти. За 27-и пореден път Българска асоциация „Спорт за всички“ организира Световния ден на предизвикателството с подкрепата на Министерство на младежта. \r\nСъбитието е част от Националната програма за физическа активност и развитие на българското население „БУЛФАР“ на Българска асоциация  „Спорт за всички“. Инициативата няма състезателен характер, а цели в този ден всички да се включат в спортно занимание или конкретна физическа активност поне 15 минути без прекъсване. \r\nЗа участниците в спортния празник е предвидена томбола, в която с предварително попълнен талон  може да участва всеки. Наградите – тениски, раници, топки, ракети за бадминтон, въженца за скачане и др., са осигурени от Българска асоциация „Спорт за всички“ и Община Добрич.", "date": "2019.05.08", "title": "Добрич: Общината отбелязването на Световния ден на предизвикателството на 10 май"}
{"url": "http://www.focus-news.net/news/2019/05/08/2655120/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.05.08", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/08/2655122/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Срещата на страните от Процеса „Бърдо-Бриони“, възможността за провеждане на предсрочни парламентарни избори в Сърбия, информации за ново назначение на македонския външен министър в САЩ, както и напрежението около Кипър са част от основните теми, върху които акцентират водещите балкански печатни издания. \r\n***  В македонските медии се появиха информации, че министърът на външните работи Никола Димитров скоро ще се откаже от длъжността и ще замине в САЩ преди наскоро обявената от премиера Зоран Заев предстояща чистка в правителството и Социалдемократическия съюз на Македония (СДСМ), пише електронното издание на македонския ежедневник  „Денешен“ . \r\nСпоред информация от дипломатически източници, Димитров напуска Македония и заминава на служба като съветник и анализатор в „Брукингс институт“ във Вашингтон. \r\n„Димитров е получил това предложение за нова кариера в Америка преди подписването на Преспанския договор, от бившия посланика САЩ в НАТО Виктория Нуланд, която сега е част от този институт, както и от нейната колежка Аманда Слоут, за която се говори, че помагала в подписването на договора с Гърция“, пише порталът „Магазин“. \r\nДимитров вече е осъществил контакт с изследователско-политическия институт и се е договорил за заплатата си, за която се твърди, че ще бъде 12-14 хиляди долара чисто. Той е съобщил намеренията си на Заев още през март, когато видял, че със сигурност няма да бъде кандидат за президент на Македония. \r\nКакто пишат медиите, Димитров се почувствал използван и разочарован от този развой на събитията. \r\nВестникът обяснява, че „Брукингс институт“ е неправителствена организация – мозъчен тръст, която се занимава с изследване и създаване на политики в сферата на американската външна политика, международните отношения, икономиката и глобалните предизвикателства в сигурността, които са в сферата на интересите на САЩ. Институтът минава за близък до Демократическата партия и в него са наети голям брой бивши съветници, дипломати и пенсионирани генерали, които са били близки сътрудници на бившия президент Барак Обама и Хилъри Клинтън. \r\nИменно Димитров е човекът, който постави подписа си за смяна на конституционното име на Република Македония с добавката „Северна“. \r\nСемейството му живее в собствен апартамент в Нидерландия, където учи и неговата дъщеря, получила правителствена стипендия от Македония за по 40 хиляди евро на година до завършването й, отбелязва изданието. \r\n*** Според неофициална информация, новите парламентарни избори в Сърбия могат да бъдат организирани на 23 юни, което, като се има предвид, че предизборната кампания не може да продължи по-малко от 45 дни, означава, че те трябва да бъдат насрочени в сряда, пише електронното издание на сръбския ежедневник  Danas . \r\nСпоред данните на изданието, председателят на Изпълнителния съвет на управляващата „Сръбска прогресивна партия“ Дарко Глишич е бил в Крагуйевац и сега шумадийските прогресисти твърдят, че е „99,9% сигурно“, че новите парламентарни избори в Сърбия ще бъдат организирани на 23 юни. \r\n***  След срещата на върха във федералната столица Берлин опитите за деблокиране на диалога за нормализиране на двустранните отношения между Сърбия и Косово ще получи нов тласък – от Албания. Представители на страните от Западните Балкани се събират в рамките на процеса „Бърдо-Бриони\" в Тирана, където се очаква да бъде обсъден диалогът и възможностите за неговото възобновяване. Темата ще бъде в дневния ред, но едва ли ще бъде постигнато конкретно решение по нея, отбелязва електронното издание на водещия прищински ежедневник  Zeri . \r\nСпоред някои политици, дискусията за преговорите между Косово и Сърбия в Тирана отслабва важността на диалога. Заместник-председателят на Демократическата партия на Косово и вицепремиер на страната Енвер Ходжай подчерта, че е погрешно да се очаква диалогът между Косово и Сърбия да бъде тема номер едно на срещата в Тирана. „Това не е двустранна среща, няма характер за преговори и е погрешно да очакваме, че ще настъпи обрат в рамките й. Всеки от лидерите на страните в региона може да представи гледна точка, но тя не е задължителна“, подчерта Ходжай. \r\nВъпреки че спомена, че събитието в Тирана не е двустранна среща между Косово и Сърбия, Ходжай все пак отбеляза, че темата на диалога може да бъде обсъдена на тази среща. \r\n*** Турски дипломати и военни офицери са напуснали церемония по предаването на комадването на нов върховен главнокомандващ на НАТО в Европа, след като е била поканена и делегация от Република Кипър, пише електронното издание на вестник  Protothema . \r\nЦеремонията се състоя в военния щаб на НАТО в Монс, Южна Белгия. Постът като върховен съюзен командир на НАТО в Европа винаги се държи от американски офицер и генералът от военновъздушните сили на САЩ Тод Д. Уолтерс  ще замени генерал Къртис М. Скапароти. \r\nТурция се противопоставя на участието на Република Кипър в институциите на НАТО, докато кипърският спор не бъде решен. Кипър не е член на НАТО, докато Турция се присъедини към блока през 1952 г. Турция е единствената страна, която не признава Република Кипър за законно правителство на целия остров, а вместо това подкрепя отцепилата се т.нар. Турска Република Северен Кипър в северната част на острова. \r\n***  Адмирал Джеймс Фого, командващ Обединеното командване на съюзните сили в Неапол, се е срещнал с членовете на президиума на Босна и Херцеговина (БиХ) Желко Комшич (представител на хърватите) и Шефик Джаферович (мюсюлманите) и им е казал, че вече е крайно време БиХ да предаде Годишната държавна програма за Алианса, предава електронното издание  Sarajevo Times . \r\nКомшич и Джаферович са запознали Фого с аспирациите и изпълнението на условията за евроатлантическата интеграция на страната, която еднакво иска да попадне в ЕС и НАТО, като са посочили, че отхвърлянето на тази потока не води до стабилност и сигурност в БиХ. \r\nТе са благодарили за решаващата роля на НАТО в спирането на войната в страната през 90-те, установяването на мира и реформирането на отбранителния сектор на държавата. \r\nТе посочиха, че представянето на Годишната държавна програма (АНП) за спазване на законите, приети в областта на отбраната е въпрос за върховенството на закона. \r\nАдмирал Фого смята, че е време за БиХ да предаде АНП и според него неговото отлагане е голям риск да се създаде „лош образ“ пред банкерите от Европейската банка за регионално развитие (ЕБРВ), които ще пристигнат в Сараево тази седмица като част от Третата среща на ЕБРВ. Той подчерта, че властите на БиХ сами изготвят годишната си държавна програма и имат пълен контрол върху нейното съдържание. \r\n***", "date": "2019.05.08", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/05/08/2655121/prof-gencho-nachev-prez-2021-g-se-ochakva-da-bade-napravena-parvata-belodrobna-transplantatsiya-u-nas.html", "text": "През 2021 г. се очаква да бъде направена първата белодробна трансплантация у нас. Това каза изпълнителният директор на УМБАЛ „Света Екатерина“ проф. Генчо Начев в интервю за предаването  „Европа сутрин“  по  ТВ „Европа“ . Проф. Начев обясни, че очаква тя да бъде извършена в новото крило на УМБАЛ „Света Екатерина“.   \r\n„Новата сграда дава много сериозни възможности както в областта на иновации, така и в областта на трансплантации. Тя е отгоре с хеликоптерна площадка, която е сертифицирана от органите, които трябва да свършат тази работа. И комуникацията в центъра на едно каре от осем или девет болници е много добра. Т.е. тя ще подпомогне целия този комплекс, който е около нас. Второто, което е освен рутинната работа, която извършваме, предвиждаме да се направи един център за лечение на остър исхемичен инсулт. За тази цел се поръчва апаратура, която е уникална и все още я няма в България. Предвиждаме да поставим робот и да започнем роботизираната хирургия, защото това е истината. Това навлиза в ежедневната практика на хората – именно минимизиране на оперативните интервенции, от които обаче ефектът е по-добър, по-бързо се възстановяват, по-малко са разходите и т.н. Т.е. всички тези иновативни методи плануваме да ги въведем в болницата“, обясни проф. Начев.", "date": "2019.05.08", "title": "Проф. Генчо Начев: През 2021 г. се очаква да бъде направена първата белодробна трансплантация у нас"}
{"url": "http://www.focus-news.net/news/2019/05/08/2655096/afp-iran-preustanovyava-spazvaneto-na-nyakoi-angazhimenti-po-yadrenoto-sporazumenie.html", "text": "Иран преустановява спазването на някои от ангажиментите по споразумението за ядрената програма на страната, подписано през лятото на 2015 г., предава  AFP . \r\n„Решението на Висшия съвет по сигурността да спре изпълнението на някои от задълженията на Ислямска република Иран по (ядрената сделка) бе съобщено на държавните глави на страните, които все още са страни по договора - Великобритания, Китай, Франция, Германия и Русия, съобщиха от Министерството на външните работи в Техеран. Агенция „Фокус“ припомня: \r\nПрез 2015 г. Иран и страните от групата 5+1 (САЩ, Китай, Русия, Франция, Великобритания и Германия) постигнаха историческо споразумение за решаване на дългогодишния спор по ядрената програма на Техеран след повече от десетилетие преговори. Така санкциите, наложени на Иран от САЩ, ЕС и ООН, трябваше да бъдат вдигнати в замяна на съгласието на Техеран за дългосрочни ограничения върху ядрената му програма, която Западът подозираше, че е насочена към създаването на атомна бомба. Точно преди година на тази дата – 8 май – държавният глава на САЩ Доналд Тръмп обяви решението за изтеглянето на страната си от сделката, описвайки я като „най-лошата“ в историята. \r\nЧастичното прекратяване на задълженията по Съвместния всеобхватен план за действие (СВПД) Е първата стъпка от страна на Иран в отговор на оттеглянето на САЩ от ядрената сделка и липсата на ангажимент от страна на европейските страни да изпълнят обещанията си. Ако страните не предприемат нови мерки в рамките на два месеца, Иран ще предприеме нови действия, предупредиха по-рано от МВнР в Техеран. Тереза Герова", "date": "2019.05.08", "title": "AFP: Иран преустановява спазването на някои ангажименти по ядреното споразумение"}
{"url": "http://www.focus-news.net/news/2019/05/08/2655125/pss-loshi-sa-usloviyata-za-turizam-v-planinite.html", "text": "Лоши са условия за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . По високите части духа вятър и има мъгла. Температурите варират от 0 до 2 градуса. На хижа Алеко на Витоша има снежна покривка от 2-3 см. От ПСС не препоръчват излизане в планината.  \r\nПрез изминалото денонощие няма регистрирани инциденти. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.08", "title": "ПСС: Лоши са условията за туризъм в планините"}
{"url": "http://www.focus-news.net/news/2019/05/08/2655123/mvr-12-dushi-sa-postradali-pri-katastrofi-v-stranata-prez-izminaloto-denonoshtie.html", "text": "12 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 10 тежки пътнотранспортни произшествия. В София са регистрирани 31 леки и три тежки катастрофи, при които са пострадали 6 души.", "date": "2019.05.08", "title": "МВР: 12 души са пострадали при катастрофи в страната през изминалото денонощие"}
{"url": "http://www.focus-news.net/news/2019/05/08/2655126/kyustendil-prodalzhavat-remontnite-deynosti-na-asfaltovata-nastilka-po-patya-slokoshtitsa-bogoslov.html", "text": "Продължават ремонтните дейности на асфалтовата настилка по пътя Слокощица – Богослов. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението се осъществява в една лента от км 4 до км 8 поради частични ремонтни дейности на асфалтовата настилка. Участъците в ремонт са сигнализирани с пътни знаци. Дейностите ще продължат до 10 май. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825. Движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.08", "title": "Кюстендил: Продължават ремонтните дейности на асфалтовата настилка по пътя Слокощица – Богослов"}
{"url": "http://www.focus-news.net/news/2019/05/08/2655127/evropeyski-izbori-2019-g-andrey-kovachev-evropeyskoto-razvitie-na-balgariya-tryabva-da-prodalzhi.html", "text": "Европейското развитие на България трябва да продължи. Това заяви кандидатът за евродепутат от листата на ГЕРБ и СДС за европейските избори Андрей Ковачев по време на среща с представители на бизнеса от район Красно село, съобщиха от пресцентъра на  ПП ГЕРБ . \r\nВ нея взеха участие и кандидатите Александър Йорданов и Илия Лазаров, народни представители от ГЕРБ, общински съветници, райони кметове, представители на структурата на партията.  \r\nАндрей Ковачев добави, че предстоящите избори са европейски и трябва да има европейски дебат за бъдещето на страната ни. „Ние искаме да знаем с какво нашите опоненти ще допринесат за бъдещето на България, как заедно в Европейския парламент ще защитаваме българските национални интереси, а те искат да ни увлекат в една агресивно негативна кампания с безумни информации и дезинформации“, подчерта Ковачев. Той заяви, че развитието на страната ни не трябва да бъде спирано. „Ние искаме да имаме европейски дебат за това каква добавена стойност желаем от Европа, с какво Европа трябва да ни помага, по какъв начин ще продължим започнатото развитие на страната ни. Ние ще запазим добрия тон, от нас обиди няма да чуят“, увери хората кандидатът на ГЕРБ за евродепутат. \r\n„Аз съм изумен от това, което нашите опоненти представят пред гласоподавателите като алтернатива на ГЕРБ и СДС. Ние трябва да говорим за това, което сме направили, за натрупания опит в секторните политики, за това, че успяхме Европейският парламент да гласува след 2020 година да има достатъчно средства за регионално развитие , селско стопанство, околна среда“, каза още Ковачев. По думите му няма политика, по която БСП да е на едно и също мнение с ПЕС. Андрей Ковачев подчерта, че Корнелия Нинова е написала слаб 2 на всички досегашни евродепутати на БСП, като ги е изхвърлила от листата или ги сложи на неизбираеми места. \r\n„Ние искаме да обясним на хората колко важни и за България, и за Европа са тези избори“, заяви по време на срещата кандидатът от листата на ГЕРБ и СДС Александър Йорданов.  \r\n„Като сравнително млад член на ЕС България успя да постигне това, което никое поколение до този момент не е и сънувало. Ние сме там, където никой от нашето поколение не си е представял, че можем да бъдем. Ние сме в света на свободата, на демокрацията – там, където се създават възможности за човека“, добави Йорданов. Той подчерта, че от много време насам отряд от социалисти води България към противопоставяне, към конфронтация и омраза „Тук е голямата разлика как българите трябва да разбираме европейското и как някои се опитват да ни върнат назад във времето, когато мислите, които ни се внушаваха и образованието, което ни се даваше - беше практически антиевропейско“, каза Йорданов. Той посочи, че е впечатлен от работата на Андрей Ковачев като евродепутат - особено по отношение на интеграцията на Западните Балкани. \r\nПо време на срещата народният представител Александър Ненков заяви, че евродепутатите на ГЕРБ са доказали, че могат успешно да защитават националния интерес. „Благодарение на тяхната работа не са губени средства по оперативни програми, а европейският бюджет на България е рекорден за страната“, коментира Ненков.", "date": "2019.05.08", "title": "Европейски избори 2019 г.: Андрей Ковачев: Европейското развитие на България трябва да продължи"}
{"url": "http://www.focus-news.net/news/2019/05/08/2655124/s-kvorum-ot-121-narodni-predstaviteli-zapochna-7-ata-sesiya-na-44-oto-narodno-sabranie.html", "text": "С кворум от 121 народни представители започна 7-ата сесия на 44-ото Народно събрание, предаде репортер на  Агенция „Фокус“ . Сесията бе открита от председателя на парламента Цвета Караянчева. Съгласно правилника за организацията и дейността на Народното събрание тя започна с химна на Република България и този на Европейския съюз.  \r\nПо традиция парламентарно представените сили ще излязат с декларации за новия политически сезон.  \r\nОт зала отсъстват народните представители на ПГ на „БСП за България“.  \r\nДеница КИТАНОВА", "date": "2019.05.08", "title": "С кворум от 121 народни представители започна 7-ата сесия на 44-ото Народно събрание"}
{"url": "http://www.focus-news.net/news/2019/05/08/2655133/sliven-s-predstavyane-na-knigata-nerazkazni-legendi-za-maite-na-luis-montero-v-grada-zapochna-sedmitsata-na-ispanskata-i-iberoamerikanskata-kultura.html", "text": "С представяне на книгата „Неразказни легенди за маите“ на Луис Монтеро в града започна Седмицата на испанската и ибероамериканската култура. Беше представена и изложба с илюстрации към нея от художничката Ана Монтеро. Това съобщиха от  пресцентъра на  Община Сливен . На събитието присъства и директорът на институт „Сервантес“ в София Хавиер Валдивиелсо Одриосола. Гостите бяха приветствани от кмета на Сливен Стефан Радев. \r\n„Голямо удоволствие за мен е да открия Седмицата на испанската и ибероамериканската култура в нашия град в рамките на Майските дни на културата. Виждам, че много млади хора се интересуват от испанската и ибероамериканската култура. Това е много радостно за Сливен. Благодаря на института „Сервантес“ за събитията, които организираме заедно. Предстоят и прожекции от испанското кино. Надявам се да имате много приятни мигове с подготвената програма и повече наши съграждани да се докоснат до испанската култура“, каза кметът Стефан Радев. Той връчи и плакет на Хавиер Одриосола. От своя страна гостът благодари за топлото посрещане. \r\n„Благодаря на всички, че сте тук. Специални благодарности и на кмета на Сливен, и на всички, които направиха възможна Седмицата на испанската и ибероамериканската култура тук“, каза директорът на института „Сервантес. \r\nВ програмата е предвидено още участие на Луис Монтеро в кулинарно ателие „Меню Мексико“ на 8 май от 10.00 часа в Професионална гимназия по хотелиерство и туризъм „Акад. Неделчо Неделчев“. \r\nСред заглавията, включени в Панорама на испанското кино, е „10 000 KM“, който ще бъде прожектиран на 8 май от 19.00 часа в зала „Сливен“. Ден по-късно, отново в зала „Сливен“ в 19.00 часа ще бъде прожекцията на „Романтични изгнаници“. На 10 май почитателите на испанското кино ще имат възможност да гледат „Цветя“. Седмицата ще завърши на 11 май с филма „Годеницата“. \r\nОрганизатори на Седмица на испанската и ибероамериканската култура в Сливен са Община Сливен и Институт „Сервантес“ - София.", "date": "2019.05.08", "title": "Сливен: С представяне на книгата „Неразказни легенди за маите“ на Луис Монтеро в града започна Седмицата на испанската и ибероамериканската култура"}
{"url": "http://www.focus-news.net/news/2019/05/08/2655136/pregled-na-osnovnite-temi-vav-velikotarnovskiya-pechat.html", "text": "„Новоремонтирана улица на Варуша се превърна в езеро“ е заглавие от областния всекидневник  „Янтра Днес” . Новоремонтираната улица „Св. св. Кирил и Методий“ в старинния квартал “Варуша“ във В. Търново за минути се превърна в езеро заради обилния дъжд на Гергьовден. За това сигнализираха читатели на „Янтра Днес“. Това беше и единственото място в града, където имаше проблеми с отводняването заради запушените шахти с кал и боклуци. Освен огромните локви на мест имаше и атрактивни кални водопади. „Отпускат 550 000 лева за ремонт на улиците в Леденик“ е друго заглавие от ежедневника. 550 000 лв. отпусна Междуведомствената комисия за възстановяване и подпомагане за ремонт на улиците в Леденик. Пътищата там бяха тотално разбити след затварянето на стария мост край Шемшево и отклоняване на целия трафик през селото. Още през февруари 2017 г. кметът на Леденик Антон Кръстев информира Община В. Търново и Областна администрация за лошото състояние на пътната мрежа, която не може адекватно да поеме многократно увеличилия се поток от леки и тежкотоварни автомобили. „8-годишно търновче получи първо причастие от папата“ е заглавие от страница три на ежедневника. „Мобилни екипи консултират как се изчисляват пенсиите“ четем на страница четири. На страница осем е публикувано интервю с писателят Владимир Зарев. „Живеем в добре поддържана от всички политически сили анархия“, казва той пред изданието. На спортната страница на вестник „Янтра Днес“ четем „Етърци U17 победиха „Черно море“. \r\n„Папа Франциск даде първо причастие на 8-годишно търновче“ е заглавие от първа страница на другия областен ежедневник  „Борба“ . 8-годишният Кристиян Контер от старата столица получи първо причастие лично от папа Франциск. Момченцето бе сред 242-те деца, които участваха в светата церемония на Гергьовден в катедралния храм „Пресвето сърце Исусово“ в гр. Раковски. Главата на римокатолическата църка превърна този важен момент от живота на търновчето в незабравим спомен, а още по-развълнувани бяха родителите на малчугана Катя Иванова и Джорджо Контер. „Ферма за 6 вида кладници и шийтаке в Поликраище захранва цялата страна“ е друга тема от ежедневника. В Поликраище вече функционира най-голямата ферма за кладници и приготвянето на субстрат за производство на изключително вкусната гъба. Ивайло и Антония Койчеви приготвят сами материала с щамове, от който никнат гъбите и го доставят на производители от цялата страна. Според ценители по вкусови качества кладницата значително надминава печурката. Близо 5 години са коствали на Ивайло да измисли собствен субстрат на дървесна основа, който е смес от 6 компонента, разказа за „Борба“ самият той. „Министър Вълчев поиска проверка във ВТУ заради изгонени студенти“, „Купена с дарения камбана заби в църквата на Иванча на Гергьовден“, „Във В. Търново правят пилотно шест павирани и повдигнати пешеходни пътеки“ са други заглавия от страниците на всекидневника. „17-годишните „виолетови“ юноши си гарантираха мястото в Елитната група“, „Две търновски момичета в националния тим на европейското първенство“, „Калоян-92“ обра медалите на шампионата и съпътстващите турнири по всестранна езда в Русе“ са заглавията от спортната страница на изданието.", "date": "2019.05.08", "title": "Преглед на основните теми във великотърновския печат"}
{"url": "http://www.focus-news.net/news/2019/05/08/2655134/der-standard-avstriya-krititsi-oboriha-tvardeniyata-na-haynts-kristian-shtrahe-za-palzyashta-islyamizatsiya-v-avstriya.html", "text": "Критиците на председателя на „Партията на свободата на Австрия“ Хайнц-Кристиан Щрахе се заинтересоваха от това дали вицеканцлерът на страната прави разлика между реторика и факти, когато говори за „пълзяща ислямизация“ на населението, коментират в редакцията на националния ежедневник  Der Standard .  \r\nВ статията се представя подробен анализ на статистическите данни за австрийското население. Основният отговор, който търсят авторите, е какъв е делът на австрийците с имигрантски произход и какъв точно е той. От редакцията игнорират данните за натурализираните австрийци, тъй като – според Щрахе – такива може да станат и „реолигиозни фундаменталисти“, които така или иначе представляват заплаха за „местното население“. В обобщение: „Ще гледаме не националността, а произхода на хората в Австрия“. Авторите поясняват – това са хора, чиито родители не са родени в страната.  \r\nДанните от Статистическата служба на Австрия показват, че през последните години делът на населението без имигрантски корени всъщност… пада – от 82.6% през 2008 г. до 76,7% през 2018 г. Интересното е, че през последните 10 г. най-голямо увеличение на хората с имигрантски произход в Австрия идва от други страни-членки на Европейския съюз. Оказва се, че 6,3% от австрийците са родени в други европейски страни – или техните родители. „Този растеж едва ли може да се използва като аргумент за „пълзяща ислямизация\": В ЕС не е организация с мюсюлманско мнозинство.  \r\nВ Австрия се установяват предимно граждани на Германия, Румъния и Унгария, следвани от такива на Турция и страните от бивша Югославия - Сърбия, Босна и Херцеговина, Косово, Северна Македония и Черна гора. Относителният им дял се увеличава от 2008 г. насам от 5,3-6,1%. В рамките на тази група обаче, делът на мюсюлманско мнозинство от тези страни в (предимно Босна и Херцеговина и Косово) намалява след 2015 г.. \r\nАфганистанците и сирийците са следващата група (3,1%), след което се нареждат „други“ държави (2,6%).  Тереза Герова", "date": "2019.05.08", "title": "Der Standard (Австрия): Критици обориха твърденията на Хайнц-Кристиан Щрахе за „пълзяща ислямизация“ в Австрия"}
{"url": "http://www.focus-news.net/news/2019/05/08/2655131/hristo-grigorov-bchk-prodalzhavame-rabota-po-proekti-fokusirani-varhu-nay-uyazvimite-obshtestveni-grupi-detsata-i-vazrastnite-hora.html", "text": "Продължаваме работа по проекти, фокусирани върху най-уязвимите обществени групи- децата и възрастните хора. Това каза в сутрешния блок „Добро утро, България“ на  Радио „Фокус“  председателят на БЧК Христо Григоров по повод Международния ден на Червения кръст и Червения полумесец.  По думите му Червеният кръст не работи кампанийно, а целогодишно, като с над 100-те активни проекта на организацията към момента се поставя акцент именно върху тези две обществени групи. „ Ние работим целогодишно, доказва го и фактът, че ЕС ни е делегирал толкова сериозни програми. Два са секторите в българското общество, които са най-уязвими от всичките тези неща, които стават около нас – това са нашите деца и това са възрастните хора, които почти останаха самички, защото не е тайна, че над 2 милиона българи напуснаха България. Продължаваме да работим, продължаваме да помагаме. И това ще продължи. Аз съм убеден, че следващата година на 8 май, когато ние отново сме в ефир, ние отново ще можем да рапортуваме за добре свършената работа. И за оправданото доверие както на държавните институции, така и на всички хора в България в нужда“, обясни той. Силата на една държава, силата на едно общество, това е семейството, каза още председателят на БЧК и добави, че за голямо съжаление в България в момента то е поразклатено. „С общи усилия обаче вярата в семейните ценности може да бъде възвърната“, допълни Христо Григоров. \r\nВиктория МЕСРОБОВИЧ-КУВЕНДЖИЕВА", "date": "2019.05.08", "title": "Христо Григоров, БЧК: Продължаваме работа по проекти, фокусирани върху най-уязвимите обществени групи- децата и възрастните хора"}
{"url": "http://www.focus-news.net/news/2019/05/08/2655128/hristo-grigorov-bchk-vse-poveche-detsa-namirat-v-bchk-alternativa-na-zaobikalyashtiya-ni-negativizam-i-vazpriemat-printsipite-na-organizatsiyata.html", "text": "Все повече деца намират в БЧК алтернатива на заобикалящия ни негативизъм и възприемат  принципите на организацията. Това каза в сутрешния блок „Добро утро, България“ на  Радио „Фокус“  председателят на БЧК Христо Григоров. По думите му над 20 хиляди са доброволците в цялата страна, 11 хиляди от тях членуват в младежката структура на Червения кръст. „Това са хуманност, независимост, доброволност, безпристрастност, неутралност, единство и универсалност. Това нещо, което става в тях ги прави добри, прави ги благородни. Това е гаранция, че това бъдещо поколение, което ние обучаваме в тази посока, ще продължи да работи по пътя, по който ние вървим. И това е една гаранция и за Червения кръст, това е гаранция и, че България един ден ще бъде в добри ръце“, обясни той. Христо Григоров добави, че вече 160 г. идеите на основателя на червенокръстката организация Анри Дюнан се разпростират по целия свят. „Тези идеи се превърнаха във фундамент на една глобална хуманитарна мрежа от 191 национални дружества, в които членуват над 20 милиона души. Това е една огромна мрежа на доброто, мрежа която подава ръка на хората и им помага, когато имат нужда“, каза още председателят на БЧК.   \r\nВиктория МЕСРОБОВИЧ-КУВЕНДЖИЕВА", "date": "2019.05.08", "title": "Христо Григоров, БЧК: Все повече деца намират в БЧК алтернатива на заобикалящия ни негативизъм и възприемат принципите на организацията"}
{"url": "http://www.focus-news.net/news/2019/05/08/2655137/varna-izvarshvat-se-remontni-deynosti-po-avtomagistrala-hemus-v-uchastaka-neofit-rilski-devnya.html", "text": "Извършват се ремонтни дейности по автомагистрала „Хемус“ в участъка Неофит Рилски – Девня. Това съобщиха за  Радио „Фокус“ – Варна  от Агенция „Пътна инфраструктура“. Двупосочно в платното за Варна се осъществява движението от км 389 до км 400. Ограничено е качването и слизането в посока София на пътен възел (п.в.) „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Движението в участъка п.в. „Повеляново” – п.в. „Слънчево” от км 406 до км 416 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416 до км 406 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срокът за приключване на ремонтните дейности е 24 май. Скоростно ограничение до 30 км/час е въведено по път III-2902 Панорама - Куманово при км 11 поради неравности на асфалтовата настилка. Движението по път I-9 в участъка Кранево – Варна при км 83 е ограничено за движение на МПС над 10 тона. Обходният маршрут е през Кичево и Оброчище. \r\nБояна АТАНАСОВА", "date": "2019.05.08", "title": "Варна: Извършват се ремонтни дейности по автомагистрала „Хемус“ в участъка Неофит Рилски – Девня"}
{"url": "http://www.focus-news.net/news/2019/05/08/2655139/vidin-natovaren-e-trafikat-po-glaven-pat-e-79-v-uchastaka-mezhdu-dunavtsi-i-vidin.html", "text": "Натоварен е трафикът в областта. Това съобщиха за  Радио „Фокус“ – Видин  от Областно пътно управление. Предимно тежкотоварни автомобили се движат по главен път Е-79 в посока ГКПП „Дунав мост 2“. Натоварен е трафикът между Дунавци и Видин. Към другите два гранични пункта във Видинска област – „Връшка чука“ и „Брегово“, трафикът е спокоен.   \r\nВ град Видин трафикът е натоварен в централната градска част, на входно изходните артерии на града и по бул. „Панония“, \r\nАнна ЛОЗАНОВА", "date": "2019.05.08", "title": "Видин: Натоварен е трафикът по главен път Е-79 в участъка между Дунавци и Видин"}
{"url": "http://www.focus-news.net/news/2019/05/08/2655141/kyustendil-kmetat-na-obshtina-dupnitsa-inzh-metodi-chimev-shte-prisastva-na-panorama-na-srednite-uchilishta.html", "text": "Кметът на Общината инж. Методи Чимев ще присъства на „Панорама на средните училища”. Това съобщи за  Радио „Фокус” – Кюстендил  Христо Апостолов, пресаташе на Община Дупница. Традиционното за Дупница събитие ще започне от 14.00 часа в Спортната зала в града. На него ще присъства и началникът на Регионално управление на образованието Мая Стойчева. Всички шест учебни заведения, които имат прием след 7-и клас, ще могат да презентират на свои щандове специалностите, които предлагат, възможностите за обучение, специфична информация, както и да отговарят на възникнали въпроси по кандидатстването. Директорите ще имат по 10 минути за презентации на учебните заведения.  \r\nДостъпът до събитието е свободен за ученици и родители, като идеята е те да получат максимално полезна информация, както и възможност да изберат най-доброто за себе си. Форумът ще приключи в 18.00 часа. \r\nВенцеслав ИЛЧЕВ", "date": "2019.05.08", "title": "Кюстендил: Кметът на Община Дупница инж. Методи Чимев ще присъства на „Панорама на средните училища”"}
{"url": "http://www.focus-news.net/news/2019/05/08/2655142/pregled-na-osnovnite-temi-vav-varnenskiya-pechat.html", "text": "„Във варненско разводите намаляват“ е водещото заглавие на вестник  „Черно море“ . С 9 по-малко спрямо предходната година са регистрираните юридически бракове през 2018 г. в област Варна – 2177. От всички 81.8% (1781) са сред населението в градовете, докато в селата са сключени 396 брака. Коефициентът на брачност е 4.6% и остава непроменен в сравнение с 2017 г. Разводите през 2018 г. са 762 и са с 23 по-малко в сравнение с 2017 г. От всички прекратени бракове 90.7% се отнасят за населението в градовете. „Всяко второ бебе се ражда в семейство без брак“, съобщава изданието. 123 момченца повече са се родили във Варна през миналата 2018 година в сравнение с момичетата. Това показват данните на Териториалното статистическо бюро – Североизток. Новородените момчета са 2199, момичетата – 2076, или на 1000 родени момчета се падат 944 момичета. „Средната заплата във Варна твърдо надхвърля 1000 лв.“ е друг акцент в броя. По размер на възнагражденията морската столица изостава от София, Стара Загора, София област и Враца Само в 8 области на България заплатите надхвърлят 1000 лв., сочат данни на Националния статистически институт. Варна е сред тях, а столицата е абсолютен шампион с 1 646 лв., което е около 65% повече спрямо останалите центрове в страната. „Сделките с апартаменти са скочили с 50%“ е друго заглавие в броя. Ръст от 50% на сделките с апартаменти във Варна за м.г. отчитат брокери. Те потвърждават, че активността е висока, а ценовите равнища – стабилни. Това е и предпоставка за бум на покупките. За морската столица е характерна и сезонна заетост, която обаче не влияе съществено на пазара на имотите. „Варна остава трета по население в страната“, съобщава вестникът. Варна остава на трето място по брой на населението в България към 31 декември 2018 г. Това показват данните на Териториалното статистическо бюро – Североизток. Морската столица се нарежда след областите София столица 1 328 000 души и Пловдив  668 000 души и преди област Бургас 410 000 души. В сравнение с 2017 г. населението на областта през 2018 г. намалява с 868 души, или с 0.2%. Към 2018 г. населението на област Варна е 471 252 души. „Убиха 63-годишен мъж в гориста местност“ е заглавие от четвърта страница. Досъдебно производство за убийство ръководи Окръжната прокуратура във Варна. На 4 май 2019 г. вечерта около 19 часа е получен сигнал за намерено тяло на мъж в района на Долни чифлик. В гориста местност е открит трупът 63-годишния Б.А., който живеел в землянка. След извършената аутопсия съдебни медици установили черепномозъчни травми и наранявания по тялото на мъжа.", "date": "2019.05.08", "title": "Преглед на основните теми във варненския печат"}
{"url": "http://www.focus-news.net/news/2019/05/08/2655140/evropeyski-izbori-2019-d-r-daniela-daritkova-gerb-aktivnoto-ni-uchastie-v-predizbornata-kampaniya-nyama-da-poprechi-na-rabotata-ni-v-plenarna-zala.html", "text": "Активното ни участие в предизборната кампания няма да попречи на работата ни в пленарна зала. Това каза председателят на ПГ на ГЕРБ д-р Даниела Дариткова в декларация за началото на 7-ата сесия на 44-ото Народно събрание, предаде репортер на  Агенция „Фокус“ . „Настоящата сесия на Народното събрание започва в разгара на кампанията за изборите за ЕП. Краят ѝ ще бъде не по-малко начало на кампанията за избори за местна власт“, каза тя. По думите ѝ със сигурност това ще се отрази на работата на Народното събрание. „Като народни представители от управляващото мнозинство ние сме длъжни да осигуряваме законодателния процес, който е в основата на провеждането на политики в различни области на обществения живот. Отвъд предизборните кампании имаме ангажимент да гарантираме изпълнението на програмата на правителството. Още в началото на тази сесия от името на ПГ на ГЕРБ държа да препотвърдя нашия ангажимент към правителството и функционирането на парламента и да дам ясен знак, че активното ни участие в предизборната кампания няма да попречи на работата ни в пленарна зала и в различните парламентарни комисии“, допълни д-р Дариткова.  \r\nДеница КИТАНОВА", "date": "2019.05.08", "title": "Европейски избори 2019: Д-р Даниела Дариткова, ГЕРБ: Активното ни участие в предизборната кампания няма да попречи на работата ни в пленарна зала"}
{"url": "http://www.focus-news.net/news/2019/05/08/2655143/evropeyski-izbori-2019-d-r-daniela-daritkova-gerb-obezpokoeni-sme-ot-otsastvieto-na-bsp-parlamentarniyat-dialog-e-podmenen-ot-samotselna-konfrontatsiya.html", "text": "Обезпокоени сме от отсъствието на БСП – парламентарният диалог е подменен от самоцелна конфронтация. Това каза председателят на ПГ на ГЕРБ д-р Даниела Дариткова  в декларация за началото на 7-ата сесия на 44-ото Народно събрание, предаде репортер на  Агенция „Фокус“ . Д-р Дариткова  посочи, че ГЕРБ е обезпокоена от това отсъствие не защото парламентът е блокиран, тъй като тя отбеляза, че през последните месеци заседанията се провеждат редовно и законодателната работа продължава, а защото българските граждани, гласували за БСП на последните парламентарни избори са оставени без своето политическо представителство. По думите ѝ парламентарният диалог е подменен от самоцелна конфронтация. \r\nДеница КИТАНОВА", "date": "2019.05.08", "title": "Европейски избори 2019: Д-р Даниела Дариткова, ГЕРБ: Обезпокоени сме от отсъствието на БСП – парламентарният диалог е подменен от самоцелна конфронтация"}
{"url": "http://www.focus-news.net/news/2019/05/08/2655144/ep-debat-s-kandidatite-za-posta-na-predsedatel-na-evropeyskata-komisiya.html", "text": "На 15 май 1019 г. от 22.00 ч. - 23.30 ч. българско време, в пленарната зала на Европейския парламент в Брюксел ще се състои „Дебат с кандидатите за поста на председател на Комисията - европейски избори 2019 г.“, съобщават от  пресслужбата на ЕП.\r\nТова ще бъде единственият дебат, който ще събере на едно място водещите кандидати, които се съревновават за поста на следващия председател на Европейската комисия (подредени отдолу по реда на встъпителните им изказвания, определен чрез жребий на 4 април) \r\n1. Нико КУЕ, Европейска левицa \r\n2. Ска КЕЛЕР, Европейска зелена партия \r\n3. Ян ЗАХРАДИЛ, Алианс на европейските консерватори и реформисти в Европа \r\n4. Маргрете ВЕСТЕГЕР, Алианс на либералите и демократите за Европa \r\n5. Манфред ВЕБЕР, Европейска народна партия \r\n6. Франс ТИМЕРМАНС, Партия на европейските социалисти \r\nЕвровизия има редакционна отговорност за дебата, който ще се съсредоточи върху темите „Моята Европа: каква е ползата за мен?“, „Околна среда“ и „Нашите ценности и светът“. \r\nДебатът ще бъде представен от трима журналисти, определени от Евровизия: Емили Тран Нгуен (France Televisions) и Маркус Прейс (ARD Germany), които ще водят дебата на сцената, докато Анастина Хейкила (YLE Finland) ще допълва дискусията от гледна точна на социалните медии.", "date": "2019.05.08", "title": "ЕП: Дебат с кандидатите за поста на председател на Европейската комисия"}
{"url": "http://www.focus-news.net/news/2019/05/08/2655145/smolyan-izlozhbata-dareni-tvorcheski-poslaniya-sahraneni-za-pokoleniyata-shte-bade-predstavena-v-regionalna-biblioteka-nikolay-vranchev.html", "text": "Изложбата „Дарени творчески послания, съхранени за поколенията“ ще бъде открита от 15.00 часа в Регионална библиотека „Николай Вранчев“ в Смолян. Това съобщиха от  библиотеката . Изложбата е дело на отдел „Краезнание“ и е част от юбилейните инициативи, посветени на 60 години Библиотечна дейност в сърцето на Родопите, които се провеждат под патронажа на кмета на Община Смолян Николай Мелемов.", "date": "2019.05.08", "title": "Смолян: Изложбата „Дарени творчески послания, съхранени за поколенията“ ще бъде представена в Регионална библиотека „Николай Вранчев“"}
{"url": "http://www.focus-news.net/news/2019/05/08/2655146/kyustendil-v-ramkite-na-chetiri-dni-obshtinskiyat-dramatichen-teatar-predstavya-kukleniya-spektakal-umnik-gyuro.html", "text": "В рамките на четири дни театърът в града представя кукления спектакъл „Умник Гюро”. Това съобщиха за  Радио „Фокус” – Кюстендил  от Общинския драматичен театър. В рамките на четири дни ще бъдат изнесени общо 12 представления за най-малките почитатели на театралното изкуство. Първите спектакли са от 10.00 часа в малката зала на културната институция. Постановката е дело на Държавен куклен театър – Търговище, а куклената адаптация е по приказки на Елин Пелин. Сценографията е дело на Станислава Кръстева, музиката е на Стоян Павлов-Стунджи. Участват Деница Славева, Мартина Нацкова, Русан Стаменов и Румен Гаванозов. В основата на действието е „Умник Гюро и дружина юнаци”, където е залегнал оригиналният шопски хумор в битието – поведението, общуването, говорът, начинът на мислене и отношенията между хората. \r\nВенцеслав ИЛЧЕВ", "date": "2019.05.08", "title": "Кюстендил: В рамките на четири дни Общинският драматичен театър представя кукления спектакъл „Умник Гюро”"}
{"url": "http://www.focus-news.net/news/2019/05/08/2655138/evropeyski-izbori-2019-predsedatelyat-na-ns-tsveta-karayancheva-nadyavam-se-vapreki-predizbornata-kampaniya-da-prodalzhim-da-izpalnyavame-zadalzheniyata-si-na-narodni-predstaviteli.html", "text": "Надявам се, въпреки предизборната кампания, в 7-ата сесия на Народното събрание да продължим да изпълняваме задълженията си. Това каза председателят на парламента Цвета Караянчева в началото на 7-ата сесия на 44-ото Народно събрание, предаде репортер на  Агенция „Фокус“ . В началото на своето изказване Караянчева честити празника на мюсюлманите Рамазан. \r\n„Отбелязахме Деня на храбростта и празника на Българската армия на 6 май. Изключително успешно премина и посещението на папа Франциск в България“, каза още тя.  \r\n„Днес започва 7-ата сесия на 44-ото Народно събрание. През април чествахме една важна за нас годишнина – 140 години от Учредителното събрание и приемането на Търновската конституция, която беше повод за преклонение пред делото на учредителите, но и преди всичко за равносметка. Когато обръщаме поглед към стореното от нас трябва да отбележим, че изминаха 2 години от работата на 44-ото НС и преполовихме неговия мандат. Оценките за нашата работа през този период често са различни, дори противоположни и крайни. Ако погледнем цифрите ще видим, че от началото на мандата си на това Народно събрание и приело 260 закона, 379 решения, 2 декларации и 1 обръщение. Това показва, че е извършена сериозна по обем законодателна работа. Изключително интензивен беше и парламентарният контрол“, каза Караянчева и отчете, че над 280 часа са отделени за него. „Надявам се, че през тази сесия, въпреки предизборната кампания, ние ще продължим да изпълняваме задълженията си на народни представители, за което са ни гласували доверие избирателите“, допълни още тя. Председателят на парламента призова още да се отнасят отговорно към работата си и да се водят от обществения интерес, тъй като това очакват избирателите. „Нека не забравяме, че всеки един от нас със своите действия и морал, с поведението си тук в тази зала и извън нея, със законодателните си предложения и своята компетентност дава общия облик на съвременния народен представител. Нека си пожелаем успешна сесия“, допълни Караянчева.  \r\nДеница КИТАНОВА", "date": "2019.05.08", "title": "Европейски избори 2019: Председателят на НС Цвета Караянчева: Надявам се въпреки предизборната кампания да продължим да изпълняваме задълженията си на народни представители"}
{"url": "http://www.focus-news.net/news/2019/05/08/2655147/sport-bfs-svikva-izvanreden-izpalkom-za-nov-selektsioner.html", "text": "Българският футболен съюз ще одобри новия национален селекционер на 15 май, когато ще има извънредно заседание на Изпълкома. Централата трябва да вземе решението възможно най-бързо, след като Петър Хубчев сам подаде молба с предизвестие и на практика не е треньор на България от 1 май.  \r\nМачовете с Чехия и Косово в европейските квалификации предстоят скоро - първият е на 7 юни в Прага.  \r\nКандидат №1 за поста е Красимир Балъков, но неофициални информации сочат, че срещу неговото назначаване има и вътрешна съпротива сред ръководителите на Съюза. Наскоро предложение за поста е отказал Станимир Стоилов.", "date": "2019.05.08", "title": "Спорт: БФС свиква Извънреден Изпълком за нов селекционер"}
{"url": "http://www.focus-news.net/news/2019/05/08/2655151/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.05.08", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/05/08/2655149/evropeyski-izbori-2019-g-mariya-gabriel-v-sliven-tsifrovite-tehnologii-mogat-da-pomognat-na-pchelarite-v-borbata-s-pestitsidite.html", "text": "В рамките на дебата за новата ОСП и бъдещото предложение за бюджет в новия програмен период, увеличението на средствата по националната програма за пчеларство е със 70%.  България от 1,2 млн. ще получава 2,1 млн. евро. Това каза по време на среща с пчелари в Сливен еврокомисарят по Цифрова икономика и цифрово общество Мария Габриел, която е водач на листата на ГЕРБ/ЕНП, съобщиха от пресцентъра на  ПП ГЕРБ . \r\nСпоред нея остава предизвикателството за смъртността на пчелите, за това е необходимо пчелари и земеделци да обединят силите си, защото цифровизацията може да предостави инструменти, от които се нуждаят и двете страни „На европейско ниво е необходима забрана на неоникотиноидите и въвеждане на нови технологии, чрез които много по – бързо, с помощта на изкуствен интелект, ще се установява периметъра на действие и ще се подава сигнал по – бързо. Изкуственият интелект е нещо, което звучи много далечно, но вече е тук. Той може да помогне на стопанството да бъде по-интелигентно, по-прецизно и по-конкурентоспособно. В същото време да бъде и ключът към един от най-сериозните теми за пчеларите – пестицидите“, каза Габриел. \r\nСпоред еврокомисар Мария Габриел новите технологии могат да бъдат много полезни, защото пчеларите разполагат с огромен обем от данни – състоянието на почвата, за околната среда, чистотата на въздуха, метеорологичните условия. „Тези данни могат да им позволят да оптимизират производството си, както и да им носят приходи като работят с научно – изследователските центрове и земеделците. Изкуственият интелект може да помогне селското стопанство да бъде по-интелигентно и да се говори за прецизно земеделие. Общите приложения и платформи могат да предоставят информация на земеделските стопани и пчеларите, за да подобряване на координацията помежду им, както и възможността за бази данни и цифровите иновационни хъбове. По програмата за ОСП ще има финансиране и за такива дейности“, обясни еврокомисарят. \r\nПилотните проекти за новите технологии в земеделието за 2016 и 2017 година са били на стойност 40 млн.евро, заради силния интерес към тях за периода 2018 – 2020 година на разположение ще са 160 млн. евро. „По програма „Хоризонт Европа“ за първи път ще има 10 млрд. евро за иновации в земеделието\", каза още Мария Габриел. \r\nСрещата в Сливен, на която присъстваха пчелари от съседните области, се проведе по инициатива на кандидата за евродепутат от ГЕРБ/ЕНП Камен Костов, който отглежда 200 биологични пчелни семейства. \r\n„На мен се падна честта да водя най-подготвения отбор в кампанията за избор на депутати в новия ЕП. Продължаваме да работим за каузата България в ЕС“, каза още Мария Габриел. \r\nНа срещата присъства и народният представител от ГЕРБ, и председател на Комисията по земеделие и храни в НС Десислава Танева.", "date": "2019.05.08", "title": "Европейски избори 2019 г.: Мария Габриел в Сливен: Цифровите технологии могат да помогнат на пчеларите в борбата с пестицидите"}
{"url": "http://www.focus-news.net/news/2019/05/08/2655115/press-tv-iran-ne-napuska-svpd-preustanovyava-izpalnenieto-na-dve-ot-tochkite-mu.html", "text": "Иран не напуска Съвместния всеобхватен план за действие (СВПД) за ядреното споразумение на страната, а преустановява изпълнението на две от точките му. Това поясни държавният глава на близкоизточната страна Хасан Роухани, предава телевизионният канал  Press 24 . \r\n„Прекратяваме изпълнението на условията по две от точките на СВПД. Те засягат 60-дневно спиране на продажбите на нашия обогатен уран и тежка вода”, цитира медията думите на Роухани. \r\nПо-рано стана ясно, че Иран преустановява спазването на някои от ангажиментите по споразумението за ядрената програма на страната, подписано през лятото на 2015 г. „Решението на Висшия съвет по сигурността да спре изпълнението на някои от задълженията на Ислямска република Иран по (ядрената сделка) бе съобщено на държавните глави на страните, които все още са страни по договора - Великобритания, Китай, Франция, Германия и Русия, съобщиха от Министерството на външните работи в Техеран. \r\nПрез 2015 г. Иран и страните от групата 5+1 (САЩ, Китай, Русия, Франция, Великобритания и Германия) постигнаха историческо споразумение за решаване на дългогодишния спор по ядрената програма на Техеран след повече от десетилетие преговори. Така санкциите, наложени на Иран от САЩ, ЕС и ООН, трябваше да бъдат вдигнати в замяна на съгласието на Техеран за дългосрочни ограничения върху ядрената му програма, която Западът подозираше, че е насочена към създаването на атомна бомба. Точно преди година на тази дата – 8 май – държавният глава на САЩ Доналд Тръмп обяви решението за изтеглянето на страната си от сделката, описвайки я като „най-лошата“ в историята. \r\nЧастичното прекратяване на задълженията по Съвместния всеобхватен план за действие (СВПД) е първата стъпка от страна на Иран в отговор на оттеглянето на САЩ от ядрената сделка и липсата на ангажимент от страна на европейските страни да изпълнят обещанията си. Ако страните не предприемат нови мерки в рамките на два месеца, Иран ще предприеме нови действия, предупредиха по-рано от МВнР в Техеран. Тереза Герова", "date": "2019.05.08", "title": "Press TV: Иран не напуска СВПД, преустановява изпълнението на две от точките му"}
{"url": "http://www.focus-news.net/news/2019/05/08/2655129/rumyana-bachvarova-kanonat-ne-mozhe-da-e-nad-grazhdanite.html", "text": "Канонът не може да е над гражданите и техните желания. Така началникът на кабинета на премиера Борисов и главен координатор на посещението на папа Франциск в България коментира дистанцирането на БПЦ от визитата в  Сутрешния блок  на  БНТ . Тя изрази надежда, че Българската православна църква ще си извади нужните уроци. \r\n„Отсъствието на БПЦ беше видимо от най-важното събитие. Но във вчерашния ден се появиха становища от важни хора от църквата да отправят положителни послания. Надявам се това отношение да бъде преосмислено, защото канонът не може да бъде над гражданите и над техните желания. \r\nСпоред нея папата е показал нов път на развитие на БПЦ за по-голяма близост с хората, за по-голяма актуалност“, заяви тя. \r\n„В лицето на папата видяхме един човек като нас, който се вълнува от съвременните проблеми, който знае какво искаме, от какво имаме нужда. Такава очаквам да бъде и БПЦ и в поредицата уроци, които получихме с тази визита, да се надявам, че ще бъде и този урок“, отбеляза Бъчварова. \r\nТя изтъкна, че папа Франциск е успял да провокира мисленето ни по въпроси, които забравяме като да умеем да мечтаем, да не страдаме заради злобата на другите, да не се чувстваме сами и тъжни. \r\nПосещението в бежанския център пък е привлякло внимание към нуждата от съпричастност и човечност към хора, които страдат. \r\nЕкипите на Ватикана и на София са имали добро сътрудничество, като изискването на папата е било да няма прекалено строги мерки за сигурност, гражданите да могат да стигнат до папата и организацията да бъде скромна и без лукс, отбеляза тя. \r\n„Той е такъв човек - оценява същността, а не формата, декора“, посочи Бъчварова. \r\nГлавният координатор разказа, че подготовката на посещението е продължила половин година. Според нея въпреки, че католиците в България са под 1% политическото значение на България е било оценено, когато се е вземало решение той да посети страната.", "date": "2019.05.08", "title": "Румяна Бъчварова: Канонът не може да е над гражданите"}
{"url": "http://www.focus-news.net/news/2019/05/08/2655148/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-9-may.html", "text": "„Софийска вода” временно ще прекъсне водоснабдяването в някои части на столицата на 9 май. Това съобщиха от пресцентъра на  дружеството .  \r\nВъв връзка с  реконструкция на уличен водопровод на ул. „Хан Аспарух“ в кв. „Горубляне“ се налага спиране на водоподаването от 09.00 до 21.00 часа на клиентите на „Софийска вода”, живеещи в: кв. „Горубляне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Деян Попов“ ъгъла с ул. „Самоковско шосе“; ул. „Самоковско шосе“ ъгъла с ул. „Градина“. \r\nВъв връзка с  подмяна на спирателен кран на ул. „Иван Сергиев“ в жк. „Христо Смирненски“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Георги Аспарухов - Гунди“, ул. „Боян Магесник“, ул. „Братя Пешеви“, ул. „Слатинска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 38 .  \r\nВъв връзка с подмяна на сградно водопроводно отклонение до бл. 5 в жк. „Зона Б-18“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Димитър Петков“, ул. „Цар Симеон“, бул. „Инж. Иван Иванов“, бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Инж. Иван Иванов“.  \r\nВъв връзка с прекъсване на сградно водопроводно отклонение на ул. „Александър Стамболийски“ в гр. Банкя се налага спиране на водоподаването от 10:00 до 21:00 часа на клиентите на „Софийска вода”, живеещи в района на: ул. „Александър Стамболийски“ от ул. „Христо Смирненски“ до ул. „Христо Ясенов“; ул. „Родина“, ул. „Георги Бенковски“, ул. „Захари Стоянов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Стамболийски“ ъгъла с ул. „Георги Бенковски“.  \r\nВъв връзка с подмяна на сградно водопроводно отклонение и диагностика на уличен водопровод на ул. „Летоструй“ в жк. „Левски В“ се налага спиране на водоподаването на клиентите на „Софийска вода” от 09.30 до 17.00 часа по ул. „Летоструй“ от ул. „Станислав Доспевски“ до бул. „Ботевградско шосе“; \r\nот 09.00 до 16.30 часа по ул. „Летоструй“, ул. „Генерал Инзов“, ул. 565, ул. 560, ул. 566, ул. 564. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Летоструй“ №105А; ул. 564 ъгъла с ул. 565.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.08", "title": "„Софийска вода” временно ще прекъсне водоснабдяването в някои части на столицата на 9 май"}
{"url": "http://www.focus-news.net/news/2019/05/08/2655153/el-pais-ispaniya-pedro-sanches-i-predsedatelyat-na-np-se-saglasiha-da-zapochnat-debat-za-katalunskiya-vapros.html", "text": "Действащият министър-председател на Испания Педро Санчес и опозиционният лидер Пабло Касадо от Народната партия (НП) се съгласиха да отворят постоянен канал за комуникация по въпроса за Каталуния, чиито стремежи за независимост внесоха дълбоко разделение в обществото, отбелязва електронното издание на националния ежедневник  El Pais . \r\nПодобна инициатива би била немислима само допреди няколко седмици – тя показва как НП  прави обратен завой след поражението на парламентарните избори на 28 април, когато спечели само 66 места в парламента. В този нов климат на добра воля, Санчес и Касадо прекараха 90 минути в дискусии за необходимостта от постигането на компромис, коментират от редакцията.  \r\nКасадо, който доскоро бе описвал Санчес от Испанската социалистическа работническа партия (ИСРП) като „предател“, сега има съвсем различен тон. \r\nДосега каталунската криза създаваше привидно непреодолими различия между двамата лидери. Последният път, когато Санчес и Касадо се се срещнаха Ла Монклоа, на 2 август миналата година, последният бе напуснал разговора с чувството, че Санчес се поддава на „сепаратистко изнудване“. Председателят на ИСРП официално прекъсна всички разговори, след като Касадо го нарече „съучастник на заговорниците за преврат”, като изтъкна факта, че Санчес стана министър-председател през юни миналата година, след успешен вот на недоверие срещу тогавашния премиер Мариано Рахой, с подкрепата на каталонски сепаратистки партии в Конгреса. Тереза Герова", "date": "2019.05.08", "title": "El Pais (Испания): Педро Санчес и председателят на НП се съгласиха да започнат дебат за каталунския въпрос"}
{"url": "http://www.focus-news.net/news/2019/05/08/2655152/plovdiv-initsiativata-v-tarsene-na-dobriya-chovek-shte-se-provede-v-grada-za-osma-poredna-godina.html", "text": "Инициативата „В търсене на добрия човек“ ще се проведе в Пловдив за осма поредна година. Това съобщиха за  Радио „Фокус“ – Пловдив  организаторите. Инициативата ще се проведе на 10 май за времето от  11.00 до 18.00 часа срещу стълбите на Каменица на бул. „Александър Батенберг“, като цели да намери най-добрите жители на града, предложени от своите съграждани. Тази година акцията ще бъде под мотото „Нека изведем добрината на светло”. На място за поредна година ще има обособен „Пункт на добротата”, където всеки желаещ ще може да разкаже историята на свой близък, приятел или човек, на когото се възхищава и който му служи за ориентир за нравствена доброта, социална отговорност, отзивчивост и съпричастност към проблемите на другите. Ученици от Професионалната гимназия по хранителни технологии и техника и тази година ще организират „Патрули на добротата“, за да събират номинации. Всеки ще има възможността да отправи благодарност към свой благодетел като му поднесе грамота-приз „Най-добрия човек”, които ще бъдат раздавани по време на акцията. \r\nАкцията е организирана от Община Пловдив, Националния алианс на хора с редки болести, Асоциация  „Наследствен ангиоедем“ и Професионална гимназия по хранителни технологии и техника в града.", "date": "2019.05.08", "title": "Пловдив: Инициативата „В търсене на добрия човек“ ще се проведе в града за осма поредна година"}
{"url": "http://www.focus-news.net/news/2019/05/08/2655154/burgas-avtomobil-e-padnal-v-kanavka-na-patya-mezhdu-selata-galabets-i-goritsa.html", "text": "Автомобил е паднал в канавка на пътя между селата Гълъбец и Горица. При инцидента няма пострадали. Това съобщи за  Радио „Фокус“ - Бургас  говорителят на ОДМВР - Бургас Цветелина Рандева. По думите ѝ вероятната причина е движение с несъобразена скорост от страна на водача. Предстои изтегляне на пропадналия автомобил, като това няма да попречи на нормалния ритъм на придвижване. \r\nМария КУРТЕВА", "date": "2019.05.08", "title": "Бургас: Автомобил е паднал в канавка на пътя между селата Гълъбец и Горица"}
{"url": "http://www.focus-news.net/news/2019/05/08/2655158/evropeyski-izbori-2019-g-kandidatat-za-evrodeputat-ot-vmro-kristiyan-shkvarek-sadi-feysbuk-za-tsenzura.html", "text": "Кандидатът за евродепутат от ВМРО Кристиян Шкварек съди Фейсбук за цензура. Това съобщиха от пресцентъра на  ВМРО . На специална пресконференция Кристиян Шкварек ще изложи мотивите си за предприетите съдебни действия, както и подробности около проблемите с цензурата в социалните мрежи и интернет. Тя ще се състои от 13.00 часа в пресклуба на Българската телеграфна агенция. \r\n„Българската конституция гарантира правото на изразяване на мнение и разпространение на словото. Това важи с още по-голяма сила, когато изразяващият мнението си гражданин е и кандидат за европейски депутат, желаещ да представлява страната ни в Европейския парламент.  \r\nСмятам, че това конституционно мое право бе грубо нарушено в условията на ползване на социалната мрежа „Фейсбук“. При липса на каквито и да е било резонни аргументи администраторите на социалната мрежа блокираха профила ми в нея за срок от 30 дни. Смятам, че по този начин са нарушени правата ми на български гражданин и кандидат за български представител в Европейския парламент.  \r\nКато съвестен гражданин и поддръжник на правовата държава, смятам да защитя правата си по съдебен път. За целта ще подам сигнал в Централната избирателна комисия и ще заведа иск срещу компанията „Фейсбук“, посочва Шкварек.", "date": "2019.05.08", "title": "Европейски избори 2019 г.: Кандидатът за евродепутат от ВМРО Кристиян Шкварек съди Фейсбук за цензура"}
{"url": "http://www.focus-news.net/news/2019/05/08/2655157/vidin-nivoto-na-reka-dunav-pri-novo-selo-se-e-povishilo-s-14-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 14 см и водният стоеж е 380 см, съобщиха от местната  Хидрометеорологична станция . Нивото на реката край Видин е 426 см, регистрираното повишение е от 10 см. Край Лом през последното денонощие е измерено повишение от 4 см и водният стоеж е 438 см. Нивото на реката край Оряхово е 326 см, там е регистрирано повишение за последното денонощие от 6 см. Температурата на водата край Ново село е 15.2 градуса, край Оряхово е 15.4 градуса.", "date": "2019.05.08", "title": "Видин: Нивото на река Дунав при Ново село се е повишило с 14 см за последното денонощие"}
{"url": "http://www.focus-news.net/news/2019/05/08/2655160/veliko-tarnovo-16-000-danachni-deklaratsii-na-grazhdani-sa-podadeni-v-nap.html", "text": "16 000 данъчни декларации на граждани са подадени към края на работния ден на 30 април в НАП. Електронната система за деклариране на доходите функционираше до полунощ, съобщиха от  приходното ведомство . \r\nПоловината данъчни декларации за доходите на физическите лица са подадени по интернет с персонален идентификационен код (ПИК) на НАП или електронен подпис, като 2019 е първата година, в която електронните формуляри са повече от хартиените. От началото на годината до момента чрез електронната система за плащане (т.нар. виртуален POS) и чрез физическите POS терминали в офисите на НАП са платени над 1,5 млн. лева без такси. \r\nОт приходната агенция съобщават още, че през 2020 година декларирането на доходите ще бъде значително по-лесно за хората, които имат ПИК или електронен подпис. Тогава всички доходи от трудов договор, както и хонорарите и възнагражденията по граждански договори, ще бъдат предварително попълнени от НАП в данъчните декларации на гражданите и те ще имат възможност да ги прегледат, коригират и допълнят при нужда. \r\n„Отчитаме успешна данъчна кампания 2019 година, Виждаме ясна тенденция на ръст на електронното деклариране и плащане, ще продължим да работим за усъвършенстване на електронните услуги“, каза директорът на „Обслужване“ в ЦУ на НАП Боряна Георгиева.", "date": "2019.05.08", "title": "Велико Търново: 16 000 данъчни декларации на граждани са подадени в НАП"}
{"url": "http://www.focus-news.net/news/2019/05/08/2655156/evropeyski-izbori-2019-prof-boyan-durankev-koalitsiya-za-balgariya-bez-povishavane-na-minimalnite-i-srednite-dohodi-u-nas-demografskata-kriza-shte-se-zadalbochava.html", "text": "Без повишаване на минималните и средните доходи у нас, демографската криза ще се задълбочава. Това каза в сутрешния блок „Добро утро, България“ на  Радио „Фокус“   водачът на листата на „Коалиция за България“ за европейските избори. проф. Боян Дуранкев. По думите му е наложително движение на икономиката чрез догонващо развитие на страните, които са под 1/3 от средното ниво на ЕС – България и Румъния, като е необходимо и осигуряване на растеж на доходите средногодишно поне с 10%, така, че до 2025 г. минималната работна заплата да стане 1000 лв. месечно. Проф. Дуранкев добави, че и без балансирано развитие на регионите, освен демографска, ще последна социална и икономическа катастрофа. „Ако ние се развиваме с 3.5% икономически растеж, след 30 години ще достигнем средното ниво на ЕС от миналата година, не след 30 години, каквото ще бъде от миналата година, а обратно. Това означава, че трябва да има поне два пъти повече инвестиции реално усвоени в България при нулева толерантност към корупцията, която подяжда огромни суми от еврофондовете и обществените поръчки. Тогава, не 3,5%, а спокойно България може да се развива с 6-7% и до 2030 г. да достигне средното ниво на ЕС“, каза още той. Проф. Боян Дуранкев коментира още, че съществува пропаганда, че усвояването на еврофондовете у нас води до автоматизъм на развитието на икономиката. Т. нар. „плосък данък“ също е нещо, което трябва да остане в историята, каза още той.  \r\nВиктория МЕСРОБОВИЧ-КУВЕНДЖИЕВА", "date": "2019.05.08", "title": "Европейски избори 2019: Проф. Боян Дуранкев, „Коалиция за България“: Без повишаване на минималните и средните доходи у нас, демографската криза ще се задълбочава"}
{"url": "http://www.focus-news.net/news/2019/05/08/2655155/evropeyski-izbori-2019-g-kandidatat-za-evrodeputat-andrey-novakov-da-pomagam-na-vidin-shte-bade-edna-ot-moite-zadachi.html", "text": "„Мога да ви разкажа за работата и усилията, които съм положил, а оценката ще я дадете вие. Няма да говоря политически, защото в тази зала има хора, с  които се познавам от 10 години, учил съм с тях, мечтал съм с тях. Поздравявам ги, че се върнаха във Видин, че работят за развитието на областта, че са хора с активна гражданска позиция. С тях не мога да говоря политически. В тази зала аз съм просто Андрей и няма как да не споделя, че моето впечатление за област Видин бе базирано върху това, което съм чул и чел от медиите. Днес аз бях в няколко населени места от област Видин и моето впечатление се оказа погрешно”. Това каза пред жители на Видин кандидатът за евродепутат от листата на ГЕРБ и СДС Андрей Новаков, съобщиха от пресцентъра на  ПП ГЕРБ . Той заяви, че хората трябва да разказват за Видин, без тротоарни приказки, а с факти. „Да говорим за бъдещето. Видин може да бъде витрината на България! Имате условия да се превърнете в най – добрия транспортен център. Европейски средства за транспорт след 2020 г. ще има. Приказките, че европейските средства за България ще спрат, са поредната фалшива новина, която ние опровергахме. Да помагам на Видин ще бъде една от моите задачи, ако бъда отново евродепутат”, каза още Новаков. Той допълни, че друга негова важна задача ще продължи да бъде пакетът „Мобилност”, както и борбата срещу двойния стандарт при храните. „Когато се стигне до приемането на пакет „Мобилност”, условията да са най-близки до тези, които искат нашите превозвачи. Продължава работата и по европейския бюджет, за да може още от 1 януари 2021 г. кметовете да имат възможността да работят за развитието на общините си, чрез европейските средства. Здрава работа, това е, което ни е необходимо”, посочи кандидатът за евродепутат.  \r\nАндрей Новаков подчерта още, че наследството в област Видин е много тежко. „2009 г. осъмнахме с път от София до Видин като велоалея. Изключително важно за региона е, че магистрален път ще има, че започнахме работа по този проект, че работим по проекти, отлагани от 50 години”, каза още той.  \r\nВ отговор на въпрос, третият в листата на ГЕРБ и СДС представи интернет – платформата „Селоводител”. „Когато видя обезлюдено село, изоставена къща, това ме жегва. Затова създадохме тази платформа, която се превърна във „фейсбук” за селата. Тя служи за мост между младите хора, инвеститорите и привлекателните за тях малки населени места. Призовавам всеки, който обича своето село, да опише защо го обича с прости думи и да ни изпрати 5 авторски снимки, а ние ще го рекламираме така, както вече рекламираме 150 села”, обясни Андрей Новаков.  \r\n„Гордея се с моите млади колеги и  вярвам в тях”, каза бившият евродепутат Владимир Уручев. Той заяви, че е необходимо да бъдат запазени важните за България политики в Европейския съюз. „Да помислим, ако я нямаше обединена Европа, кога щяхме да изградим това, което сме изградили с европейските средства -  след 30 или след 50 години. Почувствах тежестта на годините и давам път на младите колеги, но не мога да остана безразличен у дома си. Тук съм, за да ги подкрепя и да призова и вас да ги подкрепите”, каза пред видинчани бившият евродепутат от ГЕРБ. \r\nОт своя страна, кметът на Видин Огнян Ценков и областният управител Албена Георгиева заявиха, че възстановената работеща връзка между местната и държавна власт е от изключителна полза за Видин и областта. „Близо 155 милиона са европейските средства за област Видин през настоящия програмен период, очакваме следващия да бъдат много повече”, каза Албена Георгиева. „Опонентите ни бягат от европейската тема. Те търсят скандала, конфликта. А разговорът трябва да бъде как Европа да става все по – близка до хората, защото европейската солидарност променя общините, променя живота на всеки отделен човек. Кандидатите на ГЕРБ са почтени и отговорни хора, които са доказали, че могат да защитават националните каузи. Вярвам, че за нашите съграждани са важни качествата на всеки отделен кандидат,а листата на ГЕРБ и СДС е най – добрата”, каза народният представител и областен координатор на ГЕРБ – Видин Владимир Тошев.  \r\nВ края на срещата, кандидатът за евродепутат Андрей Новаков връчи членски карти на 20 новоприети членове на младежката структура на ГЕРБ – Видин.  \r\nПо – рано през деня, Андрей Новаков, Владимир Тошев и Владимир Уручев посетиха видинското с. Каленик, където се срещнаха и разговаряха с жителите на населеното място. „Вие избирате в каква България, в каква Европа искаме да живеем. В тази кампания ГЕРБ залага на положителния тон и положителните новини. Ако някой очаква от нас яростно говорене срещу опонентите, ще остане разочарован. И в тази кампания, както винаги досега, говорим кои сме ние, какво сме направили и какво предстои да направим”, каза Владимир Тошев.", "date": "2019.05.08", "title": "Европейски избори 2019 г.: Кандидатът за евродепутат Андрей Новаков: Да помагам на Видин ще бъде една от моите задачи"}
{"url": "http://www.focus-news.net/news/2019/05/08/2655159/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Бъдещето на премиерския пост на Тереза Мей, предстоящите избори за ЕП, сближаването между Рим и Будапеща, инициирането на дебат в Мадрид за каталунския въпрос и твърденията за „пълзяща ислямизация“ на австрийското население са част от основните теми, върху които акцентират водещите европейски издания. \r\n***  Действащият министър-председател на Испания Педро Санчес и опозиционният лидер Пабло Касадо от Народната партия (НП) се съгласиха да отворят постоянен канал за комуникация по въпроса за Каталуния, чиито стремежи за независимост внесоха дълбоко разделение в обществото, отбелязва електронното издание на националния ежедневник  El Pais . \r\nПодобна инициатива би била немислима само допреди няколко седмици – тя показва как НП  прави обратен завой след поражението на парламентарните избори на 28 април, когато спечели само 66 места в парламента. В този нов климат на добра воля, Санчес и Касадо прекараха 90 минути в дискусии за необходимостта от постигането на компромис, коментират от редакцията.  \r\nКасадо, който доскоро бе описвал Санчес от Испанската социалистическа работническа партия (ИСРП) като „предател“, сега има съвсем различен тон. \r\nДосега каталунската криза създаваше привидно непреодолими различия между двамата лидери. Последният път, когато Санчес и Касадо се се срещнаха Ла Монклоа, на 2 август миналата година, последният бе напуснал разговора с чувството, че Санчес се поддава на „сепаратистко изнудване“. Председателят на ИСРП официално прекъсна всички разговори, след като Касадо го нарече „съучастник на заговорниците за преврат”, като изтъкна факта, че Санчес стана министър-председател през юни миналата година, след успешен вот на недоверие срещу тогавашния премиер Мариано Рахой, с подкрепата на каталонски сепаратистки партии в Конгреса. \r\n***  Критиците на председателя на „Партията на свободата на Австрия“ Хайнц-Кристиан Щрахе се заинтересоваха от това дали вицеканцлерът на страната прави разлика между реторика и факти, когато говори за „пълзяща ислямизация“ на населението, коментират в редакцията на националния ежедневник  Der Standard .  \r\nВ статията се представя подробен анализ на статистическите данни за австрийското население. Основният отговор, който търсят авторите, е какъв е делът на австрийците с имигрантски произход и какъв точно е той. От редакцията игнорират данните за натурализираните австрийци, тъй като – според Щрахе – такива може да станат и „реолигиозни фундаменталисти“, които така или иначе представляват заплаха за „местното население“. В обобщение: „Ще гледаме не националността, а произхода на хората в Австрия“. Авторите поясняват – това са хора, чиито родители не са родени в страната.  \r\nДанните от Статистическата служба на Австрия показват, че през последните години делът на населението без имигрантски корени всъщност… пада – от 82.6% през 2008 г. до 76,7% през 2018 г. Интересното е, че през последните 10 г. най-голямо увеличение на хората с имигрантски произход в Австрия идва от други страни-членки на Европейския съюз. Оказва се, че 6,3% от австрийците са родени в други европейски страни – или техните родители. „Този растеж едва ли може да се използва като аргумент за „пълзяща ислямизация\": В ЕС не е организация с мюсюлманско мнозинство.  \r\nВ Австрия се установяват предимно граждани на Германия, Румъния и Унгария, следвани от такива на Турция и страните от бивша Югославия - Сърбия, Босна и Херцеговина, Косово, Северна Македония и Черна гора. Относителният им дял се увеличава от 2008 г. насам от 5,3-6,1%. В рамките на тази група обаче, делът на мюсюлманско мнозинство от тези страни в (предимно Босна и Херцеговина и Косово) намалява след 2015 г.. \r\nАфганистанците и сирийците са следващата група (3,1%), след което се нареждат „други“ държави (2,6%). \r\n***  Най-малко 20 души са пострадали при катастрофа между пътнически влак и камион в близост до Рендсбург, провинция Шлезвиг-Холщайн, съобщава регионалният германски вестник   Hamburger Abendblatt . \r\nИнформацията за инцидента от сутрешните часове на деня бе потвърдена от полицията в Кил. Пояснява се, че влакът е блъснал камиона на железопътен прелез в Алт Дувенщет. Според очевидци няколко души са останали в капан във влака. Голям контингент от спасители се е погрижил за пострадалите на място. Трафикът в района е бил пренасочен.  \r\nНе се привеждат причините за произшествието. \r\n***  Матео Салвини, министър на вътрешните работи на Италия и председател на партия „Лига“, завърши визитата си в Унгария. Независимо, че официалната цел на посещението беше да се потвърди сътрудничеството в защитата на границите между двете страни, двамата лидери очевидно бяха фокусирани и върху това, какво ще се случи след изборите за Европейски парламент. Въпреки че „Фидес“ още не е излязла официално от Европейската народна партия (ЕНП), сигналите от двете страни след спирането на комуникацията говорят за евентуално скъсване на отношенията. ЕНП не иска да се отвори за радикални десни формации, а управляващата унгарска партия не иска да формулира политиката си с европейските левичари, либерали и зелени, пише електронното издание  Hungary Today . \r\nСътрудничеството Орбан-Салвини може да има много интересни последствия. Унгарският министър-председател с право заяви, че антимиграционната европейска десница не може да стане по-силна, ако не бъде подкрепена от голяма западноевропейска държава. Това би могло да бъде възможно в Рим, тъй като „Лигата“ удвои подкрепата си до над 30%. Заедно с други десни партии, Салвини може да формира правителство при едни предсрочни избори. С това той ще поеме ролята на Християндемократическата партия, която доминираше на политическата сцена в Италия в продължение на десетилетия след Втората световна война до средата на 90-те години. Ако това стане така, постоянната лоялност към Брюксел по отношение на основните интеграционни процеси ще бъде поставена под въпрос. До въвеждането на еврото Италия беше ентусиазиран защитник на интеграцията. В продължение на почти половин век след войната икономическото развитие на Италия се възприемаше като обещаващо, въпреки някои слабости в нейната система. Оттогава, отчасти поради проблеми с адаптацията, свързани с въвеждането в действие на общата валута, икономическата позиция на Италия отслабна. През последните двадесет години страната изостава от северния регион на ЕС и се натрупват някои структурни, икономически и социални проблеми. В допълнение, миграционната вълна през 2015 г. силно засегна напълно неподготвеното италианско общество, причинявайки фрустрация и конфликти между хората и политиците. Това може би е обяснението за нарастващата популярност на Салвини. \r\nОрбан има няколко общи точки със Салвини: силна антимиграционна позиция, защитата на националната държави, която се противопоставя на федералните амбиции на брюкселските бюрократи, подчертавайки значението на християнството и традиционните ценности като семейства, основани на хетеросексуални бракове и т.н. \r\nАко към Вишеградската група се присъедини Италия и те формират блок от 120 милиона жители, ще бъде много по-трудно за френско-германската ос, държавите от Бенелюкс, а вероятно и за скандинавците, да я контролират. Стратегията на Орбан е ясна: той би искал да сформира съюз с държави-членки на ЕС на юг и на изток, които се чувстват неуспешни, подтиснати от Брюксел или и двете. Засега Гърция и Испания са изключени поради присъствието на силни леви партии, но това може да се промени. „Вокс“ може да се утвърди в Испания, като измести политическия спектър надясно. Подобни движения не могат да бъдат изключени в Гърция и то в средносрочен план. \r\nАнтимиграционната и антифедералистическата европейска фракция може потенциално да се състои от италианската „Лига“, унгарската „Фидес“, испанската „Вокс“, германската „Алтернатива за Германия“, австрийската „Партия на свободата“, френския „Национален фронт“ (партията на Льо Пен), холандската „Партия за свободата“ и някои други по-малки европейски десни партии. В момента не е ясно дали партията на Качински ще бъде готова да се присъедини, въпреки разликата в тълкуването на ролята на Русия в Европа. \r\nТази група – определеня като крайно-дясна от мейнстрийма – няма шанс да получи мнозинство в Европейския парламент на изборите през май. . И все пак, ако те получат инерция и засенчат умерените консерватори, техните гласове ще бъдат по-силни, когато бъдещето на Европа е на дневен ред през следващите години. До 2024 г. те могат да имат още по-голямо влияние. \r\nОсновният въпрос е дали анализът на Орбан на проблемите и решенията на Европа е правилен. Ако той греши, настоящият скок на радикалното дясно ще бъде епизод. Ако той е прав - което изглежда по-разпространено сега, отколкото преди няколко години - задачата да убеди европейските граждани и политици все още предстои. По-важното е, че правилната диагноза в историята никога не е била автоматична гаранция за успех. \r\n*** Само „няколко десни побърканяци“ биха поставили под въпрос важността на борбата с климатичните промени, заяви шпитценкандидатът на Европейската народна партия (ЕНП) Манфред Вебер, който е с най-големи шансове да стане следващият председател на Европейската комисия, пише европейската редакция на  Politico . \r\nВ хода на телевизионен дебат във вторник вечерта с шпитценкандидата на европейските Социалисти и Демократи Франс Тимерманс, Вебер заяви, че освен „няколкото десни побърканяци, всеки от нас знае, че темата за климата е екзистенциална за нас“, като се извини за избора си на думи само няколко секунди след това. \r\nДебатът по германската обществена телевизия ARD беше вторият между двамата водещи кандидати от най-големите партии в Европейския парламент. \r\n„Като европейци, ние няма да спасим климата сами“, подчерта политикът, като призова ЕС да работи с други страни по въпроса, включително САЩ и Китай. \r\n„Следващият председател на ЕК трябва да е отговорен за защитата на климата“, заяви холандецът Тимерманс на немски. \r\nТой също така обвини ЕНП, че е „динозавър що се отнася до тези въпроси“. Той посочи, че в миналото, повечето от работата за климата и политиките за околната среда са дошли „от лявото, от Зелените и от нас“. \r\nОсвен изменението на климата, сигурността и миграцията на ЕС бяха горещи теми по време на 90-минутния дебат. Тимерманс похвали германския канцлер Ангела Меркел за действията й по време на кризата с бежанците през 2015 г., като заяви, че „е спасила Европа с хуманността си“. \r\nДвамата разговаряха и за бъдещите си планове за Европейската комисия, ако станат председатели. „Моята мечта е да можем да избераме пряко председател на Комисията в Европа в бъдеще“, каза Тимерманс. \r\n„Моята комисия ще се състои от 50 процента жени“, каза германският евродепутат Вебер. \r\nТимерманс предполага, че Германия трябва да изпробва това, като постави кандидат-жена за техен комисар, като отбеляза, че предишните кандидати за комисари от Германия са предимно мъже. \r\n*** По всичко изглежда, че министър-председателят на Великобритания Тереза Мей ще остане на своя пост до есента, когато ще се състои ежегодния конгрес на управляващата Консервативна партия, съобщава вестник  The Times . \r\nКакто пише изданието, от Даунинг стрийт са дали ясно да се разбере, че разработват план за нов краен срок за излизане от застоя около Брекзит, според който Мей може да разчита да запази длъжността премиер допълнителни четири месеца в сравнение с условията, които по-рано обяви председателят на Комитета 1922 Греъм Брейди. \r\nСпоред условията, Мей трябваше да ускори слизането си от поста и да обяви оставката си преди Камарата на общините да излезе във ваканция, което обикновено се случва в третата или четвъртата седмица на юли. \r\n***", "date": "2019.05.08", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/05/08/2655150/evropeyski-izbori-2019-d-r-daniela-daritkova-gerb-zhelanieto-ni-e-da-sformirame-nov-stil-na-politichesko-povedenie-koyto-stoi-otvad-ramkite-na-prehoda.html", "text": "Желанието ни е да сформираме нов стил на политическо поведение, който стои отвъд рамките на Прехода. Това каза председателят на ПГ на ГЕРБ д-р Даниела Дариткова в декларация за началото на 7-ата сесия на 44-ото Народно събрание, предаде репортер на  Агенция „Фокус“ . Д-р Дариткова подчерта, че ГЕРБ ще се противопоставя на опитите за дестабилизация на страната и на желанието на определени политико-икономически кръгове да хвърлят обществото в хаос, както и на опитите то да бъде разделено. Тя изрази надежда този стил да бъде възприет и от останалите политически сили, защото така ще се гарантира пред българите, че властта не е привилегия, а отговорност. „Като най-голямата парламентарна група в Народното събрание ние ясно осъзнаваме своята отговорност и най-силно усещаме върху себе си тежестта на управлението. ГЕРБ сме достатъчно самокритични, за да видим собствените си проблеми и достатъчно решителни, за да се опитаме да ги решим бързо и безкомпромисно. Нашето присъствие в парламента не е нито самоцелно, нито опит да избягаме от проблемите на реалния живот. Наясно сме с политическия факт, че високото обществено доверие е най-важният фактор за ефективното функциониране на една политическа сила. Затова ще продължим линията на поведение, която ни задължава да съхраняваме доверието на онези български граждани, които са гласували за нас и чрез политически действия да предотвратяваме всеки опит това доверие да бъде разрушено със съмнение за корупция и злоупотреби. Тази линия на поведение на ГЕРБ няма да приключи с деня на изборите. Независимо от изборния резултат ние ще продължим да демонстрираме висока обществена чувствителност и да реагираме бързо и решително както чрез законодателни промени и с личен пример за носене на политическа отговорност“, допълни д-р Дариткова.  \r\nТя благодари на народните представители от „Обединени патриоти“, ДПС, „Воля“ и независимите депутати за това, че изпълняват ангажиментите към избирателите си съвестно и коректно и с присъствието си засвидетелстват своето уважение към парламентаризма и волята на българския народ. „Като част от управляващото мнозинство ПГ на ГЕРБ не може и няма право да предаде хората, които са избрали настоящото управление. Затова ще продължим да изпълняваме управленската програма“, подчерта д-р Дариткова. Тя обяви, че през тази сесия приоритет на ГЕРБ ще бъде икономическото развитие на страната. „Ще продължим да полагаме усилия за максимално висока заетост, която да доведе до увеличение на доходите в публично-частния сектор. Потвърждаваме ангажимента си да не увеличаваме данъците си и да продължим успешната политика по отношение на борбата с контрабандата и сивата икономика. Ще продължим да изпълняваме последователно стъпките за присъединяване на страната към валутния механизъм и към банковия съюз. Образованието ще продължи да бъде сред основните приоритети на управлението“, допълни д-р Дариткова. Тя посочи, че ГЕРБ ще инициира законодателни промени в сферата на енергетиката, здравеопазването, транспорта и земеделието. както и дейностите с модернизацията на отбранителните способности.  \r\nС думите „Бог да пази България“ завърши декларацията д-р Дариткова.  \r\nДеница КИТАНОВА", "date": "2019.05.08", "title": "Европейски избори 2019: Д-р Даниела Дариткова, ГЕРБ: Желанието ни е да сформираме нов стил на политическо поведение, който стои отвъд рамките на Прехода"}
{"url": "http://www.focus-news.net/news/2019/05/08/2655161/evropeyski-izbori-2019-g-vodachat-na-listata-na-gerb-za-evrodeputati-mariya-gabriel-shte-se-vklyuchi-v-300-metrovo-horo-v-stara-zagora.html", "text": "Водачът на листата на ГЕРБ и СДС за европейските избори Мария Габриел ще посети Стара Загора на 9 май. Това съобщиха от пресцентъра на  ПП ГЕРБ . Тя ще се включи във фолклорен флашмоб „Пулсът на Европа“, организиран от младежката организация на партията в града.  \r\nНа специално разчертан контур, дълъг близо 300 метра и изобразяващ сърдечен пулс, на 9 май от 18.30 часа ще се извие за втора поредна година българско хоро по повод Деня на Европа. Събитието ще се състои на паркинга на парк „Артилерийски“.", "date": "2019.05.08", "title": "Европейски избори 2019 г.: Водачът на листата на ГЕРБ за евродепутати Мария Габриел ще се включи в 300-метрово хоро в Стара Загора"}
{"url": "http://www.focus-news.net/news/2019/05/08/2655164/burgas-atraktivno-sastezanie-po-maystorsko-shofirane-shte-se-provede-pred-panteona.html", "text": "Атрактивно състезание по майсторско управление на автомобил ще се проведе от 13.00 часа на алеята пред Пантеона в Морската градина на Бургас. Това съобщиха от пресцентъра на  Община Бургас . Надпреварата ще включва демонстрация на най-добри умения зад волана, показваща възможностите на използвания автомобил като движение в габаритен проход, в т. нар. змейка, движение напред и назад, успоредно и перпендикулярно паркиране. В състезанието „Най-добър млад водач на МПС“ ще участват 2 отбора, в които влизат ученици от професионалните гимназии, в които се изучават устройството, механиката и управлението на автомобила – Професионалната гимназия по транспорт и Професионалната гимназия по механоелектротехника и електроника. Учениците ще покажат пред публиката майсторски умения за шофиране на МПС на отсечка с учебните коли на двете гимназии. Участниците ще бъдат оценявани от комисия, в която са включени инструктори от ПГМЕЕ и ПГ по транспорт и представители на Община Бургас. Най-добър е този състезател, който няма нарушения и има най-добро време. Всеки желаещ от публиката да се включи в първото подобно състезание в града, ще може да се пробва в управлението на мини модели на МПС с марка SMARTECA 28 CC, както и да шофира електромобил. В специално подготвени места интересуващите се от специалностите и приема за следващата учебна година в двете професионални гимназии, ще получат пълна информация и рекламни материали. Организатори на събитието са Община Бургас и Центърът за подкрепа на личностното развитие.", "date": "2019.05.08", "title": "Бургас: Атрактивно състезание по майсторско шофиране ще се проведе пред Пантеона"}
{"url": "http://www.focus-news.net/news/2019/05/08/2655168/sliven-v-grada-shte-se-provede-21-voto-izdanie-na-natsionalniya-festival-na-detskata-kniga.html", "text": "В Сливен ще се проведе 21-вото издание на Националния фестивал на детската книга. Фестивалът ще продължи до 15 май. Това съобщи пред  Радио „Фокус“ – Сливен  Росица Петрова, директор на РБ „Сава Доброплодни“, която е организатор на фестивала. Патрон на събитието е председателят на НС Цвета Караянчева, а фестивалът ще бъде открит от българския еврокомисар Мария Габриел. \r\nПо време на фестивала ще бъдат представени 10 автори с новите си творби, посветени на децата. Сред тях са Виктор Самуилов, Елена Павлова, Иван Раденков и други. Майсторски клас за участниците ще проведе илюстраторът Петър Станимиров, ще има спектакли, изложби и интерактивни игри. По време на фестивала ще бъдат връчени над 20 награди на участниците в конкурса за театрална кукла на любим литературен герой. Ще бъде връчена и наградата на цялостен литературен принос на името на Константин Константинов, наградата за литературно произведение и илюстрации към детски книги. \r\nЧаст от фестивала са и двудневната кръгла маса „Фантазия и хумор в съвременната детска литература,“ както и пленерът за детски рисунки, който събира участници от цялата страна. По традиция ще има и карнавално шествие, както и сцени на открито. Фестивалът ще завърши с гала концерт и връчване на големите награди.", "date": "2019.05.08", "title": "Сливен: В града ще се проведе 21-вото издание на Националния фестивал на детската книга"}
{"url": "http://www.focus-news.net/news/2019/05/08/2655166/kardzhali-prez-1914-godina-po-initsiativa-na-polk-ivan-lukov-se-uchredyava-parviyat-klon-na-balgarsko-druzhestvo-cherven-krast-na-teritoriyata-na-oblastta.html", "text": "На 31 август 1914 година на общоградско събрание, свикано по инициатива на полк. Иван Луков, тогава командир на 38-ми пехотен полк се учредява първия клон на Българско дружество Червен кръст на територията на Кърджалийски регион, състоящ се от 63-ма членове. Това съобщи за  Радио „Фокус“  Жана Чакърова – Шукерска, директор на Секретариата на ОС на БЧК – Кърджали. По думите ѝ всяка година на 8 май се отбелязва Международният ден на Червения кръст и Червения полумесец. Днес, като част от Международното движение на Червения кръст и Червения полумесец, Областната организация на БЧК – Кърджали посреща своя празник, отбелязвайки и 105-ата годишнина от своето създаване.  \r\n„В далечната 1914 година, по време на Балканската война след Освобождението на Кърджали, се събират видни личности от града, за да учредят кърджалийското дружество, както сочат архивите. В ръководството му влизат полк. Иван Луков, Боян Бенов - директор на клона на БНБ, Кирил Ванков – околийски училищен инспектор, г-н Спахиев – мирови съдия, д-р Михаил Кръстев, капитан Козарев, Параскева Ванкова – първата учителка в Кърджали, и Колю Т. Калайджиев – собственик на първата книжарница „Прогрес“ в Кърджали.  \r\n105 години по-късно наследниците на първите деятели на Червения кръст – членовете на областната организация на БЧК - Кърджали, приспособяват хуманитарните си действия към предизвикателствата на днешния ден, търсейки и развивайки партньорства с областната и общинските местни власти, РД ПБЗН, РЦ 112, РУО,  РЗИ, РД за социално подпомагане, училища и институции, предоставящи социални услуги в областта\", каза Жана Чакърова.  \r\n„Под ръководството на Областния съвет на БЧК в Кърджали работят две значими за общността специализирани институции – социалната услуга „Дом за стари хора“ и „Хоспис Червен кръст\", в които доброволци и служители разширяват пакета от услуги, предоставяни на една от най-уязвимите групи в областта - хората от третата възраст, нашите родители, баби и дядовци\", посочи директорката Жана Чакърова. Доброволен Екип 254 показва от 11 години двукратно подпомага 110 възрастни социално уязвими граждани и семейства в риск, като мобилизира ресурси от местни дарители. Доброволците на „Екип 254” на ОС на БЧК и младите доброволци от Кърджали, Момчилград, Крумовград, Джебел, Черноочене и Ардино са пример за всеотдайност и мотивираност  при подкрепата на нуждаещите се\", каза още Жана Чакърова. \r\nПо думите ѝ традиционно за областното честване на Международния ден на Червения кръст и Червения полумесец е домакинството на някоя от седемте общински организации на БЧК в областта. Тази година домакини са членовете и доброволците на Джебелската общинска организация. Клубът на БМЧК „ Да имаш голямо сърце не тежи“ към ПГ „Руска Пеева“ се превръща в знаков за организацията с иновативна и разнообразна социално-помощна дейност и заслужено е отличен с Годишна награда от националното събрание на БМЧК през март 2019 година. \r\nДарина ДЕЕНИИЧИНА", "date": "2019.05.08", "title": "Кърджали: През 1914 година по инициатива на полк. Иван Луков се учредява първият клон на Българско дружество Червен кръст на територията на областта"}
{"url": "http://www.focus-news.net/news/2019/05/08/2655162/evropeyski-izbori-2019-valeri-simeonov-nfsb-promenite-v-nakazatelniya-kodeks-zashtitavat-zhivota-na-horata.html", "text": "Промените в Наказателния кодекс защитават живота на хората. Това каза лидерът на НФСБ и водач на листата на коалиция „Патриоти за Валери Симеонов“ Валери Симеонов по време на дебатите по промените в Наказателния кодекс, предаде репортер на  Агенция „Фокус“ . „Законопроектът е извървял изключително дълъг път, тъй като такива текстове ние подготвяхме още 2015 г.“, заяви Симеонов.  \r\nТой посочи, че материята е сложна и носи риск от даване на възможност за извършване на престъпление под прикритие за неизбежна отбрана. „Текстовете, които предлагаме, повярвайте, са добре обмислени, добре балансирани, съгласувани и те в никакъв случай не носят заплаха или риск от извършване на едно такова престъпление криминално подготвено и прочее. Ако внимателно се запознаете – текстовете са прости, категорични. Ясни са. Единственото, което биха постигнали това е целта, с която са създадени, а именно защита на живота на хората“, каза Симеонов. Той посочи, че на този етап не се предлага защита на имуществото на хората. Валери Симеонов изрази надежда в обсъждането между първо и второ четене да се поправи и това. Според него трябва да се приложи твърдата желязна санкция и сила на закона, за да започне да се въвежда ред и законност в България. Той подчерта, че в Англия през 18 век в центъра на Лондон са бесени слугини, които са откраднали едно пени от господаря си. Тогавашна Англия не е била по-законова от България“, допълни Симеонов. Според него чисто и просто санкцията на закона е въвела този ред.  \r\nДеница КИТАНОВА", "date": "2019.05.08", "title": "Европейски избори 2019: Валери Симеонов, НФСБ: Промените в Наказателния кодекс защитават живота на хората"}
{"url": "http://www.focus-news.net/news/2019/05/08/2655163/kyustendil-po-dva-sluchaya-na-spin-i-sifilis-sa-registrirani-za-poslednite-dve-sedmitsi-v-oblastta.html", "text": "По два случая на СПИН и сифилис са регистрирани за последните две седмици в областта. Това съобщиха за  Радио „Фокус” – Кюстендил  от Регионална здравна инспекция – Кюстендил. По данни на Дирекция „Надзор на заразните болести” от началото на годината са регистрирани три случая на СПИН в региона. За същия период на миналата година заболелите са били пет, а за първите пет месеца на 2017 година е имало само един заболял. Установените случаи на сифилис в областта са първите за 2019 година. \r\nВенцеслав ИЛЧЕВ", "date": "2019.05.08", "title": "Кюстендил: По два случая на СПИН и сифилис са регистрирани за последните две седмици в областта"}
{"url": "http://www.focus-news.net/news/2019/05/08/2655165/dobrich-gradat-shte-se-vklyuchi-v-initsiativata-nosht-na-literaturata.html", "text": "За пети пореден път Добрич ще бъде един от европейските четящи градове. Това съобщиха от пресцентъра на  Общината . На 15 май почитателите на литературата ще могат да чуят на живо текстове, прочетени от популярни личности в Добрич, на емблематични места в града. От 18.00 часа до 22.00 часа в Регионална библиотека „Дора Габе“, Дом-паметник „Йордан Йовков“ и Книжарница „Хеликон“ ще бъдат четени откъси от произведения на съвременни европейски автори. Организатор е Община град Добрич. \r\nИнициативата „Нощ на литературата“ се организира от Австрийско посолство, Унгарски културен институт, Посолство на Белгия, Британски съвет, Институт Камойнш, Институт Сервантес, Датско посолство, Фондация \"Детски книги\", Представителството на Европейската комисия в България, Френски културен институт, Гьоте-институт, Посолство на Ирландия, Италиански културен институт, Културно-информационен център на Република Северна Македония, Полски институт, Посолство на Румъния, Посолство на Швеция, Посолство на Словашката република в София и Чешки център, в партньорство с Община Бургас.", "date": "2019.05.08", "title": "Добрич: Градът ще се включи в инициативата „Нощ на литературата“"}
{"url": "http://www.focus-news.net/news/2019/05/08/2655167/dobrich-prodalzhava-sedmitsata-na-kamernata-muzika-s-mezhdunarodno-uchastie-konstantin-iliev.html", "text": "Седмица на камерната музика с международно участие „Константин Илиев“ се провежда до 10 май 2019 г. Това съобщиха от пресцентъра на  Община Добрич . Събитието ще бъде в Огледална зала „Нели Божкова“ в четири поредни вечери от 18.00 часа и ще потопи посетителите в света на камерната музика. Тази година освен на познати изпълнители и автори, Община град Добрич дава сцена и на младите дарования. \r\nТази вечер предстои Клавирен рецитал на Марио Ангелов - пианист с брилянтна техника и стилна интерпретация. В репертоара му присъстват произведения от Барока до музика на ХХ век. Реализирал е огромно количество студийни записи във всякакви формати. Завършва НМА „Проф. Панчо Владигеров“ при проф. Мара Петкова - една от  изтъкнатите  ученици  на световноизвестния пианист Клаудио Арау. Дейността му като пианист е многообразна - той се изявява като солист на симфонични оркестри, участник в различни камерни формации, осъществява самостоятелни клавирни рецитали.  Дълги години е солист- пианист в Симфоничния оркестър на БНР. В момента заема длъжността продуцент Симфонична музика към „Музикална къща“ - БНР. \r\nВ програмата за концерта в Добрич са Прелюд и фуга в до минор и Хроматична Фантазия и Фугаре минор на Бах, Соната до мажор на Хайдн, една Соната на Моцарт и Соната оп. 13 до минор на Бетовен.", "date": "2019.05.08", "title": "Добрич: Продължава Седмицата на камерната музика с международно участие „Константин Илиев“"}
{"url": "http://www.focus-news.net/news/2019/05/08/2655169/sofiya-v-grada-shte-se-sastoi-premiera-na-nay-novata-kniga-na-ispanskiya-polyarnik-i-pisatel-havier-kacho-az-fram.html", "text": "Премиера на най-новата книга на испанския полярник и писател Хавиер Качо „Аз, Фрам” ще се състои на 11 май 2019 г. от 14.00 часа в София Тех Парк, сградата на Иновационен форум „Джон Атанасов”, зала Нетера Космос. Това съобщиха от  Българския антарктически институт . Авторът лично ще разкаже на българската публика за най-прочутия кораб в историята на полярните изследвания и за своите срещи с него. Събитието ще е по време на Софийския фестивал на науката и се организира със съдействието на Британския съвет, Институт Сервантес, Българския антарктически институт, Асоциацията на младите полярни изследователи и Издателство „Парадигма”. Премиерата ще е на испански език с превод на български. \r\n„Фрам” е легендарен кораб от времето на великите полярни изследвания в края на ХІХ и началото на ХХ век. Специално проектиран през 1892 г. от Фритьоф Нансен, той устоява на най-нечовешките условия за навигация, на смъртоносната прегръдка на ледовете в Арктика и на Антарктида, на гнева на природните стихии и е единственият, който стига невредим най-близо и до Северния, и до Южния полюс. Хората, които са го управлявали, са едни от най-смелите и умни мъже в света, прославили родината си Норвегия и обезсмъртили имената си: създателят му Фритьоф Нансен, Ото Свердруп и покорителят на Южния полюс Руал Амундсен. \r\nКорабът е главен герой и разказвач в книгата „Аз, Фрам”. Той споделя изпитанията на своите пасажери, техния ентусиазъм, мечтите им, страховете им, бойния им дух. Историческите събития са представени от неговата гледна точка, която е много човешка, братска и понякога бащинска.  \r\nЗа книгата от проф. Пимпирев, директор на Българския антарктически институт и ръководител на българските полярни експедиции:  \r\n„Вятърът свиреше безумно и малката ни къщурка се люшкаше като дилижанс. Изведнъж вратата се отвори и вътре връхлетя Хави, или по-точно Хавиер Качо, командир на съседната испанска база „Хуан Карлос I”. „Приятели, бързо стягайте багажа - и на лодката, корабът е в залива.\" Флагманът на полярната испанска армада „Есперидес” беше наш дом по пътя от Южна Америка до Антарктида и без него нито България, нито Испания биха могли да изследват Ледения континент. \r\nБлагодарение на кораба „Фрам” и, разбира се, на неговите капитани Нансен, Свердруп и Амундсен, малката и бедна в началото на XX век Норвегия написа история в изучаването на Арктика и Антарктика.  \r\nПрочетете книгата на големия приятел на България Хавиер Качо. Тя ще ви пренесе в една героична епоха, изпълнена с велики открития и саможертва в името на науката.\" \r\nХавиер Качо е испански полярник, учен и писател, чиято кариера повече от четвърт век е свързана с Антарктида. Той е член на Първата испанска научна експедиция до Ледения континент през 1986 година, оттогава участва в още пет научни експедиции, изследвайки разрушаването на озоновия слой над Антарктида. През последните три от тях е командир на испанската полярна база „Хуан Карлос I“, която се намира в близост до българската база „Св. Климент Охридски”.  \r\nВ резултат на многогодишните си проучвания Качо написва книгите „Антарктида: озоновата дупка”, „Амундсен – Скот: дуел на Антарктида“, „Шакълтън, несломимият“, „Нансен, маестрото на полярните изследвания”, както и детския роман „Приключенията на Пити на Антарктида”.  \r\n„Аз, Фрам” е третата книга на Хавиер Качо, която е преведена на български език, след „Приключенията на Пити на Антарктида” (Университетско издателство „Св. Кл. Охридски”, 2007) и „Амундсен – Скот: дуел на Антарктида“(изд. „Сиела”, 2011).", "date": "2019.05.08", "title": "София: В града ще се състои премиера на най-новата книга на испанския полярник и писател Хавиер Качо „Аз, Фрам”"}
{"url": "http://www.focus-news.net/news/2019/05/08/2655171/varna-oblastniyat-savet-na-bchk-shte-vrachi-35-otlichiya-po-povod-svetovniyat-den-na-cherveniya-krast-i-cherveniya-polumesets.html", "text": "По случай Световния ден на Червения кръст и Червения полумесец – 8 май, Областният съвет на БЧК във Варна ще награди с отличията на организацията свои изявени доброволци и активисти от областта, както и партньори – представители на държавната и местна власт, неправителствения сектор и бизнеса. Това каза в интервю за  Радио „Фокус“ – Варна  председателят на Областната структура на Червенокръстката организация Илия Раев. Награждаването ще се състои от 11.00 часа днес. На събранието ще бъдат връчени 35 отличия. „190 национални дружества в цял свят честват  Световния ден на Червения кръст и Червения полумесец, като практиката е най-изявените доброволци и партньори на национално и на областно ниво да бъдат почетени с внимание. Така и във Варна 35 души ще бъдат почетени с внимание за това, че са допринесли с дейността си да помагат в различните области“, обясни Илия Раев. По думите му отличия ще получат и хора на държавни и общински длъжности, представители на бизнеса, които съвместно с Областното ръководство решават редица въпроси. Според него във Варненска област 10 000 души се включват активно в акциите на БЧК. „Папа Франциск, който посети страната ни, в речта си много добре определи какво е доброволчеството – безкористна помощ, любов към ближния, запознаване с проблемите на хората, без критика към тях. Трябва да се помага, когато видим, че някой и по-нещастен от нас. И забързани в ежедневието си, много хора се отдават на користни неща, които за съжаление привличат окото, а по-малко сърцето, където е скрита добрината. Някой трябва да я изкара на показ и да помага“, добави още Илия Раев. \r\nДиана СТОЕВА", "date": "2019.05.08", "title": "Варна: Областният съвет на БЧК ще връчи 35 отличия по повод Световният ден на Червения кръст и Червения полумесец"}
{"url": "http://www.focus-news.net/news/2019/05/08/2655174/plovdiv-prokuraturata-v-karlovo-poiska-zadarzhane-pod-strazha-spryamo-trimata-mazhe-zadarzhani-za-huliganski-deystviya-i-povrezhdane-na-zavedenie-v-selo-karnare.html", "text": "Районна прокуратура-Карлово внесе искане в съда за определяне на мярка за неотклонение задържане под стража спрямо И.Я. на 25 години, Ил. Я. на 37 години, и Я.Я. на 32 години, привлечени като обвиняеми за това, че на 4 май 2019 г. в село Кърнаре, област Пловдив, са извършили непристойни действия, грубо нарушаващи обществения ред и изразяващи явно неуважени към обществото, като деянието по своето съдържание се отличава с изключителна дързост и цинизъм – престъпление по чл. 325 ал. 2 във вр. ал. 1 във врл чл. 20 ал. 2 във вр ал. 1 от Наказателния кодекс,   и за това, че на същата дата и място, тримата са повредели противозаконно чужда недвижима вещ – питейно заведение кафе-аперитив, като са унищожили остъклението на входната врата и на заведението, всичко на общо стойност 350 лева – престъпление по чл. 216 ал. 1 във вр. чл. 20 ал. 2 във вр. ал. 1 от Наказателния кодекс, \r\n32-годишният Я.Я. е привлечен като обвиняем и за това, че се заканил на другиго с убийството и това заканване би могло да възбуди основателен страх за осъществяването му – престъпление по чл. 144 ал. 3 вр. ал. 1 от Наказателния кодекс.  \r\nДо момента по делото са извършени оглед на местопроизшествие, разпити на свидетели, назначени са експертизи и др. \r\nПредстои Районен съд-Карлово да насрочи заседание по искането на прокуратурата.", "date": "2019.05.08", "title": "Пловдив: Прокуратурата в Карлово поиска „задържане под стража“ спрямо тримата мъже, задържани за хулигански действия и повреждане на заведение в село Кърнаре"}
{"url": "http://www.focus-news.net/news/2019/05/08/2655173/evropeyski-izbori-2019-pazardzhik-28-izbiratelni-sektsii-sa-obosobeni-v-obshtina-peshtera-za-predstoyashtite-izbori-za-chlenove-na-evropeyskiya-parlament.html", "text": "Общо 28 са избирателните секции на територията на община Пещера за произвеждане на изборите за членове на Европейския парламент от Република България на 26 май 2019 г, съобщиха от пресцентъра на  Общината . В Пещера ще работят 25 избирателни секции, включително е предвидена 1 секция в МБАЛ “Проф. Димитър Ранев“ и една подвижна СИК, в Радилово – 2 , в Капитан Димитриево ще има 1 избирателна секция. Кметът на Община Пещера Николай Зайчев е утвърдил номерацията, обхвата и адреса на избирателните секции. В 7 секции в родопската община ще има машинно гласуване. Това са: СИК № 3 и 6 в ОУ „Любен Каравелов“, 18 СИК в ОУ „П.Р. Славейков“, 9 и 12 СИК в ОУ „Св. П Евтимий“, СИК 15 в ПГХВТ „Атанас Ченгелев“ и 21 СИК.", "date": "2019.05.08", "title": "Европейски избори 2019: Пазарджик: 28 избирателни секции са обособени в община Пещера за предстоящите избори за членове на Европейския парламент"}
{"url": "http://www.focus-news.net/news/2019/05/08/2655170/dimitar-margaritov-kzp-signalite-po-velikden-i-gergyovden-imaha-po-skoro-delnichen-harakter.html", "text": "„Празниците преминаха сравнително спокойно. Не се наблюдават типични празнични проблеми, а по-скоро хората са се възползвали от натрупването на повече свободно време да формулират и отнесат към нас казуси, с които са се сблъскали в своето ежедневие. Така председателят на Комисията за защита на потребителите (КЗП) Димитър Маргаритов обобщи пред медии постъпилите в институцията жалби от граждани през почивните дни за Великден и Гергьовден, съобщиха от пресцентъра на  КЗП .  \r\nОколо 40 жалби по интернет и 30 обаждания по телефона са постъпили покрай Великден в Комисията. По Гергьовден писмените оплаквания са близо 50, а телефонните консултации отново около 30. „Няма голяма амплитуда в броя на жалбите и сигналите, които сме получили в сравнение с това, което текущо се случва тогава, когато няма толкова много празнични дни”, коментира Маргаритов в предаването „Денят ON Air” по телевизия Bulgaria ON Air. Той не изключи възможността някои казуси да са намерили решение в движение и изобщо да не са стигнали до Комисията.  \r\nОплакванията са свързани предимно с нежеланието на търговци да поемат отговорност за дефекти на различен тип стоки, несъгласие на онлайн магазини да уважат правото на отказ в 14-дневния срок, некачествени телекомуникационни услуги или некоректно поведение особено към по-възрастни хора при подписване на договори.  \r\nЖалбите, които имат по-празничен нюанс, са свързани с некоректното поставяне и обозначаване на стоки, особено в промоция. „Когато тези намалени стоки са примесени с други, чиито цени не са толкова намалени, а това не е посочено коректно от страна на търговеца, Вие може да се заблудите”, обясни председателят на КЗП в сутрешния блок на ТВ+. Той даде пример със захарни изделия, които са се продавали на различна от обявената намалена цена, но са били поставени на щанда с промоционалните стоки. „Имахме случай, при който цените бяха обявени в евро с доста по-голям шрифт, а в лева с доста по-ситен. Беше направено и много странно изчисляване на курса на еврото към лева. При цена от 14,90 евро, цената в лева беше 35,80, а все пак имаме фиксиран курс на еврото”, каза още Маргаритов.     \r\nПодобни случаи има в магазините за детски играчки. Това може да бъде доста неприятно, защото когато детето си хареса нещо, а Вие останете недостатъчно добре информирани за цената и обещаете да му го купите, ще трябва или да платите повече от очакваното, или малчуганът да остане разочарован. „Много е деликатен случаят, при който трябва да обяснявате на дете, че има някакъв проблем, че тази играчка няма да може да бъде купена. Допускам, че е възможно да се разчита на това и да се свири на тази тънка струна, особено когато става въпрос за детските играчки”, отбеляза Маргаритов.  \r\nВ общия случай правилното потребителско поведение е да се реагира още в магазина, а при липса на съдействие от страна на търговеца, да се подаде жалба в Комисията. \"Снимки на щандовете с подредените стоки и техните цени, както и на касовата бележка ще помогнат на контролния орган да докаже каква е била ситуацията към момента, в който потребителят е пазарувал и че спрямо него е приложена нелоялна практика\", обясни още председателят на КЗП.   \r\nНа фона на многото пътувания през изминалите дни има едно-две оплаквания относно туризма. Маргаритов обаче отново подчерта, че на всеки отделен случай на предизвикана от неправилно предоставена туристическа услуга неприятност трябва да се обърне сериозно внимание от страна на институциите, да се дава и гласност, включително чрез медиите, както това често се случва.  \r\n„Като цяло хората забелязват нарушенията, реагират и това действа мотивиращо на институциите да си свършат работата и възпитателно върху търговците, които вече не са чак толкова спокойни, че клиентите са склонни да подминат с безразличие нелоялните практики”, завърши Маргаритов", "date": "2019.05.08", "title": "Димитър Маргаритов, КЗП: Сигналите по Великден и Гергьовден имаха по-скоро делничен характер"}
{"url": "http://www.focus-news.net/news/2019/05/08/2655176/premierat-boyko-borisov-otpuskame-27-mln-lv-za-novata-bolnitsa-v-yambol-koyato-sega-predstavlyava-edin-pavilion.html", "text": "Отпускаме 27 млн. лв. за новата болница в Ямбол, която сега представлява един павилион. Това каза министър-председателят Бойко Борисов в началото на днешното правителствено заседание, предаде репортер на  Агенция „Фокус“ . \r\n„Когато създадохме правителството, колегата Волен Сидеров като депутат от Ямбол го беше поставил като условие. А и ние от 2013 г. работим по тази тема. Сега болницата в Ямбол е едни павилиони на практика“, заяви Борисов. Премиерът припомни, че са минали 40 години от първата копка. „Това е една от хилядите сгради, започнати и недовършени навремето. Но сега мисля, че държавата може да ги осигури. Това са 17 павилиона – пази Боже да си болен там“, коментира министър-председателя. \r\nЗдравният министър Кирил Ананиев уточни, че средствата ще бъдат отпуснати за периода 2019 - 2021 г. с парични вноски за тези три години в размер до 27 млн. лв. През 2019 г. ще бъдат отпуснати около 8 млн. лв., през 2020 г. – около 13 млн. лв., и през 2019 г. – над 5 млн. лв. Ананиев обясни, че лечебното заведение разполага със структури и дейности, които са единствени за Ямболска област. „120 хил. души обслужва болницата в Ямболска област. С предвидените средства ще се създаде възможност за изграждане на нов болничен блок за 250 легла. Площта е 32 хил. кв. м, 10 етажа. Предвижда се строителство и на инфекциозно отделение. По този начин ще се подобрят обслужването на пациентите, условията за труд и ще се спомогне за привличане на пациенти“, заяви Ананиев. \r\nЦветилена СИМЕОНОВА", "date": "2019.05.08", "title": "Премиерът Бойко Борисов: Отпускаме 27 млн. лв. за новата болница в Ямбол, която сега представлява един павилион"}
{"url": "http://www.focus-news.net/news/2019/05/08/2655181/shumen-metalna-kasa-s-2600-lv-e-otkradnata-ot-targovski-obekt-v-grada.html", "text": "Метална каса с 2600 лв. е открадната от търговски обект в града. Това съобщиха от  ОДМВР - Шумен . На 7 май сутринта в дежурната оперативна част бил приет сигнал, че от търговски обект на бул. “Ришки проход“ в Шумен е извършена кражба на метална каса. На място са пратени полицейски екипи. По данни на управителя на търговския обект кражбата е станала за времето от 21.15 до 21.45 часа на 6 май. Крадците проникнали през задна врата на търговския обект. От офис на втори етаж извършили кражба на метална каса с тегло около 100 кг, в която имало 2 600 лева. При извършения оглед касата била открита в задния двор на магазина, отворена чрез детонация без видими следи от обгаряния по нея. Сградата на търговския обект се охранява от частна охранителна фирма. За извършено престъпление е образувано досъдебно производство.", "date": "2019.05.08", "title": "Шумен: Метална каса с 2600 лв. е открадната от търговски обект в града"}
{"url": "http://www.focus-news.net/news/2019/05/08/2655179/evropeyski-izbori-2019-yulian-angelov-vmro-balgarskite-polititsi-tryabva-da-poemat-otgovornostta-i-da-zastanat-zad-sigurnostta-na-horata-kato-im-pozvolyat-da-zashtityat-zhivota-i-sobstvenostta-si.html", "text": "Българските политици трябва да поемат отговорността и да застанат зад сигурността на хората като им позволят да защитят живота и собствеността си. Това каза заместник-председателят на ВМРО и председател на предизборния щаб на ВМРО – БНД Юлиан Ангелов по време на дебатите по промените в Наказателния кодекс, предаде репортер на  Агенция „Фокус“ . „Предложенията, които ние от „Обединени патриоти“ сме направили в НК имат една цел – да решат един огромен 30-годишен проблем в България. 30 години най-вече в малките населени места безчинстват определени групи върху възрастните хора, върху имуществото, върху собствеността, върху личността. 30 години за съжаление и българската съдебна система, и българските политици реагираме твърде толерантно на тези проблеми. Крайно време е българският парламент, българските политици да поемат своята отговорност и да застанат зад хората. Да застанат за сигурността им. Да може всеки един българин да защити живота и собствеността си. Не може да влизат определени хора от определени общности в селския двор и да крадат кокошки, агнета и да пребиват възрастни хора и да казваме, че това е маловажно престъпление“, подчерта Ангелов. Той посочи, че тези хора трябва да лежат в затворите. Той призова политическите сили да подкрепят този законопроект на първо четен, за да не оставят 30-годишни проблеми нерешени.  \r\nДеница КИТАНОВА", "date": "2019.05.08", "title": "Европейски избори 2019: Юлиан Ангелов, ВМРО: Българските политици трябва да поемат отговорността и да застанат зад сигурността на хората като им позволят да защитят живота и собствеността си"}
{"url": "http://www.focus-news.net/news/2019/05/08/2655178/die-zeit-softuer-na-oon-shte-identifitsira-atentatori.html", "text": "ООН ще подобри борбата срещу тероризма чрез специален софтуер, който ще разпознава бързо потенциалните атентатори, съобщава германският национален ежедневник  Die Zeit . \r\nСофтуерът е предназначен да наблюдава по-добре потенциално опасните завърнали се от райони, които преди това са били контролирани от „Ислямска държава“. Екстремисти, които искат да се завърнат у дома от Близкия изток до техните съответни държави, представляват голяма транснационална заплаха, заяви генералният секретар на ООН Антониу Гутереш. „Много от тях са добре образовани и в бъдеще може да извършват терористични атаки, докато други се надяват да радикализират и да спечелят нови последователи\", допълни португалецът. \r\nСпоред изчисленията на ООН, около 40 000 души от 110 страни са се присъединили към „Ислямска държава“ в Сирия и Ирак през последните години. Службите за сигурност се опасяват, че след военното поражение джихадистите искат да продължат борбата в родините си и да разпространят идеологията на терористичната групировка. \r\nСъс софтуера, наречен GoTravel, ООН иска да се увери, че терористите могат да бъдат идентифицирани и заловени, преди да извършат актове на насилие. Софтуерът може да анализира данните за движението на лицата и да извлича от него коефициент за потенциал за риск. Той също така има за цел по-бързо да споделя информация с други засегнати страни или организации като Интерпол. \r\nПрограмата ще бъде предоставена безплатно на държавите, които все още не разполагат с достатъчно средства за преследване на заподозрени в тероризъм. Ирак и Шри Ланка са първите страни, които вече са поръчали софтуера.  Тереза Герова", "date": "2019.05.08", "title": "Die Zeit: Софтуер на ООН ще идентифицира атентатори"}
{"url": "http://www.focus-news.net/news/2019/05/08/2655180/veliko-tarnovo-obshtinskiyat-savet-shte-obsadi-s-kakvo-stanovishte-da-izleze-za-prodazhbata-na-tereni-v-dvora-na-novata-bolnitsa.html", "text": "Общински съвет – Велико Търново ще решава с какво становище да излезе за продажбата на терени в двора на Новата болница на извънредна сесия. Това решение съветниците взеха по време на последното си заседание в края на месец април, след предложение от групата на БСП, предаде репортер на  Радио „Фокус“ – Велико Търново . Според група съветници добре би било подобно решение да се вземе в присъствието на кмета на Общината инж. Даниел Панов и управителят на МОБАЛ „Д-р Стефан Черкезов“, който да даде разяснение относно предстоящата продажба.  \r\nКато основна причина за продажба на терените в двора на МОБАЛ „Д-р Стефан Черкезов“ от Съвета на директорите на лечебното заведение посочват необходимостта от допълнително финансиране на изграждане на новия болничен корпус. \r\nЗаседанието започва от 17.00 часа в Нова зала на Община Велико Търново. \r\nНадежда КРЪСТЕВА", "date": "2019.05.08", "title": "Велико Търново: Общинският съвет ще обсъди с какво становище да излезе за продажбата на терени в двора на Новата болница"}
{"url": "http://www.focus-news.net/news/2019/05/08/2655177/kmetat-na-sofiya-yordanka-fandakova-shte-vrachi-nagradi-na-uchastnitsite-v-olimpiada-po-bezopasnost-na-dvizhenieto-po-patishtata.html", "text": "От 11.30 часа в 51 СУ „Елисавета Багряна“ (ул. „Софийски герой“ 28 в ж.к. \"Хиподрума\") кметът на София  Йорданка Фандъкова ще връчи награди на участниците в олимпиада по безопасност на движението по пътищата. Това съобщиха от пресцентъра на  Столична община . Най-добрите 50 ученици ще получат награда - обучение за безопасно управление на картинг. Събитието се организира от Института за пътна безопасност.", "date": "2019.05.08", "title": "Кметът на София  Йорданка Фандъкова ще връчи награди на участниците в олимпиада по безопасност на движението по пътищата"}
{"url": "http://www.focus-news.net/news/2019/05/08/2655182/premierat-boyko-borisov-otpuskame-20-mln-lv-za-kupuvane-i-podmyana-uchilishtni-avtobusi.html", "text": "Отпускаме 20 млн. лв. за купуване и подмяна училищни автобуси, които возят децата на училище. Това каза министър-председателят Бойко Борисов в началото на днешното правителствено заседание, предаде репортер на  Агенция „Фокус“ . „Всички, които са по-остарели и могат да създадат риск, ще се подобрят“, обясни Борисов. Той заръча на министъра на образованието и науката Красимир Вълчев подмяната да се направи възможно най-бързо. „Можем да си позволим тези пари заради живота и здравето на децата“, каза още той. \r\nЦветилена СИМЕОНОВА", "date": "2019.05.08", "title": "Премиерът Бойко Борисов: Отпускаме 20 млн. лв. за купуване и подмяна училищни автобуси"}
{"url": "http://www.focus-news.net/news/2019/05/08/2655175/evropeyski-izbori-2019-manoil-manev-gerb-debatat-za-neizbezhnata-otbrana-v-promenite-v-nakazatelniya-kodeks-tryabva-da-bade-politicheski-i-shiroko-podkrepen-ot-vsichki-hora-i-eksperti.html", "text": "Дебатът за неизбежната отбрана в промените в Наказателния кодекс трябва да бъде политически и широко подкрепен от  всички хора и експерти. Това каза народният представител от ПГ на ГЕРБ Маноил Манев време на дебатите по промените в Наказателния кодекс, предаде репортер на  Агенция „Фокус“ . Манев допълни, че в законопроекта има неща, които  възпират приемането им на примависта във вида, в който е предложен. Според него е пропуснато да се прилага неизбежната отбрана, ако в жилището ти някой влезе законно.  \r\nДеница КИТАНОВА", "date": "2019.05.08", "title": "Европейски избори 2019: Маноил Манев, ГЕРБ: Дебатът за неизбежната отбрана в промените в Наказателния кодекс трябва да бъде политически и широко подкрепен от всички хора и експерти"}
{"url": "http://www.focus-news.net/news/2019/05/08/2655186/blagoevgrad-v-petrich-shte-bade-otkrit-voenen-pametnik-balgarsko-voenno-grobishte-1944.html", "text": "В града ще бъде открит Военен паметник „Българско военно гробище -1944“. Това съобщиха от пресцентъра на  Община Петрич . Церемонията ще се състои на 9 май 2019 г. от 11.00 часа в гробищния парк в града. Тя ще бъде уважена от председателят на Комисията по отбрана в НС Константин Попов.  \r\nИнициативата за възстановяването на военния паметник е от първата година на мандата на кмета Димитър Бръчков. Информацията за погребаните във Военен паметник „Българско военно гробище – 1944“ в Гробищен парк - Петрич български военни чинове е взета от Дирекция „Държавен военно-исторически архив“ - Велико Търново. Според наличната документация във Военен паметник „Българско военно гробище – 1944“ в Гробищен парк - Петрич за периода 1941 – 1944 г. са погребани общо 101 български войни (от всички краища на България в днешните, държавни граници, от Беломорска Македония – днешна Гърция и от Западните покрайнини – днешна Сърбия), от които от община Петрич са: подофицер Вангел Георгиев Вангелов, подофицер Костадин Алексов Дойчинов, подофицер Стоян Илиев Нушев, ефрейтор Атанас Христов Димитров, редник  Ахмед Салиев Изиров, редник Тома Георгиев Рупанов.  \r\nОбщина Петрич имаше и подкрепа от наследници на загиналите в работата по издирване на документацията за Българско военно гробище от 1944 г в района на Гробищен парк - Петрич.", "date": "2019.05.08", "title": "Благоевград: В Петрич ще бъде открит Военен паметник „Българско военно гробище -1944“"}
{"url": "http://www.focus-news.net/news/2019/05/08/2655185/kardzhali-dizelov-lokomotiv-na-tovaren-vlak-se-zapalil-kray-selo-most-nyama-postradali.html", "text": "Дизелов локомотив на товарен влак се запалил около 14.00 часа на 7 май в районна на село Мост. Това съобщиха от  ОДМВР - Кърджали . Няма пострадали. Произшествието било причинено от късо съединение, изгорели са част от електроинсталацията, гумени съединения и манометри. Два екипа със седем пожарникари от службата в Кърджали са загасили огъня.", "date": "2019.05.08", "title": "Кърджали: Дизелов локомотив на товарен влак се запалил край село Мост, няма пострадали"}
{"url": "http://www.focus-news.net/news/2019/05/08/2655183/evropeyski-izbori-2019-g-kandidatite-za-evrodeputati-andrey-novakov-i-eva-maydel-shte-posetyat-oblast-kyustendil-na-9-may.html", "text": "Кандидатите за евродепутати от листата на ГЕРБ и СДС Андрей Новаков и Ева Майдел ще се срещнат с жители на област Кюстендил на 9 май. Това съобщиха от пресцентъра на  ПП ГЕРБ . От 10.00 часа в офиса на ГЕРБ в град Сапарева баня на ул. „Никола Вапцаров“ 2 Андрей Новаков ще се срещне с представители на транспортния бранш и с млади хора от общината. От 11.00 часа евродепутатът Андрей Новаков ще уважи и храмовия празник на с. Ресилово, община Сапарева баня. Той ще посети храма „Св. Никола Летни“ и ще се срещне с жители на населеното място. Евродепутатът ще вземе участие и в среща-дискусия на тема „Превозвачи и бюджет“, която ще се проведе в град Кюстендил. Дискусията ще започне от 13.00 часа в залата на Парк-хотел „Кюстендил“ на ул. „Калосия“ 19, Хисарлъка.  \r\nОт 15.00 часа кандидатът за евродепутат от ГЕРБ ще посети и община Бобошево. Той ще се включи в инициатива на Младежи ГЕРБ по повод 9 май – Деня на Европа. Празникът ще се отбележи на градския площад в Бобошево.  \r\nОт 16.30 часа Новаков ще посети град Кочериново, където ще се включи в информационна кампания, посветена на Деня на Европа. Събитието ще се проведе в залата на читалище „Пробуда – 1919“ на пл. „Трети март“ 1.  \r\nОт 18.00 часа евродепутатите Ева Майдел и Андрей Новаков ще посетят град Дупница, където ще се срещнат с граждани и ще се включат в откриване на кампанията на общинската структура. Събитието ще се състои в Дома на техниката на ул. „Христо Ботев“ 3.", "date": "2019.05.08", "title": "Европейски избори 2019 г.: Кандидатите за евродепутати Андрей Новаков и Ева Майдел ще посетят област Кюстендил на 9 май"}
{"url": "http://www.focus-news.net/news/2019/05/08/2655187/predsedatelyat-na-komisiyata-po-pravni-vaprosi-anna-aleksandrova-shte-vrachi-nagradata-delo-na-godinata-na-ofitsialnata-tseremoniya-po-obyavyavane-na-otlichiyata-yurist-na-godinata.html", "text": "Председателят на Комисията по правни въпроси Анна Александрова ще връчи наградата „Дело на годината“ на официалната церемония по обявяване на отличията „Юрист на Годината“. Това съобщиха от пресцентъра на  Народното събрание . Връчването на наградите ще бъде от 19.00 часа в Гранд хотел София.  \r\nНа церемонията ще бъдат отличени професионалисти в категориите - юрист, нотариус, частен съдебен изпълнител, дело, адвокатска кантора, млада кантора на годината. Връчването на наградите „Юрист на Годината“ има за цел да се утвърди авторитетът и достойнството на юридическата професия в България.", "date": "2019.05.08", "title": "Председателят на Комисията по правни въпроси Анна Александрова ще връчи наградата „Дело на годината“ на официалната церемония по обявяване на отличията „Юрист на Годината“"}
{"url": "http://www.focus-news.net/news/2019/05/08/2655184/ministar-krasimir-valchev-s-otpusnatite-ot-pravitelstvoto-20-mln-lv-shte-badat-podmeneni-nad-100-uchilishtni-avtobusa.html", "text": "С отпуснатите от правителството 20 млн. лв. ще бъдат подменени над 100 училищни автобуса. Това каза министърът на образованието и науката  Красимир Вълчев в началото на днешното правителствено заседание, предаде репортер на  Агенция „Фокус“ . „В момента проучваме потребностите и не мога да кажа какво ще е конкретното число на автобусите. Ще бъдат подменени онези, при които има най-голям риск децата да пътуват с тях“, обясни Вълчев. Той подчерта, тепърва ще се направи анализ колко местни да бъдат новите автобуси. \r\nЦветилена СИМЕОНОВА", "date": "2019.05.08", "title": "Министър Красимир Вълчев: С отпуснатите от правителството 20 млн. лв. ще бъдат подменени над 100 училищни автобуса"}
{"url": "http://www.focus-news.net/news/2019/05/08/2655190/smolyan-tyaloto-na-39-godishen-mazh-e-otkrito-v-doma-mu-na-ul-arh-petar-petrov.html", "text": "Тялото на 39-годишен мъж е открито в дома му на ул. „Арх. Петър Петров“. Това съобщиха от  ОДМВР – Смолян . Тялото е намерено на 07 май 2019 г. около 16.00 часа. Починалият е 39-годишен мъж от гр. Смолян. На място е пристигнала дежурна оперативна група при ОДМВР и РУ - Смолян. Извършен е оглед, при който не са установени следи от насилие по тялото. Причината за смъртта е в процес на изясняване, а тялото е приведено в МБАЛ - Смолян за аутопсия. По случая е образувано досъдебно производство.", "date": "2019.05.08", "title": "Смолян: Тялото на 39-годишен мъж е открито в дома му на ул. „Арх. Петър Петров“"}
{"url": "http://www.focus-news.net/news/2019/05/08/2655189/evropeyski-izbori-2019-vidin-partiite-postignaha-sporazumenie-za-sastava-na-podvizhnite-sektsionni-izbiratelni-komisii-v-obshtinata.html", "text": "Кметът на Община Видин Огнян Ценков проведе  консултации за определяне съставите на подвижните секционни избирателни комисии (ПСИК) за произвеждане на изборите за членове на Европейския парламент от Република България на 26 май 2019 г. Това съобщиха за  Радио „Фокус“  от Общината. В тях взеха участие представители на ПП ГЕРБ, Коалиция „БСП за България“, ПП ДПС и Коалиция „Обединени патриоти“. От парламентарно представените партии в Народното събрание не присъства ПП „Воля\". \r\nУчастниците в консултациите приеха предложения от Общината вариант за разпределение състава на комисиите. Те се споразумяха относно преразпределението на квотите на партия „Воля“, които бяха попълнени от Коалиция „Реформаторски блок“. \r\nВъзможният брой на секциите на територията на Община Видин, където ще се гласува с подвижна избирателна кутия, е шест: една във Видин, една в село Капитановци, две в село Градец и две в град Дунавци. \r\nВ домовете за стари хора и местата за лишаване от свобода и задържане, каквито има в село Кутово и в гр. Видин (Областно звено на Главна дирекция „Изтърпяване на наказанията“ – арест Видин), избирателните секции ще бъдат образувани 48 часа преди изборния ден, при наличие на минимум 10 избиратели, настанени в тези заведения. \r\nПартиите постигнаха съгласие за състава на подвижните избирателни комисии.", "date": "2019.05.08", "title": "Европейски избори 2019: Видин: Партиите постигнаха споразумение за състава на  подвижните секционни избирателни комисии в общината"}
{"url": "http://www.focus-news.net/news/2019/05/08/2655191/burgas-spektakalat-martin-dancho-i-mayka-im-shte-bade-predstaven-v-kulturen-dom-na-neftohimika-na-14-may.html", "text": "Спектакълът „Мартин, Данчо и майка им“ ще бъде представен на 14 май от 19.00 часа на сцената на Културен дом на нефтохимика. Това съобщиха от пресцентъра на  Община Бургас . Героинята на Албена хока синовете си, дава им уроци по добри маниери (невинаги най-походящите), слуша Лили Иванова и Кайли „Миног“ по радиото, гръмко пее и свири, гримира се, говори по мобилния телефон, хрупа ябълка, надува дюшеци, спъва се в гумени пояси, клюкарства и избива комплекси като всяка средностатистическа провинциалистка по родното Черноморие. И преглъща добри и лоши новини – въображаеми или реални, с присъщата виталност на българска жена, разпъната между небето и земята, между мечтата и тегобата. Затова оная отплувала далеч по вълните възглавничка – причина за цялата галимация, от символ на материалното, което ни държи здраво стъпили на земята, леко и спонтанно става олицетворение на волността и авантюрата, способни за миг да ни превърнат в освободени от котвата си кораби. С пословичното си чувство към абсурда Камен Донев може да направи шоу дори от най-баналните житейски сюжети. Спектакълът гостува в Бургас благодарение на културна организация „Арт ателие“ със съдействието на Драматичен театър Пловдив. Билети можете да намерите на касата на Културен дом на нефтохимика.", "date": "2019.05.08", "title": "Бургас: Спектакълът „Мартин, Данчо и майка им“ ще бъде представен в Културен дом на нефтохимика на 14 май"}
{"url": "http://www.focus-news.net/news/2019/05/08/2655192/smolyan-politsiyata-izdirva-44-godishen-zaplashil-s-ubiystvo-mazh-ot-selo-zabardo.html", "text": "Полицията издирва 44-годишен, заплашил с убийство мъж от село Забърдо, откраднал автомобила му и катастрофирал с него. Това съобщиха от  ОДМВР – Смолян . На 07 май 2019 г. около 16.30 часа на тел. 112 в РУ - Чепеларе е получен сигнал от 56-годишен мъж от с. Забърдо, общ. Чепеларе, за това, че на 07 май 2019 г. около 16.00 часа в с. Забърдо пред ресторант, противозаконно е бил отнет стопанисваният от него товарен автомобил „Тойота Хайлукс“ с пловдивска регистрация, собственост на еднолично дружество с ограничена отговорност с адрес на управление в гр. Съединение. Местопроизшествието е запазено и посетено от дежурна оперативна група при РУ - Чепеларе, извършен е оглед. Автомобилът е установен на около 200 метра от мястото на отнемане, като е претърпял катастрофа. Проведени са оперативно-издирвателни мероприятия и е установено, че извършител на деянието е Д. М. на 44 г. от с. Забърдо, общ. Чепеларе. Преди отнемането на автомобила, между двамата мъже е възникнала свада, съпроводена със заплахи за убийство от страна на 44-годишния мъж. Към настоящия момент той се укрива и полицията го издирва.  Образувани са две досъдебни производства – за отнемане на автомобил и за закани за убийство, работата по които продължава.", "date": "2019.05.08", "title": "Смолян: Полицията издирва 44-годишен, заплашил с убийство мъж от село Забърдо"}
{"url": "http://www.focus-news.net/news/2019/05/08/2655195/sport-samo-dvama-balgari-ot-ludogorets-izlizat-titulyari-sreshtu-tsska.html", "text": "Лудогорец най-вероятно ще излезе само с двама българи в стартовия състав в решаващия мач срещу ЦСКА. Двубоят на \"Армията\" е в събота, от 20:15 часа и ще бъде предаван пряко по Диема спорт.  \r\nОчертава се в стартовата единайсеторка родните играчи да бъдат капитанът Светослав Дяков и левият бек Антон Недялков. В момента двамата са без алтернатива при разградчани и присъствието им в стартовите 11 на \"Армията\" не буди съмнение.  \r\nБройката на българите може и да нарасне, ако Стойчо Стоев предпочете националния вратар Пламен Илиев пред бразилеца Ренан дос Сантос и Серкан Юсеин вместо поляка Яцек Горалски. Това обаче е малко вероятно да се случи. Напоследък Лудогорец върти вратарите под рамката. \r\nВенцислав ДРАГОМАНОВ", "date": "2019.05.08", "title": "Спорт: Само двама българи от Лудогорец излизат титуляри срещу ЦСКА"}
{"url": "http://www.focus-news.net/news/2019/05/08/2655197/burgas-obrazovatelnata-kampaniya-den-na-revolyutsiyata-v-hraneneto-2019-shte-se-provede-v-grada-na-17-i-18-may.html", "text": "В Образователната кампания „Ден на революцията в храненето 2019“, която ще се проведе на 17 и 18 май, ще вземат участие 7000 деца от цялата страна. Това съобщиха от пресцентъра на  Община Бургас . По предварителни заявки 800 от тях, рекорден брой, са деца от Бургас. Фондация „За храната“ провежда националната кампания за трета поредна година в големи и малки населени места. На 18 май от 10.30 часа в бургаския Експоцентър „Флора“ ще се проведе кулинарна работилничка с участието на деца и родители. За тази цел е необходимо да се направи регистрация на следния линк. Фондация „За храната“ предоставя на доброволците, които организират работилничките, рецепти и презентации, съгласувани с лекари-диетолози. Образователната кампания „Ден на революцията в храненето“ има за цел да стимулира консумацията на повече плодове и зеленчуци за сметка на т. нар „junk“ храни. Тя иска да привлече вниманието на възрастните и най-вече на децата, да ги накара да се замислят каква храна използваме и какво влияние оказва тя на нашето тяло, а и на нашето самочувствие. Тази година мотото е „Не яж боклуци, яж зеленчуци“. Редовният прием на „junk“ храна, включително газирани напитки с кофеин и захар, води до здравословни проблеми в дългосрочен план – затлъстяване, диабет тип II и др. метаболитни нарушения и хронични заболявания, емоционални нарушения – депресивни състояния, хиперактивност и др. Консумацията на този вид храни внася допълнителни и излишни килокалории към ежедневния калориен прием в детска възраст. Антидот на този вид храна е повишеният прием на плодове и зеленчуци. Зеленчуците са източник на полезни хранителни вещества, фибри, антиоксиданти, витамини (вит. А, вит. Ц, вит. К, фолиева киселина и др.) и микроелементи. Те са необходими за правилния растеж и развитие, за профилактика от заболявания и укрепване на имунната система.", "date": "2019.05.08", "title": "Бургас: Образователната кампания „Ден на революцията в храненето 2019“ ще се проведе в града на 17 и 18 май"}
{"url": "http://www.focus-news.net/news/2019/05/08/2655198/edinodushno-sas-106-glasa-za-parlamentat-prie-na-parvo-chetene-promeni-v-nakazatelniya-kodeks-svarzani-s-neizbezhnata-otbrana.html", "text": "Единодушно със 106 гласа „за“ парламентът прие на първо четене промени в Наказателния кодекс, свързани с неизбежната отбрана, предаде репортер на  Агенция „Фокус“ . Промените са внесени от Искрен Веселинов и група народни представители. Текстовете на законопроекта касаят неизбежната отбрана. Измененията предвиждат да не се счита за превишаване на пределите на неизбежната отбрана, когато нападението е извършено чрез противозаконно влизане в жилище, когато е насочено срещу живота, здравето, половата неприкосновеност на отбраняващия се, когато е извършено от две или повече лица, от въоръжен човек или нощем. Предложените промени са предназначени да направят уредбата на неизбежната отбрана ясна и разбираема не само за юристите, а и за всеки гражданин, който извършва защитно действие срещу непосредствено и противоправно нападение.  \r\nДеница КИТАНОВА", "date": "2019.05.08", "title": "Единодушно със 106 гласа „за“ парламентът прие на първо четене промени в Наказателния кодекс, свързани с неизбежната отбрана"}
{"url": "http://www.focus-news.net/news/2019/05/08/2655196/georgi-slavov-kmet-na-yambol-otpusnatite-sredstva-za-bolnitsata-v-grada-sa-zhizneno-vazhni-i-ne-tryabva-da-se-svarzvat-s-predizborniya-moment.html", "text": "Отпуснатите средства за новата сграда на болницата в града са жизнено важни и не трябва да се свързват с предизборния момент. Това каза на брифинг в Министерски съвет кметът на Ямбол Георги Славов, предаде репортер на  Агенция „Фокус“ . „Искам да благодаря на премиера Бойко Борисов и на Министерски съвет за решението, което взеха днес, за осигуряването на 27 млн. лв. Те са жизнено важни за довършването на новия болничен комплекс на болница. „Св. Пантелеймон“ – една моя кауза като кмет още от 2008 г. През 2012 г. за първи път се получи пробив и стартирахме проекта. Но след това, за съжаление, беше спрян от следващото правителство“, заяви Славов и посочи, че предстои да се обяви обществена поръчка за избор на изпълнител. По думите му в рамките на около година и половина след избора на изпълнител трябва да има нов болничен комплекс. Славов обясни, че отпускането на средствата за болницата трябва да се тълкува това като една много полезна за хората придобивка, която животът я изисква сега, а да не се свързва с предизборния момент. \r\nОбластният управител на Ямбол Димитър Иванов също изказа своите благодарности на премиера и правителството. Той обясни, че болницата ще обслужва областта, в която живеят 120 000 души. „Благодаря от името на жителите на област Ямбол за това, че Ямбол ще има здравеопазване, което няма да бъде разположено в 17 фургона, както е сега“, заяви Иванов.  \r\nОт своя страна, д-р Панайот Диманов – директор на областната болница „Св. Пантелеймон“ в Ямбол, също изказа своите благодарности. „Вчера се случи онова чудо, което нашите жители чакат от 40 години. С новия болничен комплекс качеството на медицинската дейност ще бъде на по-високо ниво. То ще мотивира всички работещи за обгрижването на пациентите, създаването на нови високо технологични дейности и всичко, което е необходимо, за една модерна медицина в Ямболска област“, заяви д-р Диманов. \r\nЦветилена СИМЕОНОВА", "date": "2019.05.08", "title": "Георги Славов, кмет на Ямбол: Отпуснатите средства за болницата в града са жизнено важни и не трябва да се свързват с предизборния момент"}
{"url": "http://www.focus-news.net/news/2019/05/08/2655194/evropeyski-izbori-anna-aleksandrova-gerb-shte-podkrepim-promenite-v-nakazatelniya-kodeks-na-parvo-chetene.html", "text": "Ще подкрепим промените в Наказателния кодекс на първо четене. Това каза председателят на Правна комисия и депутат от ГЕРБ Анна Александрова по време на дебатите по промените в Наказателния кодекс, предаде репортер на  Агенция „Фокус“ .    \r\n„Ние ще подкрепим законопроекта на първо четене. Искаше ми се обаче този законопроект да беше разгледан на Правна комисия, да бъдат чути всички гледни точки. Материята е изключително сложна“, каза тя. По думите ѝ законопроектът има три отрицателни становища от Прокуратурата, Министерство на правосъдието и ВКС. „В правните теории и съдебната практика отдавна са дефинирали статута на неизбежната отбрана и са дали критериите на оценка дали тя да се прилага правомерно“, каза още Александрова. По думите ѝ разпоредбата на чл. 12 от Наказателния кодекс изисква защитата да съответства на характера на нарушението.  \r\nДеница КИТАНОВА", "date": "2019.05.08", "title": "Европейски избори: Анна Александрова, ГЕРБ: Ще подкрепим промените в Наказателния кодекс на първо четене"}
{"url": "http://www.focus-news.net/news/2019/05/08/2655172/tass-frantsiya-se-zastapi-za-sahranyavaneto-na-dogovora-za-yadrenata-programa-na-iran.html", "text": "Франция се застъпи за съхраняването на договора за ядрената програма на Иран. Това заяви министърът на отбраната на страната Флоранс Парли в интервю за френския телевизионен канал  BFM , предава  TACC . \r\n„Няма нищо по-лошо от това Иран да излезе от споразумението. Бихме искали договорът да продължи да съществува“, цитира агенцията думите й. \r\nПо-рано стана ясно, че Иран преустановява спазването на някои от ангажиментите по споразумението за ядрената програма на страната, подписано през лятото на 2015 г. „Решението на Висшия съвет по сигурността да спре изпълнението на някои от задълженията на Ислямска република Иран по (ядрената сделка) бе съобщено на държавните глави на страните, които все още са страни по договора - Великобритания, Китай, Франция, Германия и Русия, съобщиха от Министерството на външните работи в Техеран. \r\nПрез 2015 г. Иран и страните от групата 5+1 (САЩ, Китай, Русия, Франция, Великобритания и Германия) постигнаха историческо споразумение за решаване на дългогодишния спор по ядрената програма на Техеран след повече от десетилетие преговори. Така санкциите, наложени на Иран от САЩ, ЕС и ООН, трябваше да бъдат вдигнати в замяна на съгласието на Техеран за дългосрочни ограничения върху ядрената му програма, която Западът подозираше, че е насочена към създаването на атомна бомба. Точно преди година на тази дата – 8 май – държавният глава на САЩ Доналд Тръмп обяви решението за изтеглянето на страната си от сделката, описвайки я като „най-лошата“ в историята. \r\nЧастичното прекратяване на задълженията по Съвместния всеобхватен план за действие (СВПД) е първата стъпка от страна на Иран в отговор на оттеглянето на САЩ от ядрената сделка и липсата на ангажимент от страна на европейските страни да изпълнят обещанията си. Ако страните не предприемат нови мерки в рамките на два месеца, Иран ще предприеме нови действия, предупредиха по-рано от МВнР в Техеран. Тереза Герова", "date": "2019.05.08", "title": "ТАСС: Франция се застъпи за съхраняването на договора за ядрената програма на Иран"}
{"url": "http://www.focus-news.net/news/2019/05/08/2655188/kathimerini-turtsiya-shte-izprati-vtori-sondazhen-korab-v-iztochnoto-sredizemnomorie.html", "text": "Турция ще изпрати втори сондажен кораб в Източното Средиземноморие. Това заяви външният министър на външните работи на страната Мевлют Чавушоглу, добавяйки, че предварителните проучвания в района са завършени, съобщава електронното издание на атинския ежедневник  Kathimerini . \r\nПо време на съвместна пресконференция с колегата си от Киргизстан Чингиз Айдарбеков, Чавушоглу отхвърли докладите, че кипърските власти са открили процедури за издаване на международна заповед за арест на екипажа на турския кораб „Фатих“ край Кипър. \r\n„Не приемаме такива заплахи сериозно\", цитира изданието думите на първия дипломат на Анкара. \r\nОчаква се президентът на Република Кипър Никос Анастасиадис и гръцкият премиер Алексис Ципрас да информират лидерите на Европейския съюз в рамките на неформалния Европейски съвет в Румъния за нелегалните сондажни дейности в рамките на Изключителната икономическа зона на острова. Анастасиадис вече ги определи като „втора турска инвазия“ след изпращането на войски на острова през 1974 г.  Тереза Герова", "date": "2019.05.08", "title": "Kathimerini: Турция ще изпрати втори сондажен кораб в Източното Средиземноморие"}
{"url": "http://www.focus-news.net/news/2019/05/08/2655199/evropeyskite-informatsionni-mrezhi-v-balgariya-shte-otbelezhat-denya-na-evropa-na-9-may-s-obshto-sabitie-pod-mototo-evropa-e-vazmozhnost-evropa-e-svoboda-i-sigurnost-evropa-si-ti.html", "text": "Европейските информационни мрежи в България ще отбележат Деня на Европа на 9 май с общо събитие под мотото „Европа е възможност. Европа е свобода и сигурност. Европа си ти!“. Това съобщиха от пресцентъра на  КЗП . В 10.30 часа в Дома на киното на ул. „Екзарх Йосиф“ 37 ще се отвори информационен щанд, където ще се раздават материали за Европейския съюз, както и информация и съвети за правата ни при пътуване, пазаруване и почивка в рамките на Общността. Предвидени са още информация и за възможностите за работа, бизнес, обучение и култура в ЕС. Празникът на Европа ще бъде открит от Димитър Маргаритов, председател на Комисията за защита на потребителите. \r\nВ Дома на киното ще се проведе и цял ден с безплатен вход за прожекции на европейски филми, подкрепени от програма МЕДИА на ЕС.  \r\nПо традиция в организацията на празника на Европа си партнират Европейският потребителски център България, Информационният център „Европа Директно” - София, Мрежата за сътрудничество между Европейската комисия и европейските обществени служби по заетостта – EURES, Националният център за контакт по програма „Европа за гражданите”, Бюро „Творческа Европа” (офиси Култура и МЕДИА) и Enterprise Europe Network - България. \r\nКинопрожекциите започват в 11.00 часа с детската анимация „Луис и извънземните“ и продължават в 13.00 часа с документални филми. В 19.45 часа започва финландската продукция „Най-щастливият ден в живота на Оли Маки“, а в 21.30 часа е началото на специалната прожекция „кино за смелите“ – австрийският филм „Сафари“. \r\nПовече за програмата може да се види на сайта на Дома на киното, както на сайтовете на организаторите.", "date": "2019.05.08", "title": "Европейските информационни мрежи в България ще отбележат Деня на Европа на 9 май с общо събитие под мотото „Европа е възможност. Европа е свобода и сигурност. Европа си ти!“"}
{"url": "http://www.focus-news.net/news/2019/05/08/2655200/veliko-tarnovo-sas-7-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "Със 7 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 341 см, а температурата на водата 15 градуса. Днес по поречието на Дунав облачността ще се задържи значителна. Ще духа слаб до умерен северозападен вятър, който до края на деня ще стихне. Максималните температури ще са между 16° и 21°, в Свищов – 16°.", "date": "2019.05.08", "title": "Велико Търново: Със 7 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/08/2655202/inzh-bogdan-milchev-institut-za-patna-bezopasnost-nad-4-000-detsa-ot-74-uchilishta-vzeha-uchastie-v-olimpiadata-po-patna-bezopasnost.html", "text": "Над 4 000 деца от 74 училища взеха участие в олимпиадата по „Пътна безопасност“. Това каза за предаването „Всички в час“ на  Радио „Фокус“  инж. Богдан Милчев, член на УС на Институт за пътна безопасност. Проектът се реализира в областите София, Стара Загора, Плевен и Русе, уточни той. Огромен беше интересът на децата за участие в инициативата, добави инж. Милчев. „Децата до 4 клас знаят изключително много и са добре подготвени. Тестовете, които учениците от 3 клас решиха, показват, че има доста подготвени деца, но и такива, които допускат страшно много грешки. Ние си даваме сметка, че проведохме олимпиадата според това, което учениците изучават в „Час на класа“ и спрямо програмата, по която те учат. Трябва да променим програмата и това, което учат децата. Обучението след 8 клас, особено в професионалните гимназии по транспорт, трябва да се провежда на друго ниво. В училищата трябва да влязат и симулаторите за обучение по „Пътна безопасност“, уточни инж. Богдан Милчев. Институциите трябва да работят съвместно не за подобряване на програмата, а промяна на мисленето, добави той. \r\nМилослава АНГЕЛОВА", "date": "2019.05.08", "title": "Инж. Богдан Милчев, Институт за пътна безопасност: Над 4 000 деца от 74 училища взеха участие в олимпиадата по „Пътна безопасност“"}
{"url": "http://www.focus-news.net/news/2019/05/08/2655201/api-do-1700-chasa-e-ogranicheno-dvizhenieto-po-pat-i-1-vidin-montana-v-uchastaka-ot-medovnitsa-ruzhintsi-poradi-remontni-deynosti.html", "text": "До 17.00 часа днес е ограничено движението по път I-1 Видин - Монтана в участъка от Медовница - Ружинци поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът в посока Монтана се осъществява без ограничения. Обходният маршрут в посока Видин е: по път I-1 Монтана - Ружинци - път III-114 Ружинци - Тополовец - път III-112 Тополовец - Добри дол - път II-11 Добри дол - кръстовището за Дунавци - път I-1 Видин - Дунав мост 2.  \r\nШофьорите да се движат с повишено внимание и съобразена скорост.", "date": "2019.05.08", "title": "АПИ: До 17.00 часа е ограничено движението по път I-1 Видин - Монтана в участъка от Медовница - Ружинци поради ремонтни дейности"}
{"url": "http://www.focus-news.net/news/2019/05/08/2655204/kyustendil-s-raznoobrazni-initsiativi-chitalishte-bratstvo-otbelyaza-evropeyskata-sedmitsa-na-mladezhta.html", "text": "С разнообразни инициативи читалище „Братство” отбеляза европейската седмица на младежта. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. В рамките на инициативата е проведена информационна кампания в центъра на Кюстендил, в рамките на която са разпространени материали, промотиращи изборите за Европейски парламент, посланията на Европейската комисия и Европейския парламент. Проведени са и информационни срещи на тема „Демокрацията и аз” с гимназисти от Кюстендил. Информационните срещи са били насочени към ученици от 10, 11 и 12 клас, които имат право да гласуват за първи път през 2019 година на изборите за Европейски парламент. \r\nВенцеслав ИЛЧЕВ", "date": "2019.05.08", "title": "Кюстендил: С разнообразни инициативи читалище „Братство” отбеляза европейската седмица на младежта"}
{"url": "http://www.focus-news.net/news/2019/05/08/2655205/plovdiv-obrushvane-na-skali-zatrudnyava-dvizhenieto-po-patya-asenovgrad-smolyan-sled-selo-bachkovo.html", "text": "Обрушване на скали затруднява движението по пътя Асеновград - Смолян след село Бачково. Това съобщи за  Радио „Фокус“ – Пловдив  дежурният в Областното пътно управление. Екипи премахват опасни скални късове в района от село Бачково до Чепеларе. Работата ще продължи през целия ден, като превозните средства се пропускат на всеки два часа, а водачите трябва да изчакват. Пътуващите могат да използват и обходен маршрут – пътя Кричим – Девин. \r\nТони МИХАЙЛОВ", "date": "2019.05.08", "title": "Пловдив: Обрушване на скали затруднява движението по пътя Асеновград - Смолян след село Бачково"}
{"url": "http://www.focus-news.net/news/2019/05/08/2655207/veliko-tarnovo-v-obshtinata-shte-se-sastoi-preskonferentsiya-na-rotarakt-i-fondatsiya-iskam-bebe-za-rezultatite-ot-tyahna-blagotvoritelna-kampaniya.html", "text": "В 15.00 часа в зала 302 на Общината ще се състои пресконференция на \"Ротаракт\" и фондация \"Искам бебе\" за резултатите от тяхна благотворителна кампания. Това съобщиха от пресцентъра на  Общината .", "date": "2019.05.08", "title": "Велико Търново: В Общината ще се състои пресконференция на \"Ротаракт\" и фондация \"Искам бебе\" за резултатите от тяхна благотворителна кампания"}
{"url": "http://www.focus-news.net/news/2019/05/08/2655209/evropeyski-izbori-2019-g-kandidatat-za-evrodeputat-mladen-shishkov-v-parvomay-samo-s-pomoshtta-na-es-mozhem-da-postignem-po-visok-standart-na-zhivot-v-balgariya.html", "text": "\"Благодарение на европейската солидарност и добрата работа на кмета и екипа му, в Първомай са усвоени над 61 милиона лева, разбира се не и без помощта на правителството на Бойко Борисов. Това са пари за канализация, за реконструкция на водопреносната мрежа, за реновиране на улици, за подобряване на образователната инфраструктура в детски градини и училища. Всички тези пари са инвестирани тук, за да подобрят живота на първомайци. За да продължи реализацията на планираните от кмета проекти обаче трябва да гласуваме умно на 26-ти май. За тези, които знаят как да защитават интересите на българските граждани в Европа, за отбора на ГЕРБ и СДС с номер 12 в бюлетината\". Това призова в Първомай кандидатът за европейски депутат Младен Шишков. Там той се срещна с членове и симпатизанти на ГЕРБ в залата на областната администрация, съобщиха от пресцентъра на  ПП ГЕРБ . С него бяха областният координатор на ГЕРБ - Пловдив област Георги Мараджиев, общинският ръководител Катя Попова, председателят на СДС в Първомай Илия Ганчев, както и кметът на Първомай Ангел Папазов. \r\n„Помощта от Европа е важна, за да изравним стандартите, както виждате вече има направени крачки в тази посока от кандидатът за евродепутат Емил Радев. Той поде борба срещу двойните стандарти за храните. Това е само първата стъпка. Помощта  от еврофондовете е необходима за по-доброто развитие на България. С тези пари успяхме да наваксаме изоставането в изграждането и обновяването на пътната инфраструктура“, каза още Шишков. Той допълни, че през новия програмен период страната ни ще разполага с рекорден бюджет от 18 млрд. лева, благодарение на кандидата за евродепутат Андрей Новаков. „Парите ще стигнат и до най-бедните райони, увери кандидатът за евродепутат. \r\n„Изобрите за Европарламент са избори за бъдещето на България, каза областният координатор Георги Мараджев. Ако ги загубим, ще се върнем години назад. Нека с избора си на 26 май да помогнем държавата да продължи своето стабилно развитие, нека продължи икономическия подем, призова и Мараджиев. \r\nКметът на Първомай Ангел Папазов също отбеляза, че общината се развива благодарение на парите от държавата и тези от европейските фондове. Той изтъкна ползотворното си сътрудничество с правителството на Бойко Борисов и факта, че общината е използвала всички възможности, които дават европейските програми, за да финансира определени дейности по подобряване средата на живот. \r\n„Предизборната кампания започна под знака на скандали, но ние не бива да се поддаваме на тези провокации, а трябва да убедим хората в направеното от ГЕРБ и нейните евродепутати. В Европарламента трябва да отидат подготвени хора, които знаят как да защитават българските интереси и как да градят мостове. Нека с избора си на 26 май не позволим на тези, които рушат и унищожават отново да бъдат на власт. Нека бъдем обединени и заедно да постигнем по-добро бъдеще за България и за Първомай, призова по време на срещата Илия Ганчев от СДС.", "date": "2019.05.08", "title": "Европейски избори 2019 г.: Кандидатът за евродепутат Младен Шишков в Първомай: Само с помощта на ЕС можем да постигнем по-висок стандарт на живот в България"}
{"url": "http://www.focus-news.net/news/2019/05/08/2655208/otets-stefan-otkradnata-e-kambana-ot-balgarskiya-hram-sveti-prep-yoan-rilski-chudotvorets-v-atina.html", "text": "Открадната е камбана от българския храм „Свети Преп. Йоан Рилски Чудотворец“ в Атина. Това съобщи за  Агенция „Фокус“  отец Стефан, който е свещеник в храма. По информация на хората, които живеят близо до българския храм „Свети Преп. Йоан Рилски Чудотворец“, кражбата на камбаната е станала вчера към 02.00 часа през нощта. Той подчерта, че най-вероятно камбаната е била набелязана от доста време, защото е била срязана веригата, с която тя е била вързана. „Чул се е шум от падането на камбаната, като е била издълбана и дупка в основата на камбанарията. Личат и следите. Намерихме и отчупено парче на 20 м от камбанарията“, заяви отец Стефан.  \r\n„Това е било извършено от хора, които се борят за парчето хляб и изкарват надницата си по този начин“, каза свещеникът. Той посочи, че е имало и други подобни случаи в Атина за кражби и на по-големи камбани.  \r\n„Камбаната, която е открадната тежи 80 кг. Тя е дарена от фолклорния певец и родолюбец Илия Луков. Стойността ѝ е повече емоционална, за българите на общността в Атина“, отбеляза отец Стефан. Той посочи, че камбана се купува като се събират пари, но тази е специална за българската общност, защото е дарение. \r\n„Все пак имахме тази година и посещение в църквата от самия певец. Хората се радват, защото знаят, че когато се донасят такива дарения, се помага за съхранение на българщината, за да се почувстваме, че не сме забравени“, каза отецът. Той отбеляза, че камбаната е част от храма „Свети Преп. Йоан Рилски Чудотворец“ в град Атина от самото му откриване. Той служи от 11 години, като първата литургия е била на 9 март 2008 година.  \r\nОтец Стефан, коментира, че камбаната е по-скоро символична за цялата общност в Атина и не може с точност да упомене паричната ѝ стойност. „Към днешна дата мога да кажа, че стойността на една такава камбана, която е 80 кг, може да е около 1 800 евро. Предполагам, че крадците ще я продадат за скрап и едва ли ще вземат повече от 100 евро“, каза още той.  \r\nИрина ИВАНОВА", "date": "2019.05.08", "title": "Отец Стефан: Открадната е камбана от българския храм „Свети Преп. Йоан Рилски Чудотворец“ в Атина"}
{"url": "http://www.focus-news.net/news/2019/05/08/2655206/index-online-kosovo-mogerini-shte-provede-otdelni-sreshti-s-tachi-i-vuchich-v-tirana.html", "text": "Върховният представител на Европейския съюз по външните въпроси и политиката за сигурност Федерика Могерини ще проведе отделни срещи с президентите на Косово и Сърбия – Хашим Тачи и Александър Вучич, в Тирана, където се провежда форум на държавите от Процеса „Бърдо-Бриони“, предава прищинският информационен портал  Index Online . \r\nСрещите на Могерини с Тачи и Вучич се разглеждат като част от усилията за връщане на Косово и Сърбия на масата за преговори. \r\nНеотдавна говорителят на Могерини Мая Кочиянчич заяви, че ЕС продължава да действа като посредник в диалога между Белград и Прищина и че отмяната на митата върху вноса на сръбски стоки в Косово е единственият начин за възобновяване на преговорите. Тереза Герова", "date": "2019.05.08", "title": "Index Online (Косово): Могерини ще проведе отделни срещи с Тачи и Вучич в Тирана"}
{"url": "http://www.focus-news.net/news/2019/05/08/2655193/poslanikat-ni-vav-vatikana-prof-kiril-topalov-poseshtenieto-na-papata-e-doverie-kam-nashata-politika.html", "text": "Посещението на папа Франциск в България е доверие към нашата политика. Това каза проф. Кирил Топалов - посланик на България във Ватикана в предаването  „Тази сутрин”  по  бТВ . \r\nСпоред него Балканите много често са давали лош пример. „Нашата политика е по-различна от другите балкански държави, ние показахме толерантност, показахме мъдрост в отношението си към Северна Македония и дадохме евроатлантически път. Мисля, че това се оцени от папата и изигра голяма роля в решението му да посети и България, и Македония”, добави той. \r\nПо думите му този комплект не е случаен. „Папата и Ватиканът са наясно с историческия бекграунд на България и Македония. Показаха, че ние трябва да живеем по най-цивилизования начин, с което се показа на македонското общество и македонските политици, че тяхното досегашно отношение към България не е било правилното. А ние вече от една година виждаме друго поведение и политика. Има скрити жестове в това посещение”, каза още проф. Топалов. \r\nПо отношение на политиката на папата относно мигрантите той заяви, че присъства от началото на неговия понтификат. \r\nНо е много важно да се отбележи, че Светият отец винаги е казвал, че приеманите трябва да се съобразяват с културата на приемащите ги.", "date": "2019.05.08", "title": "Посланикът ни във Ватикана, проф. Кирил Топалов: Посещението на папата е доверие към нашата политика"}
{"url": "http://www.focus-news.net/news/2019/05/08/2655210/burgas-shestiyat-natsionalen-festival-na-ruskata-poeziya-pesen-i-tants-shte-se-provede-v-grada-na-18-may.html", "text": "Областният кръг на VI-ия Национален фестивал на руската поезия, песен и танц „Пусть всегда будет солнце“ ще се проведе на 18 май от 10.00 часа в Културния дом на Нефтохимика. Това съобщиха от пресцентъра на  Община Бургас . Фестивалът се организира от Национално движение русофили със съдействието на фонд „Русский мир“ – Москва, Министерство на образованието и науката, Министерство  на културата, Синдикат на българските учители и Национален дворец на децата. Той е включен в националния календар за изяви по интереси на децата и учениците за учебната 2018-2019 г., направление „Изкуство“, като изява с национално значение и се подкрепя от Синдиката на българските учители, в качеството им на съорганизатор. Целите на фестивала са популяризиране на руската поезия, песен и танц, приобщаване на младото поколение към богатството на руската култура и създаване на интерес към изучаване на руския език. В областния кръг се представят деца от областта в категориите: поезия, песни, танци, във всяка от възрастовите групи: Предучилищни групи; Ученици от I – ХII клас, разпределени в четири групи: I – IV клас; V- VII клас; VIII-X клас; XI-XII клас. Лауреатите във всяка категория и възрастова група продължават своето участие в Зонален кръг. Заключителният етап е на 12.09.2019 г. в Казанлък, а лауреатите от националния кръг, участват в гала-концерта на сцената на национален фестивал на приятелите на Русия на язовир „Копринка“, който ще се проведе на 13 септември 2019 г.", "date": "2019.05.08", "title": "Бургас: Шестият национален фестивал на руската поезия, песен и танц ще се проведе в града на 18 май"}
{"url": "http://www.focus-news.net/news/2019/05/08/2655211/pochinal-e-nachalnikat-na-sektor-patna-politsiya-v-odmvr-kardzhali-glaven-inspektor-ivan-bakardzhaiev.html", "text": "Починал е началникът на сектор „Пътна полиция“ в ОДМВР главен инспектор Иван Бакърджаиев. Това съобщиха от  ОДМВР - Кърджали .  \r\n57-годишният главен инспектор Иван  Бакърджиев е започнал работа в МВР през 1990 година, а като началник на Пътна полиция е назначен през 2000 година и с известно прекъсване повече от 12 години е ръководител на сектора. Като достоен професионалист и прекрасен човек и колега, ще бъде запомнен Бакърджиев. Колективът на ОД на МВР-Кърджали изказва искрени съболезнования на близките на главен инспектор Иван Бакърджиев за тежката загуба. Поклонението ще бъде от 11.00 часа на 9 май 2019 г. в ритуалната зала на гробищния парк в Кърджали.", "date": "2019.05.08", "title": "Починал е началникът на сектор „Пътна полиция“ в ОДМВР - Кърджали главен инспектор Иван Бакърджаиев"}
{"url": "http://www.focus-news.net/news/2019/05/08/2655212/blagoevgrad-dvama-politsai-sa-postradali-pri-katastrofa-v-sandanski.html", "text": "Двама полицаи са пострадали при катастрофа в Сандански. Това съобщи за  Радио „Фокус“ - Пирин  Йорданка Шаркова, говорител на Областна дирекция на МВР - Благоевград. Инцидентът е станал около 10.00 часа тази сутрин. Лек автомобил, движещ се по улица „Теменуга“ в града удря полицейски автомобил, движещ се по улица „Първи май“, в следствие на което полицейският автомобил се отклонява от пътното платно и се удря в къща. Двамата полицейски служители, които са били в него са транспортирани в болницата в Сандански за установяване на състоянието му. Огледът на местопроизшествието продължава. \r\nНатали СТЕФАНОВА", "date": "2019.05.08", "title": "Благоевград: Двама полицаи са пострадали при катастрофа в Сандански"}
{"url": "http://www.focus-news.net/news/2019/05/08/2655216/evropeyski-izbori-2019-g-denitsa-zlateva-za-da-nyama-veche-boykoizbrani-balgari-neka-vsichki-izlezem-i-glasuvame.html", "text": "18 дни преди датата на европейските избори, БСП-Велико Търново откри предизборната си кампания. Това съобщиха от пресцентъра на  БСП . В парка „Никола Габровски“, където преди 128 години се събират десетина делегати от социалистическите дружинки в региона, за да дадат началото на Българската социалистическа партия, дойдоха стотици членове и симпатизанти на БСП от цялата област за честването. \r\nВ празника участваха кандидатите за евродепутати Деница Златева и Цветелина Пенкова, членът на Изпълнителното бюро на БСП Крум Зарков, народните представители Весела Лечева, Кристина Сидорова, Валентин Ламбев и Явор Божанков, областните председатели на БСП във Велико Търново и Габрово – Петко Тюфекчиев и Николай Григоров, кметове на общини, председатели на общински съвети. \r\n„Ако смятате, че идеалите, за които са се борили основателите на БСП преди 128 години, са се променили - лъжете се. Ние и до ден днешен се борим за социалност, солидарност, справедливост и равноправие. Важно е да се чувстваме горди и достойни европейци, а не второ качество граждани. И дори – второ качество български граждани: онези, които живеят в столицата и се радват на огромни средства, предоставени за развитие на града им, и онези на село, които сами се определят като „забравени от Бойко“, каза кандидатът Деница Златева. По думите ѝ изборът на 26 май е важен за това в каква посока искаме да развиваме България и в каква посока искаме да развиваме Европа. \r\nТя посочи, че предстои тежък и труден избор, който се състои в това- каква ще бъде Европа, в която искаме да живеем. „Дали искаме да сме равни граждани с всички останали жители на ЕС; дали искаме нашите деца да живеят и да имат възможност да учат в Европа, но да се върнат в България; дали искаме нашите родители да имат достойни старини и да имат достойни доходи; дали искаме нашите малки и средни фирми да се развиват и да разширяват пазарите си“, изброи Златева. \r\n„Ако искаме да дадем възможност на всеки български гражданин да има равни права и възможности – не да имаме богоизбрани и „бойкоизбрани“ българи, нека всички да излезем и да гласуваме, след 18 дни за победа – да си върнем държавата, да променим Европа и България!“, призова Златева. \r\n„Борим се за каузата все повече млади българи да остават в родината си и да търсят своето професионално и академично развитие тук. Обещавам ви, че ще започнем да се връщаме към България, защото това е нашият дом, тук са нашите корени“, каза кандидатът за евродепутат Цветелина Пенкова. \r\n„След 10 години управление на ГЕРБ, 40% от българите живеят на ръба на бедността, всеки трети българин едва свързва двата края, но всеки трети член на ГЕРБ има нов апартамент и нова къща за гости, защото краде от вашите пари - спестявайки от данъците и крадейки от парите, които ни дава Европа. Всеки трети българин от ГЕРБ има топло местенце, запазено само за тях“, каза народният представител Весела Лечева. „Има алтернатива! Заедно с българския народ изградихме и обсъдихме Визията за Европа и къде е мястото на България в ЕС. Заедно с вас заявяваме на всички над един милион наши последователи, които гласуваха на парламентарните избори за нас, и на още повече недоволни български граждани – има алтернатива. Нека да дадем шанс“, каза тя. \r\n„Българите трябва да се освободят от страха, че някой отгоре може да ги мачка; от страха, че страната им ще изтече между пръстите; от страха, че няма светло бъдеще в България“, заяви Крум Зарков. Според него, справедливостта означава възмездие и да не може 1% от населението да владее богатството на другите 99%. „Справедливостта в европейски мащаб означава, че всеки един от нас трябва да се чувства европеец тук, в държавата си. За да изравним стандартите си, за да постигнем равнопоставеността, за която говорят и за която са се борили в лозето на Габровски, ни трябва солидарност. За да продължи Европа, трябва да е лява и ние в България трябва да сме леви“, каза Зарков \r\nЦветя и венци поднесоха признателните граждани пред паметника на Димитър Благоев и Никола Габровски. Празничната проява беше допълнена от изпълнения на Розалия Желязкова и детска вокална група „Пеещи камбанки“.", "date": "2019.05.08", "title": "Европейски избори 2019 г.: Деница Златева: За да няма вече „бойкоизбрани“ българи – нека всички излезем и гласуваме"}
{"url": "http://www.focus-news.net/news/2019/05/08/2655214/shumen-nad-1600-predmeta-s-vid-na-antiki-i-metalotarsach-sa-izzeti-ot-doma-na-62-godishen-mazh-ot-novi-pazar.html", "text": "Над 1600 предмета с вид на антики и металотърсач са иззети от дома на 62-годишен мъж от Нови пазар. Това съобщиха от  ОДМВР - Шумен . Полицейски служители от РУ - Нови пазар са извършили проверка в дома на мъжа след получен сигнал, че държи незаконно културно-исторически ценности. Претърсването е предприето малко след 12.00 часа вчера в имота на ул. “Мусала“. В дома на 62-годишния мъж са намерени общо 1670 предмета с вид на антики и металотърсач. Сред предметите имало антични монети, пръстени, печати, върхове на стрели, фибули. Всички те са иззети. Назначена е експертиза. По време на претърсване в дома му бил намерен тютюн без акцизен бандерол около 200 гр. За извършено престъпление е образувано досъдебно производство. Заведен е заявителски материал и за притежание на акцизна стока без бандерол.", "date": "2019.05.08", "title": "Шумен: Над 1600 предмета с вид на антики и металотърсач са иззети от дома на 62-годишен мъж от Нови пазар"}
{"url": "http://www.focus-news.net/news/2019/05/08/2655215/startira-pilotnoto-obuchenie-na-ekipi-na-cherveniya-krast-ot-tsyal-svyat-za-rabota-pri-bedstviya.html", "text": "В Националния учебен център на БЧК в Лозен представители на 24 национални дружества на Червения кръст и Червения полумесец участват в Глобално обучение за координация, оценка и планиране по време на бедствия. Това съобщиха от пресцентъра на  БЧК . То ще приключи на 15 май и е част от дейностите по двегодишния проект „Доброволци на ЕС за хуманитарна помощ: Техническа помощ и изграждане на капацитет“, финансиран от Европейския съюз и осъществяван от Международната федерация на Червения кръст и Червения полумесец /МФЧК/ЧП/ съвместно с националните дружества на Червения кръст от Австрия, Италия, Холандия и България. \r\nЦелта е членовете на екипите за действие при бедствия да бъдат подготвени да осъществяват ефективна координация, да се запознаят с необходимите инструменти и ресурси за извършване на адекватна оценка, планиране на операция и подпомагане на национално дружество в първата фаза на бедствието. \r\nПроектът „Доброволци на ЕС за хуманитарна помощ: Техническа помощ и изграждане на капацитет“ е поредна стъпка към разширяване на сътрудничеството между МФЧК/ЧП и ЕС в хуманитарната област.", "date": "2019.05.08", "title": "Стартира пилотното обучение на екипи на Червения кръст от цял свят за работа при бедствия"}
{"url": "http://www.focus-news.net/news/2019/05/08/2655217/parlamentat-prie-na-parvo-chetene-promeni-v-zakona-za-darzhavnata-sobstvenost-svarzani-s-otchuzhdavaneto-na-zemedelski-imoti.html", "text": "Парламентът прие на първо четене промени в Закона за държавната собственост, свързани с отчуждаването на земеделски имоти, предаде репортер на  Агенция „Фокус“ . На вниманието на депутатите бяха поставени два законопроекта за промени в Закона за държавната собственост - едните внесени от ПГ на ГЕРБ самостоятелно, а другите от ПГ на ГЕРБ и „Обединени патриоти“. Измененията на ПГ на ГЕРБ касаят случаите на принудително отчуждаване на земеделски имоти или горски територии, собственост на едно физическо или юридическо лице с обща площ над 50 дка за изграждане на национален обект. Идеята е да може да се предостави за такъв имот обезщетение, като ограниченията на закона за минималния размер на имотите да не се прилагат.  \r\nСъс съвместно внесения законопроекта на ГЕРБ и „Обединени патриоти“ се регламентира възможността в седемдневен срок от постъпване на искане от органа, издал акта за отчуждаване или от инвеститора, съдът в закрито заседание да допусне предварително изпълнение на акта за отчуждаване, когато това се налага, за да се защитят особено важни държавни и или обществени интереси. Предварителното изпълнение на акта се допуска при наличието на задължителни предпоставки с влязъл в сила подробен устройствен план и когато имотът е отреден за национален обект или обект с национално значение по смисъла на Закона за устройство на територията. С проекта е предвидено да отпаднат и протоколите, които следва да бъдат подписани от две длъжностни лица и един от съседите.  \r\nДеница КИТАНОВА", "date": "2019.05.08", "title": "Парламентът прие на първо четене промени в Закона за държавната собственост, свързани с отчуждаването на земеделски имоти"}
{"url": "http://www.focus-news.net/news/2019/05/08/2655218/evropeyski-izbori-2019-g-kandidatat-za-evrodeputat-lilyana-pavlova-shte-poseti-obshtinite-kostenets-i-samokov-na-9-may.html", "text": "На 9 май 2019 г. кандидатът за евродепутат Лиляна Павлова ще посети общините от Софийска област Костенец и Самоков. Това съобщиха от пресцентъра на  ПП ГЕРБ . От 16.00 часа Лиляна Павлова ще проведе среща с представители на образователните институции и с жители на община Костенец. Срещата ще се състои в сградата на община Костенец.  \r\nОт 18.00 часа Лиляна Павлова ще посети община Самоков, където ще проведе среща - разговор с жители на общината под мотото „Денят на Европа“. Срещата ще се състои в „Младежки дом“ на пл. „Захари Зограф“.", "date": "2019.05.08", "title": "Европейски избори 2019 г.: Кандидатът за евродепутат Лиляна Павлова ще посети общините Костенец и Самоков на 9 май"}
{"url": "http://www.focus-news.net/news/2019/05/08/2655220/kardzhali-parva-kopka-shte-bade-napravena-na-nov-paraklis-po-kraybrezhieto-na-zaliv-enchets.html", "text": "Първа копка ще бъде направена на нов параклис по крайбрежието на залив Енчец, предаде кореспондент на  Радио „Фокус\" . Параклисът ще бъде посветен на св. Николай Чудотворец и ще бъде изграден край водите язовир „Кърджали“ в района на паркинга. Иконом свещеник Николай Величков от средновековния манастира „Св. Йоан Предтеча“ във Веселчане ще направи водосвет за благословение на старта на строежа. Ще бъдат събрани дарения от гражданите, като инициаторите проф. д-р Иван Гаврилов, Ангел Авренлиев и Илчо Илчев ще направят първи волни пожертвования. Инициаторите се надяват светецът-покровител на рибарите и моряците да закриля района от бедствия и инциденти.  \r\nОбщината е дарила парцел за строежа на ритуалната сграда.  \r\nДарина ДЕЕНИЧИНА", "date": "2019.05.08", "title": "Кърджали: Първа копка ще бъде направена на нов параклис по крайбрежието на залив Енчец"}
{"url": "http://www.focus-news.net/news/2019/05/08/2655219/afp-silna-eksploziya-raztarsi-kabul.html", "text": "Силен взрив разтърси централната част на Кабул в първата седмица от свещения за мюсюлманите месец Рамадан, предава  AFP .  \r\n„Мога да потвърдя експлозия в района на Шар-е-Нау в Кабул. Проверяваме подробностите\", заяви Фердаус Фрамурц, говорител на полицията в града. \r\nГоворителят на вътрешното министерство Насрат Рахими поясни, че експлозията е избухнала близо до офисите на CARE International, неправителствена организация, оперираща в Афганистан. \r\n„Все още не знаем естеството на експлозията, но се чува стрелба малки в района\", добави Рахими. \r\nИнцидентът е на фона на усилията на представители на САЩ и талибаните да продължат преговорите в Катар с цел да се сложи край на почти 18-годишния конфликт. Миналата седмица президентът на Афганостан Ашраф Гани предложи на талибаните прекратяване на огъня от първия ден на Рамадан, но бунтовниците отказаха. \r\nМиналата година талибаните обявиха тридневно примирие в края на Рамадан, след като Гани обяви едностранно примирие за осем дни по-рано през същия месец. Това бе първото официално прекратяване на огъня в страната след инвазията на САЩ през 2001 г., припомня агенцията. Тереза Герова", "date": "2019.05.08", "title": "AFP: Силна експлозия разтърси Кабул"}
{"url": "http://www.focus-news.net/news/2019/05/08/2655222/haskovo-shofyor-blasna-15-godishno-momiche-i-izbyaga.html", "text": "Шофьор блъсна 15-годишно момиче и избяга в Хасково. Инцидентът е станал в 08.00 часа на булевард „Васил Левски“ с участието на лек автомобил „Фолксваген“, шофиран от 34-годишен жител на с. Подкрепа. Това съобщиха от  ОДМВР-Хаскво . Мъжът не е съобразил скоростта си на мокър асфалт, не е успял да спре навреме колата и с предната ѝ част е ударил пресичащата от ляво на дясно по посока на движението 15-годишна пешеходка от село.Караманци. След удара, водачът не е уведомил органите на МВР и е напуснал местопроизшествието. Пострадалото момиче е прегледано в болницата, където е установено, че е с хематоми в областта на краката, освободена за домашно лечение.", "date": "2019.05.08", "title": "Хасково: Шофьор блъсна 15-годишно момиче и избяга"}
{"url": "http://www.focus-news.net/news/2019/05/08/2655221/evropeyski-izbori-2019-g-ivan-krastev-pogrom-za-demokratsiyata-shte-e-tova-pravitelstvo-da-pravi-izborite-naesen.html", "text": "\"Истински погром за демокрацията ще е, ако това правителство прави изборите наесен.\" Това каза кандидатът за евродепутат от листата на \"БСП за България\" Иван Кръстев, съобщиха от пресцентъра на  БСП . Той участва в среща в София, организирана от Обединението на жените-социалистки към Районния съвет на БСП в \"Надежда\" с председател Нина Димитрова. На срещата присъстваха народният представител, избран с преференции в 25-и МИР, Николай Цонков, председателят на Обединението на жените-социалистки в БСП Катя Николова и организационният му секретар Любка Игнатова. \r\n\"И аз имам една мечта. Искам на 26 май в 20.00 часа да видя Корнелия Нинова и ръководството на БСП да излязат и на база на резултатите от европейските избори да поискат незабавна оставка на това правителство и разпускане на Народното събрание. Това е моята голяма мотивация за работа. Ние не можем да оставим това управление, този модел на Цветановщината да остане на власт и да прави местните избори наесен. Това ще бъде погром за демокрацията в страната!\"- заяви Иван Кръстев. Кандидатът за евродепутат от БСП добави, че от 30 години слуша как различни хора постоянно отписват партията, но тя все още не само съществува, но е основен фактор в политическия живот в България. \"Ние пак сме тук, както казваше Продев. Този път сме тук с енергия, с желание и вяра в победата. В последните три седмици обиколихме по-голямата част от страната и видях с очите си, че имаме повод за оптимизъм. Много млади хора работят за БСП по места. Навсякъде видях мобилизация и желание за успех. Няма да е лесно, в никакъв случай няма да е лека тази победа, но е напълно постижима. Защото имаме вяра в нея\", изтъкна Иван Кръстев. Според него каква ще бъде победата на БСП на предстоящите евроизбори зависи много от София. \"Зависи много от желанието на столичани да участват, да гласуват. Това ще обърне качествено резултатите от вота. Затова имам огромна молба - гласувайте на 26 май. Промяната в начина на общуване на БСП с гражданите вече е очевидна. Четох анализ в медиите, в който експертите отбелязват точно това - че БСП е променила стила си. Нашият стремеж да бъдем възможно най-близко до хората се забелязва. И каквото и да ни струва това, ние ще продължим да работим така\", посочи Иван Кръстев.", "date": "2019.05.08", "title": "Европейски избори 2019 г.: Иван Кръстев: Погром за демокрацията ще е това правителство да прави изборите наесен"}
{"url": "http://www.focus-news.net/news/2019/05/08/2655223/haskovo-trima-dushi-sa-zadarzhani-za-izmama-pri-polaganeto-na-teoretichen-izpit-za-pridobivane-na-shofyorska-knizhka.html", "text": "Трима души са задържани за измама при полагането на теоретичен изпит за придобиване на шофьорска книжка. Това съобщиха от  ОДМВР- Хасково . Бързо производство са завели икономическите полицаи вчера. То е срещу 18-годишен харманлиец за използване на чужда лична карта. Полицаите са установили, че младежът използвал официалния документ на 23-годишен кърджалиец с цел да заблуди служител на Областнен отдел „Автомобилна администрация“-Хасково за явяване на теоретичен изпит за придобиване на правоспособност за управление на МПС – категория „Б“. Освен тях до 24 часа е задържан за съпричастност и 24-годишен мъж от Харманли. Производството е по чл. 318 от НК.", "date": "2019.05.08", "title": "Хасково: Трима души са задържани за измама при полагането на теоретичен изпит за придобиване на шофьорска книжка"}
{"url": "http://www.focus-news.net/news/2019/05/08/2655203/negovo-velichestvo-tsar-simeon-ii-prisastva-na-sreshtata-na-nsv-balgarskiyat-patriarh-neofit-i-n-sv-papa-frantsisk.html", "text": "Негово Величество Цар Симеон II присъства на срещата на Н.Св. Българският патриарх Неофит и Н. Св. папа Франциск. Това съобщиха от пресцентъра на  Негово Величество Цар Симеон II . На 5 май 2019 г. по покана на Н. Св. Българският Патриарх Неофит, след единодушно решение на Светия Синод на Българската православна църква, Цар Симеон II присъства на срещата на Н. Св. Българският Патриарх Неофит и Н. Св. Папа Франциск. Негово Величество поздрави папата веднага след патриарха и преди членовете на Светия Синод, както повелява протоколът. \r\nСрещата се състоя в Синодалната палата и  в нея участваха  Техни Високопреосвещенства Плевенски митрополит Игнатий, Ловчански митрополит Гавриил, Пловдивски митрополит Николай, Западно- и Средноевропейски митрополит Антоний, Варненски и Великопреславски митрополит Йоан, Неврокопски митрополит Серафим, Русенски митрополит Наум, Старозагорски митрополит Киприан и Врачански митрополит Григорий и Мелнишки епископ Герасим, гл. секретар на Св. Синод, както и придружаващите Папа Франциск кардинали и епископи от Ватикана. \r\n„От името на Светия Синод на Българската православна църква – Българска Патриаршия приветстваме Вас и Вашите спътници с „Добре дошли”. Добре дошли в земите, носителки на наследството на светите равноапостолни Кирил и Методий, на свети княз Борис-Михаил Покръстител, на свети Климент Охридски и на много други Божии светци и угодници, благодарение на чието просветителско дело през IX-ти и X-ти век християнството се разпространи в Европа и отвъд нейните предели”, каза в обръщението си към папа Франциск патриарх Неофит. След приема в Св. Синод папа Франциск посети Патриаршеската катедрала „Св. Александър Невски” и се поклони пред Северния олтар на Храм-паметника, носещ името на светите братя Кирил и Методий. \r\nПо-късно същият ден Н.В. Царица Маргарита присъства на Светата Литургия, която Папа Франциск отслужи на пл. „Княз Александър I”. \r\nНа вторият ден от посещението на Негово Светейшество Техни Величества присъстваха на Събитието за мир на пл. “Независимост”. Негово Светейшество Папа Франциск, в присъствието на представители на различните религиозни вероизповедания, отправи своята молитва за мир към целия свят.", "date": "2019.05.08", "title": "Негово Величество Цар Симеон II присъства на срещата на Н.Св. Българският патриарх Неофит и Н. Св. папа Франциск"}
{"url": "http://www.focus-news.net/news/2019/05/08/2655224/evropeyski-izbori-2019-g-tsentralnata-izbiratelna-komisiya-shte-dade-brifing-na-9-may.html", "text": "На 9 май от 14.00 часа ще се проведе редовен брифинг на Централната избирателна комисия. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание,  \r\nпл. „Княз Александър І“ 1, вход откъм Националната художествена галерия.", "date": "2019.05.08", "title": "Европейски избори 2019 г.: Централната избирателна комисия ще даде брифинг на 9 май"}
{"url": "http://www.focus-news.net/news/2019/05/08/2655229/burgas-festivalat-burgas-tvori-shte-se-provede-v-ekspotsentar-flora-na-11-i-12-may.html", "text": "Фестивалът „Бургас твори“ ще се проведе в Експоцентър „Флора“ на 11 и 12 май. Това съобщиха от пресцентъра на  Община Бургас . От 10.00 до 20.00 часа през двата дни над 150 художници, артисти, приложници, поети, музиканти и спортисти ще участват в първия по рода си фестивал „Бургас твори“, за да покажат, че градът е културен и да спечелят нови почитатели на любимите си изкуства. През двата дни на алеята срещу експоцентъра всеки може да се потопи в атмосферата на осемте творчески работилници с различна насоченост, съвместно със СУ „Св. св. Кирил и Методий“, Центъра за млади таланти – Бургас, школата по керамика към СУ „Иван Вазов“ - Бургас, училище „Френе“ и много други приложници и художници. В рамките на „Бургас твори“ баскетболната звезда Гергана Брънзова ще направи презентация на общинската програма „Активни и здрави“. С пленер на открито ще се включат учениците от СУ „Св. св. Кирил и Методий“ на 11 май в тревните площи срещу експоцентъра. В същия ден училището отбелязва своя 150-годишен юбилей. Съвместно с Регионален исторически музей – Бургас ще си припомним старите детски игри и това ще се случи отново в съботния ден. Така днешните ученици от първи до четвърти клас ще се запознаят с игрите от не чак толкова далечното минало, когато още нямаше компютри и интернет – куцанка, ластик и народна топка. В инициативата се включват 8 бургаски училища. И през двата дни Мрежа на сетивата БулевАрт ще участва активно в „Бургас твори“. В събота от 10.00 часа ще е часът на Галерия Вест – „Вълшебството на цветовете“. Ще се рисува с маслени бои, абстрактна композиция върху дърво с акрилни бои, рисуване върху различни повърхности. Магьосникът с четката е Нася – Атанаска Стоянова. От 13 часа в събота БулевАрт, съвместно с Енотека Wine&Friends,  ще предложи дегустация и рисуване на воля в едно. Имаме и две открити сцени в близост до експоцентър „Флора“. В събота от 11.00 часа своите таланти ще покажат танцьорите от ТА „Здравец“ – Камено, фолклорна формация „Зеленика“ с ръководител Мария Маркова Халачева към Центъра за млади таланти – Бургас, Габриела Тасева, Виктор Митев и Жаклин Димитрова. В съботния концерт от 17.00 часа ще се включат талантливият Митко Петров, гласовитата Преслава Минасян, ще има и брейк пърформанс, младите таланти Виктор Петров, Нора Ангелова, Калина Георгиева ще ни посвирят на цигулка, флейта и пиано. Вокалната група към Центъра ще се включи с песните „Динамит“ и „Бонболандия“. След 18.30 часа ще можете да се насладите на поезията на Елка Стоянова, Ажда Чаушева, Наталия Димитрова, Яна Вълчева, а за да бъде вечерта още по-емоционална, към тях ще се присъединят музикантите Ксения Каролева, Марко Маджаров, Тодор Тодоров, както и актьорът Тони Минасян. Програмата в неделя е също толкова наситена и пъстра. От 11.00 часа започва футболният хепънинг на Женски футболен клуб „Бургас“. Всеки може да се присъедини към тях, очакват ви много награди и изненади. В неделя от 13.00 часа талантливият артист Теодора Калчева ни е подготвила нов фурор в бодиарт изкуството. От 14.00 часа ще се състои демонстрациите на Венилин Русинов и децата му от Централен полицейски карате и джу-джицу клуб – Бургас. Венилин Русинов е многократен държавен шампион по джу-джи цу на България, както и европейски вицешампион по полицейска лична защита. Полицай Русинов тренира в Централния полицейски карате и джу-джи цу клуб, като води и самостоятелна група от желаещи да овладеят тънкостите на бойните изкуства. От 14.30 часа предстоят демонстрации на сектор „Пътна полиция“ към ОДМВР-Бургас. След тях своите умения в бойните изкуства ще покажат младежите от СК „Самурай“ и Ушу център „Бей Син“. В неделя БулевАрт ще представи талантливите приложници към арт къща „ЛаМалена“ – от 14.00 часа те стартират с рисуване на дървенийки и бъчва (предоставена от Papa Beer). В 15.00 часа е изненадата на HashtagSTUDIO с Language cаfe на открито. От 17:30 часa  от Burgas Film Lab, като част от културната програма на кафе-бистро „Ротонда“, ще споделят един откраднат миг на безвремие и ще пренесат посетителите в света на поезията и творческото писане. Участниците в Burgas Film Lab ще представят свои авторски текстове и ще разкажат за процеса на създаване на филмов сценарий. От 17.00 часа в зала 2 на експоцентъра журналистката Ирина Генова ще представи своята книга „Капитаните на Бургас“. Проектът се осъществява с финансовата подкрепа на Община Бургас. Той е подкрепен от SEE WINE, Медицинска лаборатория „ЛИНА“, Многопрофилна болница за активно лечение „Лайф Хоспитал“, Туристическа агенция „Евелин Р“, фирма „Ди Транс“, „Слънчев бряг“ АД. Материалите за пленера осигури Пристанище Бургас. Фирма „ЕМ АРТ“ дарява материали за всички творци и желаещите да творят през уикенда. Община Бургас благодари също така за подкрепата на Тракийско дружество „Странджа“, както и на Минерални води „Бачково“ и Енотека Wine&Friends. Част от подаръците за участниците са осигурени от Съдърланд България, ScaleFocus и EPAM Bulgaria.", "date": "2019.05.08", "title": "Бургас: Фестивалът „Бургас твори“ ще се проведе в Експоцентър „Флора“ на 11 и 12 май"}
{"url": "http://www.focus-news.net/news/2019/05/08/2655226/burgas-grupata-will-of-the-awakened-potvardi-uchastieto-si-v-sea-of-black-festival.html", "text": "Бургаската банда Will of The Awakened е вторият официално обявен участник в Sea of black festival’2019, след шведската дет-траш банда Turbocharged. Това съобщиха от пресцентъра на  Община Бургас . По традиция фестивалът ще се проведе на 10 август в Летния театър, отново с подкрепата на Община Бургас и с вход свободен.", "date": "2019.05.08", "title": "Бургас: Групата Will of The Awakened потвърди участието си в Sea of black festival"}
{"url": "http://www.focus-news.net/news/2019/05/08/2655225/evropeyski-izbori-2019-bsp-podpisa-sporazumenie-za-vzaimodeystvie-i-podkrepa-za-evrovota-s-12-organizatsii.html", "text": "БСП подписа споразумение за взаимодействие и подкрепа за евровота с 12 организации, предаде репортер на  Агенция „Фокус“ . Споразумението бе подписано от лидера на БСП Корнелия Нинова и представители на ръководството на партията. Решението за подписване на този документ беше взето от членовете на Националния съвет на БСП на 14 април 2019 г. Партиите и организациите, с които БСП ще си сътрудничи са: Движение за радикална промяна - Българската пролет; Българска земеделска партия; Общонароден комитет за защита на националните интереси; Съюз на пенсионерите - 2004; Национален синдикат „Защита“; Европейска сигурност и интеграция; ПП „Подем“; Съвет на европейската научна и културна общност; Партия на българските комунисти; Отечествен съюз; Български антифашистки съюз; Демократичен съюз на жените.  \r\nДеница КИТАНОВА", "date": "2019.05.08", "title": "Европейски избори 2019: БСП подписа споразумение за взаимодействие и подкрепа за евровота с 12 организации"}
{"url": "http://www.focus-news.net/news/2019/05/08/2655228/evropeyski-izbori-2019-korneliya-ninova-bsp-savsem-skoro-borisov-shte-bade-minalo-vazhnoto-e-kak-balgarite-shte-si-podredim-nastoyashteto-i-badeshteto.html", "text": "Съвсем скоро Борисов ще бъде минало – важното е как българите ще си подредим настоящето и бъдещето. Това каза лидерът на БСП Корнелия Нинова пред журналисти след като подписа споразумение за взаимодействие и подкрепа с 12 политически и граждански организации, предаде репортер на  Агенция „Фокус“ . Тя призова БСП да бъде подкрепена с бюлетина номер 18 на 26 май. „Радвам се, че все повече хора виждат в БСП гаранция и възможност. Гаранция за справедливост, защото нашите представители в Европа ще се борят за минимална европейска заплата и минимална европейска пенсия. Гаранция, че ще има европейска прокуратура, начело с г-жа Кьовеши, за да има справедливо правосъдие. Възможност тук в България да се смени едноличния режим на Борисов. Възможност да започнем да възстановяваме държавата и да направим така, че да има условия за малък и среден бизнес без рекет, да има условия за общинско и държавно здравеопазване, образование, в което не се подменя историята, паметта и българщината“, каза тя. Нинова заяви, че трябва да се знае, че е имало турско робство, а не съжителство. Според нея трябва да се гарантира, че има свобода и да може хората да изразяват свободното си мнение без тях. „Около това се обединяваме. За това подписваме споразумение“, каза тя и призова всички да не се страхуват и да гласуват.  \r\nДеница КИТАНОВА", "date": "2019.05.08", "title": "Европейски избори 2019: Корнелия Нинова, БСП: Съвсем скоро Борисов ще бъде минало – важното е как българите ще си подредим настоящето и бъдещето"}
{"url": "http://www.focus-news.net/news/2019/05/08/2655230/pazardzhik-reka-maritsa-e-povishila-nivoto-si-v-rayona-na-grada-s-14-sm-prez-poslednoto-denonoshtie.html", "text": "Леко увеличение в нивото на река Марица при Пазарджик е отчетено през последното денонощие, сочи справка на  Националния институт по метеорология и хидрология . В резултат на валежите от дъжд нивото на река Марица при град Пазарджик се е повишило с 14 см. При Белово се отчита спад с 1 см. Река Чепинска при Велинград също е намалила нивото си с 2 см. При нивото на река Тополница при село Поибрене също се отчита спад с 4 см.", "date": "2019.05.08", "title": "Пазарджик: Река Марица е повишила нивото си в района на града с 14 см през последното денонощие"}
{"url": "http://www.focus-news.net/news/2019/05/08/2655234/sport-adrian-andreev-vleze-v-osnovnata-shema-na-turnira-vav-florida.html", "text": "Адриан Андреев преодоля квалификациите и се класира за основната схема на турнира във Флорида с награден фонд 25 хиляди долара. Във втората си среща от пресявките тенисистът ни победи с 6:0, 6:0 друг българин - Карен Хачатрян. Преди това Андреев победи с 6:4, 6:0 Лейтън Алън от САЩ. \r\nНа старта в основната схема младата българска надежда в тениса ще играе срещу номер 5 в схемата - Фелипе Матнила от Колумбия. \r\nВенцислав ДРАГОМАНОВ", "date": "2019.05.08", "title": "Спорт: Адриан Андреев влезе в основната схема на турнира във Флорида"}
{"url": "http://www.focus-news.net/news/2019/05/08/2655233/bistra-kesyakova-odbh-burgas-do-momenta-sa-polucheni-5-signala-za-nereglamentirano-praskane-na-selskostopanski-ploshti-i-za-podmor-na-pcheli.html", "text": "До момента са получени 5 сигнала за нерегламентирано пръскане на селскостопански площи и за подмор на пчели. Това каза за  Радио „Фокус“ – Бургас  Бистра Кесякова, началник на отдел „Растителна защита” към Областна дирекция по безопасност на храните – Бургас. По думите ѝ действителен се е оказал само един от сигналите. „Доказа се, че има подмор на пчели вследствие на нерегламентирано пръскане, за което ще бъдат създадени три акта по Закона за пчеларството на трима земеделски производители“, отбеляза Кесякова. Тя добави, че глобата на нарушителите ще бъде съобразена с предвидената в закона санкция за юридическите лица – от 8 до 10 хиляди лева. „Единият от случаите касае физическо лице – там глобата ще бъде в размер от 4 до 5 хиляди лева“, допълни Кесякова. По думите ѝ по част от останалите сигнали не се е установил подмор на пчели, а в един от случаите подморът е доказан, но не и че причината за него е нерегламентирано пръскане по посевите. „Продължаваме със засилените проверки за спазване на Закона за пчеларството и наредба 13“, каза още Кесякова. \r\nМария ПОПЧЕВА", "date": "2019.05.08", "title": "Бистра Кесякова, ОДБХ – Бургас: До момента са получени 5 сигнала за нерегламентирано пръскане на селскостопански площи и за подмор на пчели"}
{"url": "http://www.focus-news.net/news/2019/05/08/2655236/dobrich-ostavat-tri-dni-do-krayniya-srok-za-kandidatstvane-za-finansovo-podpomagane-ot-obshtinata-na-semeystva-i-dvoyki-s-reproduktivni-problemi.html", "text": "Остават три дни до крайния срок за кандидатстване за финансово подпомагане от Общината на семейства и двойки с репродуктивни проблеми, предаде кореспондент на  Радио „Фокус” – Варна . Срокът за подаване на заявителни документи е до 10 май 2019 г. включително. Приемът в рамките на тазгодишната кампания започна на 10 април. Документи се подават в Центъра за услуги и информация, работно място „Деловодство“ на ет. 1 в сградата на Община град Добрич. Някои от критериите, на които трябва да отговарят двойките, желаещи финансово подпомагане за извършване на ин витро процедури, са да нямат задължения към Община град Добрич, да са с непрекъснати здравноосигурителни права, да са пълнолетни, да са завършили средно образование, да е налице доказан стерилитет (независимо с женски и/или с мъжки фактор), лечим единствено с методите на АРТ и по-конкретно IVF или ICSI, да не са одобрени за финансово подпомагане за ин витро процедури от „Центъра за асистирана репродукция” или от друга институция предоставяща финансиране за лечение на репродуктивни проблеми за същата календарна година, в която кандидатстват за финансиране със средства от бюджета на Община град Добрич  и др. Пълният списък на условията, както и подробно информация за кампанията са публикувани на интернет страницата на общинската администрация. Там е представен и регламентът за кандидатстване.  \r\nЖулиета НИКОЛОВА", "date": "2019.05.08", "title": "Добрич: Остават три дни до крайния срок за кандидатстване за финансово подпомагане от Общината на семейства и двойки с репродуктивни проблеми"}
{"url": "http://www.focus-news.net/news/2019/05/08/2655232/burgas-s-voenen-ritual-po-podnasyane-na-ventsi-i-tsvetya-zapochnaha-proyavite-prez-vtoriya-den-ot-otbelyazvaneto-na-130-godini-ot-sazdavaneto-na-24-ti-pehoten-chernomorski-polk.html", "text": "С военен ритуал по поднасяне на венци и цветя и шествие в Бургас се отбелязват 130 години от създаването на 24-ти пехотен Черноморски полк, предаде репортер на  Радио „Фокус“ - Бургас . На пл. „Св. св. Кирил и Методий“ по повод годишнината от създаването на полка бяха построени представителни части от Бургаския военен гарнизонен състав, представителен блок от Флотилия бойни и спомагателни кораби на ВМС с командир лейтенант Владислав Урумов, представителен блок от Сухопътните войски с командир кап. Иван Испиров, представители сборен блок от формированията на Военновъздушните сили с командир кап. Васил Груев, представителен блок на Областни и Общински съюзи, офицерите и сержантите от Запаса и резерва на Бургас, Съюза на ветераните от войните в България, Съюза на военноинвалидите и военнопострадалите от войните в мирно време. В ритуала участие взе и Представителният духов оркестър на ВМС на Република България с диригент кап. III ранг Мирослав Трифонов. Строят бе приет от нач. на Гарнизон Бургас и командир на Флотилия бойни и спомагателни кораби ВМС флотилев адмирал Мален Чубенков. По време на военния ритуал бе посрещнато знамето на 24-ти пехотен Черноморски полк. След церемонията представителните военни части ще се отправят с тържествен марш към Паметника на загиналите във войните воини от 24-ти Черноморски полк. Бе отслужен молебен пред параклиса. В ритуала участие взеха зам.-кметът на Бургас Красимир Стойчев, областния управител Вълчо Чолаков, както и други политици и общественици. \r\nДеница ДИМИТРОВА", "date": "2019.05.08", "title": "Бургас: С военен ритуал по поднасяне на венци и цветя започнаха проявите през втория ден от отбелязването на 130 години от създаването на 24-ти пехотен Черноморски полк"}
{"url": "http://www.focus-news.net/news/2019/05/08/2655237/api-do-21-may-trafikat-po-patya-asenovgrad-hvoyna-shte-se-spira-periodichno-za-obrushvane-na-skatove.html", "text": "До 21 май ще се извършва обрушване на скатовете и почистване на тунелите по пътя II-86 Асеновград – Хвойна. За осигуряване на безопасността на пътуващите трафикът ще се спира всеки ден от понеделник до четвъртък от 09.00 до 17.00 часа на интервали през около 2 часа. Това съобщиха от  Агенция „Пътна инфраструктура“ . Необходимо е шофьорите да изчакват на място или да използват алтернативния маршрут по път III-866 Кричим - Девин. \r\nВ петък движението ще се ограничава от 09.00 до 15.00 часа, а за да не се затруднява трафикът в почивните дни - събота и неделя, няма да се извършва обрушване на скатовете. Дейностите се извършват по алпийски способ и е наложителна мярка за подобряване на безопасността на пътуващите. Шофьорите трябва да карат внимателно, със съобразена скорост и да спазват стриктно пътната сигнализация.", "date": "2019.05.08", "title": "АПИ: До 21 май трафикът по пътя Асеновград – Хвойна ще се спира периодично за обрушване на скатове"}
{"url": "http://www.focus-news.net/news/2019/05/08/2655239/varna-45-godishna-zhena-e-postradala-pri-katastrofa-na-patya-varna-burgas-v-mestnostta-haramiyata.html", "text": "45-годишна жена е пострадала при катастрофа на пътя Варна – Бургас. Това съобщиха от  ОДМВР – Варна . Инцидентът е станал около 12.15 часа на 7 май в местността Харамията. 45-годишна водачка на лек автомобил предприема маневра завиване наляво и допуска ПТП с предприемащ маневра изпреварване друг автомобил. В резултат на инцидента водачката на първото превозно средство е получила контузия и рана на главата. Оказана ѝ е медицинска помощ в болница и е освободена за домашно лечение.", "date": "2019.05.08", "title": "Варна: 45-годишна жена е пострадала при катастрофа на пътя Варна – Бургас в местността Харамията"}
{"url": "http://www.focus-news.net/news/2019/05/08/2655235/sliven-s-kontsert-spektakal-na-detski-tantsovi-i-muzikalni-sastavi-v-grada-beshe-otkrito-21-voto-izdanie-na-natsionalniya-festival-na-detskata-kniga.html", "text": "С концерт-спектакъл на детски танцови и музикални състави в града беше открито 21-вото издание на Националния фестивал на детската книга, предаде репортер на  Радио „Фокус“ - Сливен .  \r\nВ програмата на фестивала са включени единайсет премиери на нови детски книги, изложби, представления на открито, творчески работилници. Днес от 13.30 часа ще започне кръгла маса с международно участие на тема “Фантазия и хумор в съвременната детска литература: защо е важно да се предложат на децата множество светове“. От 16.00 часа във фоайето на театъра ще бъде открита изложба „Театрални кукли на любими литературни герои“ и ще има награждаване на отличените участници в VIII Национален конкурс за изработване на театрални кукли на любими литературни герои – Сливен, 2019. \r\nНа изграден книжен базар на площада пред общината най-новите си книги за деца представят осем издателства, като книгите в трите фестивални дни ще се продават с големи отстъпки. \r\nТазгодишният фестивал е под почетния патронаж на председателя на Народното събрание Цвета Караянчева. \r\nЛюдмила ЙОРГОВА", "date": "2019.05.08", "title": "Сливен: С концерт-спектакъл на детски танцови и музикални състави в града беше открито 21-вото издание на Националния фестивал на детската книга"}
{"url": "http://www.focus-news.net/news/2019/05/08/2655240/pravitelstvoto-odobri-aktualizirana-patna-karta-za-izpalnenie-na-aktualiziranata-strategiya-za-prodalzhavane-na-reformata-v-sadebnata-sistema.html", "text": "Министерският съвет одобри Актуализирана пътна карта за изпълнение на Актуализираната стратегия за продължаване на реформата в съдебната система. Това съобщиха от  правителствената информационна служба . Актуализирането на Пътната карта е инициирано в резултат от необходимостта от преразглеждане на сроковете и преразпределението на финансовия ресурс, предназначен за изпълнението на мерките, с оглед успешното им реализиране. \r\nС решение на Министерски съвет от 22 април 2016 г. бе одобрена Пътна карта за изпълнение на Актуализираната стратегия за продължаване на реформата в съдебната система. Пътната карта предвижда конкретни действия, финансиране, очаквани резултати, индикатори за изпълнение и отговорни институции. Мерките са ясно определени и обединени тематично в специфични цели за постигането на всяка стратегическа цел. \r\nВ изпълнение на решение на Съвета по прилагане на Актуализираната стратегия за продължаване на реформата в съдебната система (Съвета) от заседание, проведено на 27 ноември 2018 г., се създаде експертна работна група със задача да обсъди и предложи актуализиране на Пътната карта към Актуализираната стратегия за продължаване на реформата в съдебната система. В състава на работната група бяха включени представители на Висшия съдебен съвет, Прокуратурата, Националния институт на правосъдието, Върховния касационен съд, Върховния административен съд, Инспектората на ВСС, Български институт за правни инициативи, като наблюдатели бяха включени представители от Управляващия орган на ОПДУ и представител на Секретариата на Съвета. Работната група изготви доклад с конкретни предложения, който представи за одобрение от членовете на Съвета. На 26 февруари 2019 г. Съветът прие доклада от дейността на работната група.", "date": "2019.05.08", "title": "Правителството одобри Актуализирана пътна карта за изпълнение на Актуализираната стратегия за продължаване на реформата в съдебната система"}
{"url": "http://www.focus-news.net/news/2019/05/08/2655231/pravitelstvoto-otpusna-27-mln-lv-za-dovarshvane-na-novata-bolnitsa-v-yambol-obzor.html", "text": "Правителството отпусна 27 млн. лв. за довършване на новата болница в Ямбол. Средствата ще бъдат разпределени за период от три години, като през 2019 г. ще бъдат отпуснати около 8 млн. лв., през 2020 г. – около 13 млн. лв., и през 2019 г. – над 5 млн. лв.  Така ще се осъществи преместването на болницата в намиращата се в близост недостроена сграда в груб строеж. Новият болничен блок ще бъде на 10 етажа с площ от 32 000 кв. м, с капацитет до 250 болнични легла. Предвижда се строителство и на инфекциозно отделение. По този начин ще се подобрят обслужването на пациентите и условията на труд на лекарите, както и ще се спомогне за привличане на повече пациенти. Предстои да се обяви обществена поръчка за избор на изпълнител на проекта, като в рамките на година и половина след това трябва да има изграден нов болничен комплекс. Болницата „Св. „Пантелеймон“ обслужва 120 хил. души в Ямболска област. \r\nМинистър-председателят Бойко Борисов заяви, че от 2013 г. се работи по тази тема. „Когато създадохме правителството, колегата Волен Сидеров като депутат от Ямбол го беше поставил като условие. Сега болницата в Ямбол на практика е едни павилиони“, заяви Борисов. Премиерът припомни, че са минали 40 години от първата копка на сградата. „Това е една от хилядите сгради, започнати и недовършени навремето. Но сега мисля, че държавата може да ги осигури. Това са 17 павилиона – пази Боже да си болен там“, коментира министър-председателят. \r\nОт своя страна, кметът на Ямбол Георги Славов подчерта, че отпуснатите средства за болницата в града са жизнено важни и не трябва да се свързват с предизборния момент в страната. Директорът на болницата д-р Панайот Диманов заяви, че с новия болничен комплекс качеството на медицинската дейност ще бъде на по-високо ниво. „Това ще мотивира всички работещи за обгрижването на пациентите, ще способства за създаването на нови високо технологични дейности и за всичко, което е необходимо, за една модерна медицина в Ямболска област“, заяви д-р Диманов. \r\nЦветилена СИМЕОНОВА", "date": "2019.05.08", "title": "Правителството отпусна 27 млн. лв. за довършване на новата болница в Ямбол (ОБЗОР)"}
{"url": "http://www.focus-news.net/news/2019/05/08/2655242/zapazvat-se-oblekcheniyata-pri-zaplashtane-na-taksite-za-sotsialni-uslugi.html", "text": "Правителството одобри промени в Тарифата за таксите за социални услуги, финансирани от държавния бюджет. Чрез тях се гарантира запазването на досегашния облекчен режим за заплащане на такси в непълен размер от определени групи потребители на социални услуги. По този начин ще продължи да се прилага многогодишната добра практика за осигуряване на облекчен достъп до услугите за по-уязвимите групи. Това съобщиха от  правителствената информационна служба . \r\nИзмененията се наложиха заради решение на Върховния административен съд, с което част от текстовете на тарифата бяха обявени за нищожни поради липса на законова делегация. Промените в документа станаха възможни благодарение на промени в Закона за социално подпомагане в сила от 22 март, които уредиха правомощията на Министерския съвет по отношение на таксите.", "date": "2019.05.08", "title": "Запазват се облекченията при заплащане на таксите за социални услуги"}
{"url": "http://www.focus-news.net/news/2019/05/08/2655213/afp-kitay-prizova-za-zapazvane-na-yadrenoto-sporazumenie-za-iran.html", "text": "Китай призова всички страни да подкрепят запазването на споразумението за ядрената програма на Иран, след като Техеран заяви, че ще сложи край на ограничаването на запасите от обогатяване на уран, освен ако не получи помощ за заобикаляне на новите американски санкции, предава  AFP . \r\n„Поддържането и прилагането на всеобхватното споразумение е споделена отговорност на всички страни\", заяви говорителят на китайското външно министерство на редовен брифинг за пресата. \r\n„Призоваваме всички заинтересовани страни да проявят сдържаност, да засилят диалога и да избягват нарастващото напрежение\", подчерта говорителят, добавяйки, че Китай „решително се противопоставя на\" едностранните санкции на САЩ срещу Иран. Тереза Герова", "date": "2019.05.08", "title": "AFP: Китай призова за запазване на ядреното споразумение за Иран"}
{"url": "http://www.focus-news.net/news/2019/05/08/2655246/kardzhali-dobrovoltsi-ot-oblastnata-organizatsiya-na-bchk-byaha-nagradeni-v-dzhebel-po-povod-denya-na-cherveniya-krast-i-cherveniya-polumesets.html", "text": "Доброволци червенокръстци бяха наградени на площада в Джебел послучай Деня на Червения кръст и Червения полумесец. Това съобщи за  Радио \"Фокус\"  Жана Чакърова, директор на секретариата на Областната организация на БЧК - Кърджали. Тази година организацията празнува 8-ми май заедно с партньорите си от клуб „Да имаш голямо сърце не тежи“ с ръководител Ваня Енчева, общинската организация на БЧК - Джебел с председател Емине Сали и на Общината в Джебел.  \r\nПроф. д-р Тодор Черкeзов, председател на Областната организация на червения кръст - Кърджали, поздрави всички доброволци и участници в празника на организацията, която обединява над 3400 членове за безвъзмездния им труд в подкрепа на нуждаещите се, в даряването на надежда в трудни моменти и привличане на съмишленици и дарители. „Като благодарност към всички тях, ние организирахме едно по-различно и цветно събитие на площада в Джебел, за да отдадем дължимото на всички доброволци, служители и симпатизанти на Червения кръст, които приемат работата си в организацията като своя мисия“, каза още проф. д-р Тодор Черкезов. Той връчи наградите на НС на БЧК на изявени доброволци.  \r\nЗванията „Отличник на БЧК“ се дава на Ваня Енчева от Джебел, на второ място e Мелиха Байрам от Крумовград и на трето Златка Лапанова от екип 254-Кърджали. Със званието „Млад отличник на БЧК“ са наградени доброволците Сезин Хасан от Джебел, Васил Раев от Кърджали, Димитрина Карамфилова от Ардино и Ангел Асенов Алексиев от Крумовград. С Благодарствена грамота е отличен Адриан Дуралиев от Крумовград, а Благодарствен диплом-грамота на БЧК е връчен на Клуб на БМЧК „Да имаш голямо сърце не тежи“ и на лекарите д-р Атанас Тодоров Митков, д-р Борис Досев и д-р Стоян Петков. \r\nДарина ДЕЕНИЧИНА", "date": "2019.05.08", "title": "Кърджали: Доброволци от Областната организация на БЧК бяха наградени в Джебел по повод Деня на Червения кръст и Червения полумесец"}
{"url": "http://www.focus-news.net/news/2019/05/08/2655245/burgas-valchitranskoto-zlatno-sakrovishte-shte-bade-predstaveno-v-grada-po-vreme-na-noshtta-na-muzeite.html", "text": "Някои от най-впечатляващите тракийски златни предмети, открити по нашите земи, ще бъдат показани в Бургас по време на тазгодишната Нощ на музеите. Това съобщиха от пресцентъра на  Община Бургас . Изложбата „Тракийското златно съкровище от Вълчитрън“ ще бъде открита на 18 май от 18.00 часа в зала „Трезор“ на Археологическия музей на ул. „Богориди“ 21. Тя се организира в партньорство между Регионален исторически музей – Бургас и Регионален исторически музей – Плевен, чиято собственост са експонатите. Вълчитрънското съкровище ще гостува в града през летния сезон и е една от елитните изложби, които очакват бургазлии за XV-та Нощ на музеите. Това е най-голямото тракийско златно съкровище, открито до този момент в страната. Съставено е от девет съда с чистотата на златото 88% и обща тежест 12.5 кг, като само единият от предметите е с тежест 4.5 кг. Според експертите ценните предмети са от края на бронзовата епоха – периода 1600 - 1200 години преди Хр. Това е периодът на т. нар. „Микенска Тракия“, за която се говори в „Илиада“ на Омир. Предполага се, че златните съдове са използвани в култовите практики на тракийските царе-жреци. Съкровището е открито през 1924 г. край днешното село Вълчитрън, Плевенско.", "date": "2019.05.08", "title": "Бургас: Вълчитрънското златно съкровище ще бъде представено в града по време на Нощта на музеите"}
{"url": "http://www.focus-news.net/news/2019/05/08/2655244/asen-aleksandrov-direktor-na-51-su-elisaveta-bagryana-obmislyame-da-napravim-onlayn-sastezanie-mezhdu-uchenitsite-s-pravilnika-za-bezopasnost-po-patishtata.html", "text": "Обмисляме да направим онлайн състезание между учениците с правилника за безопасност по пътищата. Това каза в предаването за образование „Всички в час“ на  Радио „Фокус“   Асен Александров, директор на 51 СУ „Елисавета Багряна“. Той обясни, че олимпиада за пътна безопасност, е организирана за ученици от 3-ти до 7-и клас, и се е състояла в 2 кръга – през октомври и април м.г., а днес е награжданването. Самите въпроси са били диференцирани в зависимост от възрастта на учениците и са обхващали различни аспекти на необходимото поведение на учениците на пътя, обясни той. „Новото е, че се опитваме това обучение да бъде атрактивно. То може да бъде, тъй като вече има много видеоматериали, има онлайн въпроси, съобразени с възрастта на учениците, които да направят обучението по-интерактивно и по-интересно. Извън регулярните часове, които провеждат учителите, свързани с безопасността на движението, след всеки инцидент, се опитваме да разговаряме с учениците за по-безопасни маршрути“, каза още той. Асен Александров добави, че при по-малките деца се напомня на родителите, че децата им копират тяхното поведение и колкото и да бързат, не бива да си позволяват да нарушават правилата за пресичане например. Той коментира още, че възпитанието започва от вкъщи и първите правила за безопасност идват от там, когато детето е на 2-3 години.  \r\nМилослава АНГЕЛОВА", "date": "2019.05.08", "title": "Асен Александров, директор на 51 СУ „Елисавета Багряна“: Обмисляме да направим онлайн състезание между учениците с правилника за безопасност по пътищата"}
{"url": "http://www.focus-news.net/news/2019/05/08/2655247/odobreni-sa-200-000-lv-dopalnitelen-transfer-po-byudzheta-na-balgarskata-telegrafna-agentsiya.html", "text": "Министерският съвет одобри 200 000 лв. допълнителен трансфер по бюджета на Българската телеграфна агенция за 2019 г. Средствата, които ще бъдат осигурени за сметка на преструктуриране на разходите и/или трансферите по централния бюджет за 2019 г., са предназначени за организацията и отразяването на VI-ия Световен конгрес на информационните агенции, който ще се проведе през месец юни в София. Това съобщиха от  правителствената информационна служба . \r\nФорумът ще премине под мотото “The Future of News” („Бъдещето на новините”). В програмата му са включени теми, свързани с фалшивите новини, навлизането на изкуствения интелект, проблемите със собствеността на медиите и новите източници на финансиране. \r\nВ световния конгрес ще участват лидерите на над 150 новинарски агенции, водещи журналисти и представители на най-влиятелните традиционни и електронни медии в света. Очаква се това да бъде едно от най-големите медийни събития в България.", "date": "2019.05.08", "title": "Одобрени са 200 000 лв. допълнителен трансфер по бюджета на Българската телеграфна агенция"}
{"url": "http://www.focus-news.net/news/2019/05/08/2655241/yana-ivanova-regionalen-istoricheski-muzey-burgas-24-ti-chernomorski-pehoten-polk-tryabva-da-e-svetal-primer-za-obshtestvoto-dnes.html", "text": "24-ти Черноморски пехотен полк трябва да е светъл пример за обществото днес, защото дава свидни жертви като участник във всички войни  – Балканската война, Междусъюзническата война, Първа световна и особено Втората световна война. Това каза пред журналисти Яна Иванова, уредник в отдел „Най-нова история” в Регионален исторически музей – Бургас по повод 130-годишнината от създаването на полка, предаде репортер на  Радио „Фокус“ - Бургас . „Освен да се преклоним пред жертвите и ветераните, ние трябва да помним паметта за 24-ти Черноморски пехотен полк и за тяхната саможертва, жертвеност и героизъм“, каза още тя и уточни, че първият командир на полка е майор Водолаки, който е българин от Бесарабия. „Един от най-обичаните командири е Христо Недялков, който ръководи полка по време на Балканските войни. Не можем да изброим всички, но не можем да не споменем последния полковник на 24-ти Черноморски пехотен полк - Георги Добринов“, заяви Яна Иванова. По думите ѝ след Втората световна война полкът е разформиран.  \r\nОтносно жертвите тя уточни, че е трудно да бъдат конкретизирани. По думите ѝ през Балканските войни са 1061 загинали. „Същите тези имена са поставени на плочи, които се намира в параклиса „Св. Георги“ в Морската градина, построен през 2012 г. по повод 100-годишнината от Балканската война“, каза още Иванова. Според нея участниците в полка са не само от региона на Бургас. „Един от впечатляващите герои – Иван Арабаджиев, не е родом от Бургас, но той завинаги остава в историята на полка като човекът, който е пленил турско знаме по време на битките в Бунархисар\", добави Иванова. \r\nДеница ДИМИТРОВА", "date": "2019.05.08", "title": "Яна Иванова, Регионален исторически музей – Бургас: 24-ти Черноморски пехотен полк трябва да е светъл пример за обществото днес"}
{"url": "http://www.focus-news.net/news/2019/05/08/2655250/zornitsa-kraleva-zam-kmet-na-blagoevgrad-3-923-211-leva-shte-badat-investirani-v-3-uchilishta-i-detska-gradina-po-proekta-za-modernizatsiya-na-obrazovatelnata-infrastruktura.html", "text": "3 923 211 лева ще бъдат инвестирани в три училища и една детска градина в Благоевград по проект „Обновяване и модернизация на образователната инфраструктура в Благоевград“. Това каза пред  Радио „Фокус“ – Пирин  зам.-кметът на Община Благоевград по европейските проекти и програми Зорница Кралева по време на встъпителна пресконференция за проект “Обновяване и модернизация на образователната инфраструктура в Благоевград“. Зорница Кралева уточни, че днешната пресконференция е за обекта ДГ „Вечерница“ с размер на проекта около 1 560 000 лева. Тя посочи, че проектът предвижда осигуряване на модерна, функционална, здравословна, енергийно ефективна и достъпна среда в НХГ „Св. св. Кирил и Методий“, Трето ОУ „Димитър Талев“ и Пето СУ „Георги Измирлиев“, както и ДГ № 8 „Вечерница“. „Проектът „Обновяване и модернизация на образователната инфраструктура в Благоевград“ се финансира по приоритетна ос 1 „Устойчиво и интегрирано градско развитие” и е с продължителност 24 месеца. Оперативната програма се движи с много добри темпове, които ние постигаме като сме постигнали и всички индикатори и етапни цели към края на 2018-та година“, каза още Кралева. \r\nНа представянето на проекта присъстваха и ръководителят на проекта Костадин Георгиев, Иво Николов - заместник-кмет по икономика и финанси, инж. Емилия Тунева - заместник-кмет по строителството и сигурността. \r\nДенис НИКИФОРОВ", "date": "2019.05.08", "title": "Зорница Кралева, зам.-кмет на Благоевград: 3 923 211 лева ще бъдат инвестирани в 3 училища и детска градина по проекта за модернизация на образователната инфраструктура"}
{"url": "http://www.focus-news.net/news/2019/05/08/2655249/pravitelstvoto-odobri-20-mln-lv-leva-za-zakupuvane-na-uchilishtni-avtobusi.html", "text": "Министерският съвет одобри допълнителни разходи в размер на 20 000 000 лв. по бюджета на Министерството на образованието и науката за 2019 г. за закупуване на училищни автобуси. Това съобщиха от  правителствената информационна служба . \r\nЦелта е да се улесни достъпът до образование на децата и учениците в задължителна училищна възраст, в чието населено място няма училища. \r\nСъс средствата ще бъдат подменени част от 860 - те училищни автобуса, закупени през периода 2005-2008 г., които са отпаднали или предстои скоро да отпаднат от транспортните схеми за превоз на ученици.", "date": "2019.05.08", "title": "Правителството одобри 20 млн. лв. лева за закупуване на училищни автобуси"}
{"url": "http://www.focus-news.net/news/2019/05/08/2655238/i-tazi-sryada-v-predavaneto-vsichki-v-chas-agentsiya-i-radio-fokus-i-mon-otpravyat-zagadka-za-balgarskite-literaturni-shedyovri-v-igrata-nezabravimoto.html", "text": "И тази сряда в предаването „Всички в час“ Агенция и Радио „Фокус“ и Министерство на образованието и науката (МОН) отправят поетична загадка в играта „Незабравимото“, целяща популяризиране на българските литературни шедьоври. \r\nВсяка сряда в предаването за образование „Всички в час“  излъчваме нов откъс, тази седмица е представен от Райна Дрангова, внучка на военния психолог, педагог и публицист полковник Борис Дрангов –  един от най-обичаните и уважавани офицери на бойните полета на войните за национално освобождение и обединение през 1912 – 1918 г.:    \r\nНахлуй към равнините, \r\nзадухай и повикай \r\nи всички по земята \r\nбездомни ветрове, \r\nи, сбрани тук, почнете \r\nопелото велико \r\nна всички нас, заспали \r\nпо чужди брегове! \r\nДушите ни витаят \r\nнад бойните полета \r\nи никога не могат \r\nот тук да отлетят, \r\nче в пъклената мъка \r\nна кости неопети \r\nдо страшний съд господен \r\nще трябва да горят.  \r\nПитаме от кое литературно произведение е откъсът и кой е авторът, а отговорите ви очакваме на адрес: \r\nСофия, ул. „Султан тепе“ 8,на тел. 0882 802 802, както и на телефоните на \"Фокус\" в цялата страна. \r\nИмейл:   и във    \r\nНаградата е книга – “Бойните маршове на честта и славата на България” с автор Красимир Узунов.", "date": "2019.05.08", "title": "И тази сряда в предаването „Всички в час“ Агенция и Радио „Фокус“ и МОН отправят загадка за българските литературни шедьоври в играта „Незабравимото“"}
{"url": "http://www.focus-news.net/news/2019/05/08/2655227/ukrainskiyat-premier-vladimir-groysman-kiev-ne-priema-ruskite-pasporti-na-zhitelite-na-donbas.html", "text": "Правителството на Украйна ще приеме решение за признаването на незаконни паспортите на Руската федерация, издадени на жителите на Донбас. Това заяви на заседание на кабинета на министрите на Украйна министър-председателят Владимир Гройсман, предава  TACC . \r\n„Днес ще вземем правителствено решение да признаем всички паспорти, издадени на нашата територия, за незаконни\", обяви Гройсман. Съгласно думите му, Киев ще се обърне пред други страни с искане да не признават руски паспорти, издадени на жителите на Донбас. \r\n„Ще се обърнем към всички страни-партньори, така че след съответното решение на украинското правителство [за непризнаване на руски паспорти], да вземат подобни решения, за да може тези документи да не са валидни при преминаване на границите\", допълни лидерът на кабинета в Киев. Тереза Герова", "date": "2019.05.08", "title": "Украинският премиер Владимир Гройсман: Киев не приема руските паспорти на жителите на Донбас"}
{"url": "http://www.focus-news.net/news/2019/05/08/2655251/burgas-navarshvat-se-60-godini-ot-otkrivaneto-na-profesionalnata-gimnaziya-po-turizam-prof-d-r-asen-zlatarov.html", "text": "Честваме 60-годишнината на Професионалната гимназия по туризъм Проф. д-р „Асен Златаров“. Това каза пред журналисти директорът на гимназията Силвия Пехливанова, предаде репортер на  Радио „Фокус“ – Бургас . Програмата в днешния ден включва организирането на флашмоб на тема „Бургас на един сладкиш разстояние“. „Идеята ни е да върнем времето назад и да пресъздадем любимите на всички жители на Бургас емблематични сладкарници от нашите детски години. Приготвили сме някои позабравени сладки изкушения – дънерчета, масленки, розички, охлювчета и други“, отбеляза директорът и добави, че инициативата е организирана и с благотворителна цел. „Искаме да съберем средства, за да може наши ученици в бъдеще да се включат в Международен кулинарен фестивал или състезание. Вече цели 60 години ние работим със същия устрем и ентусиазъм и нашите ученици са креативни, открити и, както винаги, са се постарали. Надявам се хората да изпитат чувство на задоволство и да си върнат спомените от своята младост“, допълни още Пехливанова. \r\nЧестванията по повод 60-годишнината от основаването на гимназията ще продължат в 17.30 часа в Летен театър – Бургас, където ще се проведе тържествен концерт. Входът е свободен. \r\nМария ПОПЧЕВА", "date": "2019.05.08", "title": "Бургас: Навършват се 60 години от откриването на Професионалната гимназия по туризъм Проф. д-р „Асен Златаров“"}
{"url": "http://www.focus-news.net/news/2019/05/08/2655253/veliko-tarnovo-za-19-poredna-godini-v-obshtinata-shte-se-provede-proletniyat-dyal-na-kampaniyata-dvizhi-se-i-pobedi.html", "text": "За 19 поредна години ще се проведе пролетният дял на кампанията „Движи се и победи“. Това съобщи д-р Светлана Моминска от Регионалната здравна инспекция, предаде репортер на  Радио „Фокус“ – Велико Търново . Инициативата ще се състои в периода 11 май до 1 юни. И тази година участниците ще преминат общо три маршрута. На 11 май е първият туристически маршрут Велико Търново – хижа Божур, на 18 май – Велико Търново – Преображенски манастир, и на 1 юни – Велико Търново – парк \"Ксилифор\".  \r\n„Съгласно регламента на кампанията в нея могат да участват всички желаещи от община Велико Търново. На финала на всеки туристически маршрут е необходимо всеки участник да попълни специален формуляр за участие и това е много важно за по-нататъшното участие при обявяването на наградите. Регистрацията на участниците се извършва във времето между 10.00 и 14.00 часа на определените за целта пунктове. За тези, които не познават маршрутите, ще бъдат осигурени водачи на групи с определено място и час на тръгване“, посочи д-р Моминска. Тя допълни, че в рамките на крайните пунктове на трите похода за всички желаещи турски ще бъдат организирани образователни занимания с тематика превенция на тютюнопушенето и употребата на алкохол, както и безопасност на движение по пътищата. Походът до хижа \"Божур\" ще бъде посветен на Световния ден на движението – 10 май и превенцията на употребата на алкохол сред младите хора. Участниците ще могат да проверят своите знания относно употребата и злоупотребата с алкохол, освен това ще имат възможност да усетят как се променят реакциите на човек, който е употребил алкохол. Това ще стане с помощта на алкоочила. Акцент по време на втория поход до Преображенския манастир на 18 май, ще е превенцията на пътнотранспортния травматизъм. На финала на маршрута желаещите ще могат да се включат в забавна игра по тази тема. По традиция третия маршрут на кампания завършва с спортно-туристически празник в парк Ксилифор.  \r\nПо повод на Световния ден без тютюнев ден – 31 май всички желаещи ще могат да рисуват по темата „Аз дишам свободно“. По време на всички туристически походи ще се разпространяват здравно образователни материали. По желание на участниците ще бъде измерено и кръвното налягане. \r\nД-р Моминска посочи, че отново голямата награда ще е велосипед. За нея ще се състезават всички участници минали и през трите маршрута на кампанията. Пет награди ще бъдат връчени за възрастовите групи от 4 до 7 години, 11 -19 години, 20 – 45 години, 46 – 64 години и над 65 години. Ще има още четири специални награди – за най-малък участник, ненавършил 4 години, за най-възрастен участник, за семейство и за непушач над 18 години. За тях ще се състезават всички участници, преминали най-малко през два маршрута от обявените три. „Ще се надпреварват за поощрителната награда всички участници, които са преминали поне един маршрут. Ще бъде връчени и наградата на председателя на Великотърновски общински съвет за най-масово участие на училище в кампанията, както и наградата на Регионалния координатор на Министерство на младежта и спорта. За нея ще се надпреварват всички участници в кампанията до 29 години. Наградата на Младежки дом Велико Търново ще бъде връчена на най-атрактивния участник в спортно-туристическия празник в парк Ксилифор. Тегленето на жребия за наградите на пролетния дял ще се състои на 7 юни в РЗИ, в присъствието на организаторите на кампанията и средствата за масова информация“, посочи д-р Светлана Моминска. \r\n„Движи се и победи“ се организира за 19-а поредна година от РЗИ – Велико Търново, Община Велико Търново, ТД „Трапезица 1902“ и Младежки дом – Велико Търново. Кампанията преминава под егидата на председателя на Великотърновски общински съвет. Инициативата „Движи се и победи“ стартира през есента на 2001 година, в  рамките на програма СИНДИ, а по настоящем е част от общинската програма „Здрави деца в здрави семейства“. Оттогава до сега са проведени 35 кампания с общ брой участниците 18 459, в това число деца, ученици, възрастни хора и 407 семейства. Най-голяма активност в тази инициатива имат учениците на възраст до 14 години. \r\nНадежда КРЪСТЕВА", "date": "2019.05.08", "title": "Велико Търново: За 19 поредна години в общината ще се проведе пролетният дял на кампанията „Движи се и победи“"}
{"url": "http://www.focus-news.net/news/2019/05/08/2655255/dobrich-spetsialisti-shte-obsledvat-avariraliya-skener-na-mbal-dobrich.html", "text": "Специалисти ще обследват днес авариралия скенер на Многопрофилната болница за активно лечение в Добрич, съобщиха от  лечебното заведение . Сервизни инженери пристигат днес в болницата, за да обследват причините за авариралият скенер. Компютърният томограф дефектира непосредствено преди празниците в ранният след обяд на 3 май. За проблема се уведомени РЗОК и ЦСМП-Добрич. Въпреки този проблем, хоспитализирани болни и спешно нуждаещи се от това изследване са обезпечени, като се извозват до болницата в Балчик за сметка на МБАЛ - \r\nДобрич. Както вече бе информирано, МБАЛ - Добри има сключен договор с болницата в Балчик за провеждане на изследвания с компютърен томограф, като по този начин жителите на областта са обезпечени при необходимост от такова изследване. На финалната права е процедурата по осигуряване на нов скенер в Добричката болница. Парите за него, близо 600 000 лв., са отпуснати от Министерство на здравеопазването (МЗ) и вече са преведени по сметките на лечебното заведение. Предстоят още много и специфични процедури по съгласуване и издаване на разрешителни за работа както от Министерството на здравеопазването, така и от Агенцията за ядрено регулиране и други институции. С ново съвременно родилно легло се сдоби Акушер-гинекологично отделени в МБАЛ – Добрич, съобщава още ръководството на болницата. То е дарение и вече е монтирано в отделението и ще поеме потока от родилки от областта.", "date": "2019.05.08", "title": "Добрич: Специалисти ще обследват авариралия скенер на МБАЛ - Добрич"}
{"url": "http://www.focus-news.net/news/2019/05/08/2655257/smolyan-institutsiite-obsadiha-neobhodimite-merki-za-podobryavane-sastoyanieto-na-republikanskata-patna-mrezha-v-oblastta.html", "text": "Заместник областните управители Андриян Петров и Владимир Гърбелов проведоха среща с директори и представители на институциите, имащи отношение със сервитутите по републиканската пътна мрежа в област Смолян. Това съобщиха от пресцентъра на  Областна администрация – Смолян . Целта на срещата беше да се обсъдят и предприемат мерки за почистване на падналите клони и дървета, както и останалия от зимната поддръжка пясък по пътното платно. \r\nПредставителите на институциите докладваха за свършеното до момента и обсъдиха пречките за ускоряване на почистването на падналите дървета край пътя. Като основен проблем беше изтъкната незаинтересоваността от страна на собствениците на частни гори да предприемат действия за разчистване на падналата дървесина в пределите на техните имоти. Във връзка с този проблем се взе решение да се проведе среща с горовладелските кооперации, стопанисващи частни имоти на територията на Пампорово, Стойките, Широка лъка и Чепеларе, където проблемът е най-съществен. \r\nПо време на срещата се обсъди и въпросът за работата по отстраняване на пясъка, останал от зимното поддържане, като беше отчетено, че темповете на работа на пътно-поддържащата републиканската пътна мрежа фирма са незадоволителни и процесът трябва да се ускори. Взе се решение и се поставиха срокове до 20 май проходите Пампорово, Рожен и Превала да бъдат основно почистени. \r\nЗаместник областният управител Андриян Петров каза, че областният управител и кабинетът му са готови при необходимост да се обърнат за съдействие към агенциите и министерствата за справяне с проблема. Той  обърна внимание, че с майските празници и наближаващите балове се засилва пътникопотока и трябва в най-кратки срокове да бъде почистена пътната мрежа от пясъка. Във връзка с това областният управител и общините настояват при подписване на нови и подновяване на стари договори с пътно-поддържащи фирми да се изисква процентът на използване на химикали и соли да се завиши за сметка на обработването с пясък. Засегнат беше и въпросът, свързан със състоянието на републиканската пътна мрежа, както и появилите се проблеми върху пътната настилка, включително и в участъци от пътища в гаранционен срок, като се взе решение да бъдат предприети мерки за ремонт на тези участъци в най-кратки срокове при настъпване на подходящи климатични условия. \r\nВ срещата участваха заместник-областните управители Андриян Петров и Владимир Гърбелов, директорът на РД МВР - Смолян ст. комисар Николай Димов, директорът на КАТ - Смолян ст. инсп. Костадин Марковски, директорът на ОПУ - Смолян инж. Костадинка Миланова, зам.-директорът на ЮЦДП - Смолян инж. Ивайло Исаев, директорът на РДГ - Смолян инж. Венцислав Фурлански, Васка Караджова – експерт от община Смолян, кметът на Община Чепеларе Славка Чакърова, Велко Кисьов – отговорник от страна на пътно-поддържащата фирма.", "date": "2019.05.08", "title": "Смолян: Институциите обсъдиха необходимите мерки за подобряване състоянието на републиканската пътна мрежа в областта"}
{"url": "http://www.focus-news.net/news/2019/05/08/2655256/georgi-terziyski-api-ne-e-politicheska-organizatsiya-i-ne-uchastva-v-izborite-spazvame-zakonovite-srokove.html", "text": "АПИ не е политическа организация и не участва в изборите - спазваме законовите срокове. Това каза председателят на Управителния съвет на Агенция „Пътна инфраструктура“ Георги Терзийски в интервю за  Агенция „Фокус“ . Терзийски категорично отрече твърденията на народни представители от БСП, че АПИ бави предизборно отговор и отлага за след изборите искането им за проверката на пътищата. „Не бавим никакъв отговор и не крием нищо. Напротив стриктно спазваме закона и отговорът се подготвя. Това е много ясно казано в писмото, което сме изпратили на народните представили на 2 май, за да ги уведомим, че работим по искането“, заяви той. Терзийски отбеляза, че от БСП искат детайлна техническа документация за 46 участъци от републиканската пътна мрежа, като част от пътните отсечки са строени през 80-те години на 20 век, т. е. преди близо 40 години. „Убеден съм, че за всеки разумен човек е ясно, че това е огромно количество масив от документи, които трябва да се прегледат и систематизират. Информацията ще бъде предоставена в законовия срок, който е 13 май“, каза още той. \r\nТерзийски посочи, че като дългогодишни народни представители, депутатите от БСП би трябвало да са наясно със законовите срокове. \r\n„Мен ме притеснява обаче друго, че темата в момента много удобно се подновява от хора от БСП, които активно участват в предизборната кампания за Европейски парламент. Единият е ръководител на Предизборния щаб на социалистическата партия, а другият е водач на листата за европейски депутати. Агенция „Пътна инфраструктура“ е експертна администрация, а не политическа. Няма да позволя 136-годишната история и работата на пътната администрация да се използва за предизборна дъвка от никой. В агенцията работят изключителни специалисти, изключително качествени млади кадри, които изкарват на гърба си много сериозни процедури. Имаме много задачи както по изграждането на автомагистралите „Хемус“ и „Струма“, така и по редица други проекти и няма да разпръскваме енергията си в безсмислени и никому ненужни политически препирни“, заяви председателят на Управителния съвет на АПИ. \r\nТой добави, че от БСП вече пет месеца не са посочили нито  експерти, нито независимата европейска лаборатория, която те желаят да ангажират за исканата инспекция. „Това ме кара да си мисля, че нито имат експерти, които са готови да застанат с имената и репутацията си, нито са избрали независима лаборатория. По-скоро използват темата пътища като удобна опорна точка в предизборната си кампания, а това е вредно за държавата“, каза още Георги Терзийски. Пълния текст на интервюто четете в „Мнение”", "date": "2019.05.08", "title": "Георги Терзийски: АПИ не е политическа организация и не участва в изборите - спазваме законовите срокове"}
{"url": "http://www.focus-news.net/news/2019/05/08/2655258/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образували се колони от автомобили и от двете страни на границата. Движението е спокойно. \r\nМария КУРТЕВА", "date": "2019.05.08", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/05/08/2655260/stara-zagora-44-godishna-zhena-e-s-opasnost-za-zhivota-sled-kato-e-blasnata-ot-lek-avtomobil-v-grada.html", "text": "44-годишна жена е с опасност за живота, след като е блъсната от лек автомобил в града, съобщиха от  ОДМВР – Стара Загора . Инцидентът е станал 7 май до магазин \"Метро” в Стара Загора. Автомобил \"Опел Астра\", управляван от 36-годишен мъж, движил се в посока изток, в близост до магазин „Метро” навлязъл в южния банкет на платното, където ударил 44-годишната пешеходка, след което продължил движението си и се ударил в паркиран лек автомобил \"Мерцедес\". В следствие на настъпилото ПТП пешеходката е получила черепно-мозъчна травма. Откарана е за лечение в УМБАЛ - Пловдив с опасност за живота. Водачът е тестван с технически средства за употреба на алкохол и наркотични вещества, като тестът за алкохол е отрицателен, а тестът за наркотични вещества е положителен за амфетамин.  \r\nВ сектор „Пътна полиция“, ОДМВР – Стара Загора е образувано досъдебно производство.", "date": "2019.05.08", "title": "Стара Загора: 44-годишна жена е с опасност за живота, след като е блъсната от лек автомобил в града"}
{"url": "http://www.focus-news.net/news/2019/05/08/2655261/burgas-otmenya-se-spektakalat-tri-kotki-na-pokriva-koyto-tryabvashe-da-bade-predstaven-v-kulturen-dom-na-neftohimika-na-13-may.html", "text": "Отменя се спектакълът „Три котки на покрива“, който трябваше да бъде представен в Културен дом на нефтохимика на 13 май. Комедията е отменена поради технически причини, съобщиха от пресцентъра на  Община Бургас . Спектакълът е на ДТ „Никола Вапцаров“- Благоевград. В него участват актьорите Васил Драганов, Ани Михайлова, Ивайло Калоянчев и други. Всички закупени билети могат да бъдат върнати на касата на НХК и парите им ще бъдат възстановени. Организаторите си извиняват за причиненото неудобство.", "date": "2019.05.08", "title": "Бургас: Отменя се спектакълът „Три котки на покрива“, който трябваше да бъде представен в Културен дом на нефтохимика на 13 май"}
{"url": "http://www.focus-news.net/news/2019/05/08/2655259/veliko-tarnovo-politsiyata-izdirva-40-godishen-mazh-nanesal-poboy-na-zhena-v-park-v-tsentara-na-grada.html", "text": "Полицията издирва 40-годишен мъж, нанесъл побой на жена в парк в центъра на града, съобщиха от  ОДМВР – Велико Търново . Сигналът за случая е получен на 7 май сутринта. 45-годишна жена от Велико Търново е потърсила съдействието на полицейските служител, след като в парк в центъра на града ѝ е нанесен побой от мъж от град Търговище, с когото живеела на семейни начала. Преди пристигането на полицейския екип мъжът е напуснал мястото на побоя. Към момента местонахождението му не е установено. Работата по изясняване на случая продължава.", "date": "2019.05.08", "title": "Велико Търново: Полицията издирва 40-годишен мъж, нанесъл побой на жена в парк в центъра на града"}
{"url": "http://www.focus-news.net/news/2019/05/08/2655262/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.05.08", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/05/08/2655243/benyamin-netanyahu-izrael-nyama-da-dopusne-iran-da-razpolaga-s-yadren-arsenal.html", "text": "Министър-председателят на Израел Бенямин Нетаняху обеща, че страната му няма да допусне Иран да придобие ядрени оръжия, след като ислямската република заяви, че ще се откаже от ограниченията върху ядрените си дейности, договорени в споразумението от 2015 г., предава  AFP . \r\n„Тази сутрин по пътя си тук чух, че Иран възнамерява да продължи ядрената си програма\", каза Нетаняху на церемония в Ерусалим. „Няма да позволим на Иран да придобие ядрено оръжие“, увери израелският премиер. \r\nНетаняху даде първи израелски отговор на изявлението на държавния глава на Иран Хасан Роухани, че Техеран ще запази излишния уран и ще възобнови обогатяването му, ако не бъдат определени нови условия по споразумението.  \r\nНетаняху е един от водещите критици на договора за ядрената програма на Техеран от 2015 г. между Иран и световните сили. САЩ се оттеглиха от сделката през май 2018 г., а навръх първата годишнина от решението на Вашингтон Иран обяви, че прекратява изпълнението на част от поетите по договора ангажименти.  \r\nКоментарът бе първият от страна на представител на властта в Израел. Миналата година Нетаняху приветства решението на американския президент Данълд Тръмп да оттегли страната от важната сделка и призова другите държави да направят същото. \r\nПо-рано в сряда иранският президент Хасан Роухани заяви по време на телевизионно изказване от Техеран, че Ислямската република ще запази излишния си обогатен уран и тежката вода и ще определи 60-дневен срок за нови условия по сделката. Ако крайният срок не бъде спазен, Техеран ще предприеме допълнителни стъпки.  \r\nРоухани увери, че Иран иска да договори нови условия с останалите партньори по договора, но призна, че ситуацията за страната е тежка. „Ако петте страни се присъединят към преговорите и помогнат на Иран да оползотвори ползите си в областта на петрола и банковото дело, Техеран ще се върне към ангажиментите си по отношение на ядрената сделка\", категоричен бе Роухани. \r\nПрез 2015 г. Иран и страните от групата 5+1 (САЩ, Китай, Русия, Франция, Великобритания и Германия) постигнаха историческо споразумение за решаване на дългогодишния спор по ядрената програма на Техеран след повече от десетилетие преговори. Така санкциите, наложени на Иран от САЩ, ЕС и ООН, трябваше да бъдат вдигнати в замяна на съгласието на Техеран за дългосрочни ограничения върху ядрената му програма, която Западът подозираше, че е насочена към създаването на атомна бомба. Точно преди година на тази дата – 8 май – държавният глава на САЩ Доналд Тръмп обяви решението за изтеглянето на страната си от сделката, описвайки я като „най-лошата“ в историята. \r\nЧастичното прекратяване на задълженията по Съвместния всеобхватен план за действие (СВПД) Е първата стъпка от страна на Иран в отговор на оттеглянето на САЩ от ядрената сделка и липсата на ангажимент от страна на европейските страни да изпълнят обещанията си. Ако страните не предприемат нови мерки в рамките на два месеца, Иран ще предприеме нови действия, предупредиха по-рано от МВнР в Техеран. Тереза Герова", "date": "2019.05.08", "title": "Бенямин Нетаняху: Израел няма да допусне Иран да разполага с ядрен арсенал"}
{"url": "http://www.focus-news.net/news/2019/05/08/2655254/afp-voennite-v-sudan-zabavyat-prehoda-kam-grazhdansko-upravlenie.html", "text": "Лидерите на протестите в Судан обвиниха военните управници, че забавят прехвърлянето на властта на цивилна администрация на фона на разногласията между двете страни за новата структура на управление на страната, предава  AFP . \r\n„Отговорът на военния съвет... се движи в посока на разширяване на преговорите, а не в посока на преход\" на властта, се казва в изявление на „Алианс за свобода и промяна“. Тереза Герова", "date": "2019.05.08", "title": "AFP: Военните в Судан забавят прехода към гражданско управление"}
{"url": "http://www.focus-news.net/news/2019/05/08/2655263/burgas-otborat-na-chernomorets-se-klasira-za-super-finala-pri-u13-po-vodna-topka.html", "text": "Ватерполистите на „Черноморец“ си осигуриха по категоричен начин място във финалната четворка от държавното първенство за деца U13 (родени 2006 г. и по-малки). Това съобщиха от пресцентъра на  Община Бургас . В оспорвани двубои на басейн „Диана“ в столицата, бургаският тим единствен записа пет победи от пет мача и оглави еднолично групата за супер финала с 15 т. Така възпитаниците на треньора Петър Йонов напълно заслужено стигнаха до спора за отличията за сезон 2018/2019 г. „Малките гладиатори“ от „Черноморец“, по определение на родител, започнаха с победа 13:10 над съгражданите си от „Нептун“. След това „акулите“ подчиниха варненските „Черно море“ с 15:8 и „Комодор“ с 13:11. В последния състезателен ден бургазлии се наложиха с 13:10 над „Левски“ и с 11:7 над „Ботев“. След изиграването на срещите във финалната шестица (3-5 май), втори в групата се класира „Комодор“ – 9 т. Трето и четвърто място си поделиха домакинът „Левски“ и „Черно море“, които в последния ден завършиха с реми помежду си и със 7 т. Във финал „Б“ за разпределение на позициите извън карето ще играе бургаският „Нептун“, който записа две победи и завърши с 6 т. В последния мач тимът на треньора Антон Панговски отстъпи с 20:21 от „Комодор“. Шести е „Ботев“ (Враца) – 0 т. Групата допълват ЦСКА, „КПС Варна“, „Славия“. По регламент, за супер финала резултатите, постигнати до този етап от надпреварата, няма да се зачитат, както и спечелените точки от изиграните срещи. Това според главният треньор на „Черноморец“ Петър Йонов е несправедливо. Във финалното каре най-добрите отбори в тази възраст играят на принципа „всеки срещу всеки“. Мачовете от супер финала са на 15 и 16 юни. Все още не ясно кой ще бъде домакин на дербитата. В настоящия сезон от държавните първенства по водна топка СКВТ „Черноморец“ ще участва в разпределението на медалите още при юноши до 17 г. и при девойки до 17 г. Първи отличия за сезона вече спечелиха отборите мъже и жени. През месец март мъжкият тим защити второто място от турнира за Купа България и за втора поредна година триумфира с купата и сребърните медали. Дамите в клуба извоюваха два комплекта медали – бронз за третото място в турнира за трофея на страната и от държавното първенство. Този уикенд отборът U15 на „Черноморец“ ще играе за място в Топ 4 за тази възраст. Мачовете от финалната шестица са от 10 до 12 май във Варна. До този етап се класираха още домакинът „Черно море“, „Аква Спорт“, „КПС Варна“, „Ботев 2000“ и ЦСКА.", "date": "2019.05.08", "title": "Бургас: Отборът на „Черноморец” се класира за супер финала при U13 по водна топка"}
{"url": "http://www.focus-news.net/news/2019/05/08/2655266/burgas-pobeditelite-ot-natsionalniya-literaturen-konkurs-petya-dubarova-shte-badat-nagradeni-na-10-may.html", "text": "Победителите от Националния литературен конкурс „Петя Дубарова“ ще бъдат наградени на 10 май. Тържествената церемония по награждаването ще се състои от 18.00 часа в зала „Петя Дубарова“ на КЦ „Морско казино“. Това съобщиха от пресцентъра на  Община Бургас . Жури в състав Кристин Димитрова (председател), Бойко Ламбовски, Марин Бодаков, Иван Сухиванов и Янчо Чолаков, избра победителите измежду участвалите 154 младежи от цялата страна. И тази година традиционният за конкурса сборник „Петя – пристан зелен“ ще събере върху страниците си най-добрите текстове. Пластиката „Полет“, изработена от скулптора Ненчо Русев, ще отлети при един от призьорите, който ще бъде обявен на самото тържество. Конкурсът е включен в Националния календар за извънучилищна дейности под №41, с осигурени целогодишни стипендии за призовите награди във възрастовата група от 14 до 18 години. Негови организатори са Община Бургас, Къща-музей „Петя Дубарова“, Министерство на образованието и РУО – Бургас.", "date": "2019.05.08", "title": "Бургас: Победителите от Националния литературен конкурс „Петя Дубарова“ ще бъдат наградени на 10 май"}
{"url": "http://www.focus-news.net/news/2019/05/08/2655268/sport-yurgen-klop-tseliyat-mach-tsyaloto-predstavyane-na-otbora-be-neveroyatno-nepovtorimo.html", "text": "Мениджърът на Ливърпул Юрген Клоп не скри емоциите си след невероятната победа с 4:0 и отстраняването на Барселона на полуфинала в Шампионската лига. Той заяви, че в живота си е изгледал много мачове, но не помни друг като този. “Целият мач, цялото представяне на отбора бе невероятно, неповторимо. Гледал съм много мачове в живота си, но не помня друг като този. Трудно бе да победим, а да го направим с “чиста” мрежа, нямам представа как момчетата успяха да го направят.  \r\nВидях Джеймс Милнър да плаче на терена след мача. Това значи много за нас. Знам, че в живота има други много по-важни неща, но атмосферата, която създадохме тук, е нещо специално”, смята Клоп. \r\nВенцислав ДРАГОМАНОВ", "date": "2019.05.08", "title": "Спорт: Юрген Клоп: Целият мач, цялото представяне на отбора бе невероятно, неповторимо"}
{"url": "http://www.focus-news.net/news/2019/05/08/2655270/burgas-v-grada-shte-se-sastoi-lektsiya-na-uchitelya-i-fizik-teodosiy-teodosiev.html", "text": "Учителят по физика Теодосий Теодосиев – Тео ще представи пред жителите на Бургас мотивиращата лекция за „Успешният човек и методика за формиране на силов интелект“. Дългоочакваната среща ще се проведе на 9 май от 16.30 часа в зала №2 на Експозиционен център „Флора“. Това съобщиха от пресцентъра на  Община Бургас .   \r\nТеодосий Теодосиев е един от най-изявените и признати учители по физика в България повече от 40 години. В школата, създадена от учителя Тео в Казанлък се обучават ученици, които печелят медали по физика от международни олимпиади. Възпитаниците му постигат високи резултати благодарение на специалния му подход при обучение, чрез създаване на експериментални задачи по физика. Негови ученици в момента са професори по физика в на-реномираните университети в света. Целта на срещата е да обогати познанията на учащите, да подпомогне преподавателите при планирането и организацията на учебния процес, да послужи за по-голяма свобода на избора, както и на възможностите за развитие и самоусъвършенстване в професионалната област. На събитието ще присъстват ученици от бургаски училища и преподаватели от областта на природните науки и екологията. Организатор на срещата с физика Теодосий Теодосиев е Община Бургас.", "date": "2019.05.08", "title": "Бургас: В града ще се състои лекция на учителя и физик Теодосий Теодосиев"}
{"url": "http://www.focus-news.net/news/2019/05/08/2655248/rumanskite-vlasti-predadoha-na-balgarskite-petima-uchastnitsi-v-prestapnata-grupa-za-telefonni-izmami.html", "text": "Днес на ГКПП „Дунав мост“ румънските власти осъществиха предаването на петима български граждани на българските власти. Това съобщиха от пресцентъра на  МВР . Петимата – на възраст от 24 до 36 години, бяха обявени за международно издирване в Шенгенската информационна система на 18 април т.г. на основание на издадени от Специализираната прокуратура Европейски заповеди за арест, за участие в организирана престъпна група за телефонни измами. Те са задържани от румънската полиция същия ден в рамките на проведената под надзора на прокуратурата операция.  \r\nЕдна от най-големите организирани престъпни групи, занимавала се с телефонни измами, бе неутрализирана в хода на предприети действия на територията на София, Велико Търново и Румъния. В нея участваха  служители на ГД „Национална полиция“ и ОДМВР-Велико Търново. Реализацията бе осъществена с помощта на румънските партньорски служби и на Евроджъст, съдействали за бързината на разследването. В рамките на действията бяха задържани пет лица от България – „мулета“, в Румъния – още  шестима от най-високото йерархично ниво на групата, включително и ръководителят, както и над 23-ма „въртачи“, които постоянно набирали различни телефонни номера на територията на България. Разследването стартира през 2017 г. от Велико Търново. След като мащабите излязоха от територията на ОДМВР, случаят бе поет от ГДНП, на по-късен етап се включиха и Специализираната прокуратура и румънските служители. Според  събраните до момента данни, измамите, извършени от задържаната група, са за над 2 милиона лева.", "date": "2019.05.08", "title": "Румънските власти предадоха на българските петима участници в престъпната група за телефонни измами"}
{"url": "http://www.focus-news.net/news/2019/05/08/2655267/ministar-krasimir-valchev-samo-ako-si-postavim-krayno-ambitsiozna-tsel-kakvato-e-misiya-nula-mozhem-da-postignem-maksimalni-rezultati-po-patna-bezopasnost.html", "text": "Само ако си поставим крайно амбициозна цел, каквато е „Мисия нула“, ние можем да постигнем максимални резултати по пътна безопасност. Това каза министърът на образованието и науката Красимир Вълчев по време на награждаването на участниците в олимпиада по безопасност на движението по пътищата в 51 СУ „Елисавета Багряна“, предаде репортер на  Агенция „Фокус“ . „Ако за нас възпитанието по безопасност на пътищата е професионално задължение, то за Института по пътна безопасност това е една мисия“, заяви министър Вълчев, като посочи, че именно тя е провокирала Министерството на образованието. „Те проявиха тази необходима инициативност да провокират нас, Министерството на образованието, да реализираме това състезание по безопасност на движението. И не само него, но и поредица от политики, в областта на обучението и възпитанието по пътна безопасност“, посочи Вълчев.  \r\nМинистър Вълчев отбеляза, че имаме нужда от такива инициативи, макар истинските резултати - предотвратените катастрофи и инциденти, често да остават невидими.  \r\nИрина ИВАНОВА", "date": "2019.05.08", "title": "Министър Красимир Вълчев: Само ако си поставим крайно амбициозна цел, каквато е „Мисия нула“, можем да постигнем максимални резултати по пътна безопасност"}
{"url": "http://www.focus-news.net/news/2019/05/08/2655271/deputatite-prieha-okonchatelni-promeni-v-zakona-za-kadastara-i-imotniya-registar-podobryavashti-administrativnoto-obsluzhvane-na-potrebitelite-na-kadastralni-uslugi.html", "text": "Депутатите приеха промени в Закона за кадастъра и имотния регистър на второ четене, предаде репортер на  Агенция „Фокус“ . Измененията са внесени от Министерски съвет и целят да се подобри административното обслужване на потребителите на кадастрални услуги, като се създаде правна възможност за лицата, придобили правоспособност по реда на Закона за кадастъра и имотния регистър, да подпомагат службите по геодезия, картография и кадастър (СГКК). Предложената със законопроекта правна възможност правоспособните лица по кадастър да извършват дейности по административно обслужване ще окаже положително въздействие върху качеството на административното обслужване на потребителите на кадастрални услуги, намаляването на административната тежест и повишаване на качеството на кадастралната карта и кадастралните регистри. Необходимостта от подпомагане дейността на СГКК е следствие от увеличаване на териториалното покритие на страната с кадастрална карта и кадастрални регистри и съответно от нарасналия брой заявления за услуги, изпълнението на които не може да се обезпечи с наличния брой служители. Към настоящия момент покритието на страната с кадастрална карта и кадастрални регистри е 72 %, а се предвижда до средата на 2019 г. да достигне 90 %. Между двете четения постъпи предложение от Искрен Веселинов от ВМРО, което бе прието. Съгласно текста кадастралната карта и кадастралните регистри се създават и поддържат в актуално състояние с цел документиране на местоположението, границите, трайното предназначение на териториите и начина на трайно ползване на недвижимите имоти.  С този текст се цели създаване и водене на имотния регистър и изработване на устройствени планове. \r\nДеница КИТАНОВА", "date": "2019.05.08", "title": "Депутатите приеха окончателни промени в Закона за кадастъра и имотния регистър, подобряващи административното обслужване на потребителите на кадастрални услуги"}
{"url": "http://www.focus-news.net/news/2019/05/08/2655273/pregled-na-mezhdunarodnite-novini-do-1300-chasa-agentsiya-fokus.html", "text": "Иран преустановява спазването на някои от ангажиментите по споразумението за ядрената програма на страната, подписано през лятото на 2015 г., предава  AFP . \r\n„Решението на Висшия съвет по сигурността да спре изпълнението на някои от задълженията на Ислямска република Иран по (ядрената сделка) бе съобщено на държавните глави на страните, които все още са страни по договора - Великобритания, Китай, Франция, Германия и Русия, съобщиха от Министерството на външните работи в Техеран. \r\nПрез 2015 г. Иран и страните от групата 5+1 (САЩ, Китай, Русия, Франция, Великобритания и Германия) постигнаха историческо споразумение за решаване на дългогодишния спор по ядрената програма на Техеран след повече от десетилетие преговори. Така санкциите, наложени на Иран от САЩ, ЕС и ООН, трябваше да бъдат вдигнати в замяна на съгласието на Техеран за дългосрочни ограничения върху ядрената му програма, която Западът подозираше, че е насочена към създаването на атомна бомба. Точно преди година на тази дата – 8 май – държавният глава на САЩ Доналд Тръмп обяви решението за изтеглянето на страната си от сделката, описвайки я като „най-лошата“ в историята. \r\nЧастичното прекратяване на задълженията по Съвместния всеобхватен план за действие (СВПД) Е първата стъпка от страна на Иран в отговор на оттеглянето на САЩ от ядрената сделка и липсата на ангажимент от страна на европейските страни да изпълнят обещанията си. Ако страните не предприемат нови мерки в рамките на два месеца, Иран ще предприеме нови действия, предупредиха по-рано от МВнР в Техеран. \r\n***  Решението на Иран да преустанови изпълнението на отделни точки от Съвместния всеобхватен план за действие (СВПД) за ядрената програма на Техеран е предизвикано от необузданите действия на САЩ. Това подчерта говорителят на Кремъл Дмитрий Песков пред журналисти в Москва, предава  TACC . \r\n„Президентът (на Русия Владимир) Путин многократно говори за последиците от необмислените стъпки по отношение на Иран, имайки предвид решението, взето от Вашингтон. Виждаме, че тези последици вече се появяват“, подчерта говорителят на Кремъл. \r\nСъгласно думите му, руските дипломати продължават да обсъждат темата за СВДП с партньорите по договора, включително европейските, с цел да бъде запазено споразумението. \r\n***  След срещата на върха във федералната столица Берлин опитите за деблокиране на диалога за нормализиране на двустранните отношения между Сърбия и Косово ще получи нов тласък – от Албания. Представители на страните от Западните Балкани се събират в рамките на процеса „Бърдо-Бриони\" в Тирана, където се очаква да бъде обсъден диалогът и възможностите за неговото възобновяване. Темата ще бъде в дневния ред, но едва ли ще бъде постигнато конкретно решение по нея, отбелязва електронното издание на водещия прищински ежедневник  Zeri . \r\nСпоред някои политици, дискусията за преговорите между Косово и Сърбия в Тирана отслабва важността на диалога. Заместник-председателят на Демократическата партия на Косово и вицепремиер на страната Енвер Ходжай подчерта, че е погрешно да се очаква диалогът между Косово и Сърбия да бъде тема номер едно на срещата в Тирана. „Това не е двустранна среща, няма характер за преговори и е погрешно да очакваме, че ще настъпи обрат в рамките й. Всеки от лидерите на страните в региона може да представи гледна точка, но тя не е задължителна“, подчерта Ходжай. \r\nВъпреки че спомена, че събитието в Тирана не е двустранна среща между Косово и Сърбия, Ходжай все пак отбеляза, че темата на диалога може да бъде обсъдена на тази среща. \r\n***  Правителството на Украйна ще приеме решение за признаването на незаконни паспортите на Руската федерация, издадени на жителите на Донбас. Това заяви на заседание на кабинета на министрите на Украйна министър-председателят Владимир Гройсман, предава  TACC . \r\n„Днес ще вземем правителствено решение да признаем всички паспорти, издадени на нашата територия, за незаконни\", обяви Гройсман. Съгласно думите му, Киев ще се обърне пред други страни с искане да не признават руски паспорти, издадени на жителите на Донбас. \r\n„Ще се обърнем към всички страни-партньори, така че след съответното решение на украинското правителство [за непризнаване на руски паспорти], да вземат подобни решения, за да може тези документи да не са валидни при преминаване на границите\", допълни лидерът на кабинета в Киев. \r\n***  ООН ще подобри борбата срещу тероризма чрез специален софтуер, който ще разпознава бързо потенциалните атентатори, съобщава германският национален ежедневник  Die Zeit . \r\nСофтуерът е предназначен да наблюдава по-добре потенциално опасните завърнали се от райони, които преди това са били контролирани от „Ислямска държава“. Екстремисти, които искат да се завърнат у дома от Близкия изток до техните съответни държави, представляват голяма транснационална заплаха, заяви генералният секретар на ООН Антониу Гутереш. „Много от тях са добре образовани и в бъдеще може да извършват терористични атаки, докато други се надяват да радикализират и да спечелят нови последователи\", допълни португалецът. \r\nСпоред изчисленията на ООН, около 40 000 души от 110 страни са се присъединили към „Ислямска държава“ в Сирия и Ирак през последните години. Службите за сигурност се опасяват, че след военното поражение джихадистите искат да продължат борбата в родините си и да разпространят идеологията на терористичната групировка. \r\nСъс софтуера, наречен GoTravel, ООН иска да се увери, че терористите могат да бъдат идентифицирани и заловени, преди да извършат актове на насилие. Софтуерът може да анализира данните за движението на лицата и да извлича от него коефициент за потенциал за риск. Той също така има за цел по-бързо да споделя информация с други засегнати страни или организации като Интерпол. \r\nПрограмата ще бъде предоставена безплатно на държавите, които все още не разполагат с достатъчно средства за преследване на заподозрени в тероризъм. Ирак и Шри Ланка са първите страни, които вече са поръчали софтуера. \r\n***  Критиците на председателя на „Партията на свободата на Австрия“ Хайнц-Кристиан Щрахе се заинтересоваха от това дали вицеканцлерът на страната прави разлика между реторика и факти, когато говори за „пълзяща ислямизация“ на населението, коментират в редакцията на националния ежедневник  Der Standard .  \r\nВ статията се представя подробен анализ на статистическите данни за австрийското население. Основният отговор, който търсят авторите, е какъв е делът на австрийците с имигрантски произход и какъв точно е той. От редакцията игнорират данните за натурализираните австрийци, тъй като – според Щрахе – такива може да станат и „реолигиозни фундаменталисти“, които така или иначе представляват заплаха за „местното население“. В обобщение: „Ще гледаме не националността, а произхода на хората в Австрия“. Авторите поясняват – това са хора, чиито родители не са родени в страната.  \r\nДанните от Статистическата служба на Австрия показват, че през последните години делът на населението без имигрантски корени всъщност… пада – от 82.6% през 2008 г. до 76,7% през 2018 г. Интересното е, че през последните 10 г. най-голямо увеличение на хората с имигрантски произход в Австрия идва от други страни-членки на Европейския съюз. Оказва се, че 6,3% от австрийците са родени в други европейски страни – или техните родители. „Този растеж едва ли може да се използва като аргумент за „пълзяща ислямизация\": В ЕС не е организация с мюсюлманско мнозинство.  \r\nВ Австрия се установяват предимно граждани на Германия, Румъния и Унгария, следвани от такива на Турция и страните от бивша Югославия - Сърбия, Босна и Херцеговина, Косово, Северна Македония и Черна гора. Относителният им дял се увеличава от 2008 г. насам от 5,3-6,1%. В рамките на тази група обаче, делът на мюсюлманско мнозинство от тези страни в (предимно Босна и Херцеговина и Косово) намалява след 2015 г.. \r\nАфганистанците и сирийците са следващата група (3,1%), след което се нареждат „други“ държави (2,6%). \r\n***", "date": "2019.05.08", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/05/08/2655272/iliya-raev-bchk-varna-izdali-sme-200-sertifikata-na-vodni-spasiteli-za-tazi-godina.html", "text": "Българският червен кръст във Варна е издал 200 сертификата на водни спасители, които да могат да практикуват професията през тази година. От януари досега курсовете за спасители на море и на басейн са преминали 38 души. Това каза председателят на областното ръководство на Червения кръст Илия Раев, предаде репортер на  Радио „Фокус“ – Варна . По повод Световния ден на Червения кръст и Червения полумесец – 8 май той обобщи, че организацията във Варна развива широк спектър от дейности. Доброволци на организацията в града и областта са раздали около 300 тона хранителни продукти от европейската програма за подпомагане на икономически слаби семейства. Помощта е раздадена на 13 000 бенефициенти.  \r\nПо думите му към БЧК във Варна функционират младежки авариен екип, екип за първа долекарска помощ. От началото на годината за оказване на първа долекарска помощ са обучени около 1200 души, а миналата година техният брой е надвишил 4000. „Нашите доброволци през лятото раздават минерална вода по площадите, през зимата раздават топъл чай. Над 80 души – бедни и стари хора обслужваме по проект за домашни грижи. Наши активисти ходят по домовете им, мерят им кръвното, изпълняват им малки дневни поръчки. Започнахме от малко и сега програмата е много успешна, има листа с чакащи“, обясни още Илия Раев. По думите му при огромен интерес протича кампанията за събиране на стари и непотребни дрехи и текстил. \r\nДиана СТОЕВА", "date": "2019.05.08", "title": "Илия Раев, БЧК – Варна: Издали сме 200 сертификата на водни спасители за тази година"}
{"url": "http://www.focus-news.net/news/2019/05/08/2655274/kyustendil-11-mesta-sa-reglamentirani-za-postavyane-na-agitatsionni-materiali-v-grada-vav-vrazka-s-izborite-za-evropeyski-parlament.html", "text": "11 места са регламентирани за поставяне на агитационни материали в града във връзка с изборите за Европейски парламент. Това съобщиха за  Радио „Фокус” – Кюстендил  от Община Кюстендил. Местата са определени със заповед на кмета на Община Кюстендил Петър Паунов. Те са както в централната градска част, така и в жилищните квартали в града. Задължение за определяне на местата за агитационни материали в селата имат кметовете на населените места. В издадената заповед се посочва, че се забранява поставянето на агитационни материали които накърняват добрите нрави или честта и доброто име на кандидатите. Забранено е провеждането на агитация в общинските учреждения, както и поставянето на агитационни материали върху общински терени, сгради общинска собственост и на обществения транспорт. Въведена е забрана за унищожаването на поставените правомерно агитационни материали до 20.00 часа на 26 май. Предизборните плакати трябва да бъдат премахнати до 2 юни. \r\nВенцеслав ИЛЧЕВ", "date": "2019.05.08", "title": "Кюстендил: 11 места са регламентирани за поставяне на агитационни материали в града във връзка с изборите за Европейски парламент"}
{"url": "http://www.focus-news.net/news/2019/05/08/2655269/d-r-atanas-kambitov-kmet-na-blagoevgrad-imame-namerenie-prez-septemvri-da-bade-gotova-dg-8-vechernitsa.html", "text": "Имаме намерение през септември да бъде готова ДГ №8 „Вечерница“. Това каза кметът на Благоевград д-р Атанас Камбитов по време на официалната церемония „Първа копка“ по проект „Обновяване и модернизация на образователната инфраструктура в Благоевград“, която се проведе в ДГ №8 „Вечерница“, предаде репортер на  Радио „Фокус“ – Пирин . Камбитов посочи, че това е поредната Първа копка на поредния проект, който ще се реализира. Кметът обясни, че национално съфинансиране означава от националния бюджет като от община Благоевград не се дават средства. „Около 4 млн. е стойността на проекта заедно с модернизацията и обновяването както на детската градина, така и на Трето ОУ „Димитър Талев“, Пето ОУ „Георги Измирлиев“ както и залата и сградата на НХГ „Св. Кирил и Методий“. Той посочи, че са се постарали сградата на ДГ №8 да е модерна и съвременна, както и да отговаря на съвременните изисквания. „Ще бъдат изградени нови детски площадки. Ще се създаде едно пространство, което ще е по-добро и по-хубаво за децата“, каза още д-р Атанас Камбитов. Той заяви, че европроектите дават една по-добра среда и по-добри условия за всички. „Това е доста труден проект, но изпълнителите ще се справят, защото съм запознат с уменията им. На добър час и дано септември да се открие проектът и да се ползва със здраве“, заяви д-р Атанас Камбитов. Той поздрави новата група, която ще бъде в новата сграда на детската градина. „Специални поздрави за прекрасните мажоретки и за публиката от балкона“, отправи още своите поздрави още д-р Атанас Камбитов. \r\nДенис НИКИФОРОВ", "date": "2019.05.08", "title": "Д-р Атанас Камбитов, кмет на Благоевград: Имаме намерение през септември да бъде готова ДГ №8 „Вечерница“"}
{"url": "http://www.focus-news.net/news/2019/05/08/2655276/ministar-krasimir-valchev-prez-novata-uchebna-godina-se-planira-poveche-chasove-po-bezopasnost-na-dvizhenie-po-patishtata.html", "text": "През новата учебна година се планира повече часове по „Безопасност на движение по пътищата“. Това каза пред журналисти министърът на образованието и науката Красимир Вълчев по време на награждаването на участниците в олимпиада по безопасност на движението по пътищата в 51 СУ „Елисавета Багряна“, предаде репортер на  Агенция „Фокус“ . „Разчитаме на много неща в образователната система и част от тях са образованието, обучението и възпитанието по безопасност на движение по пътищата. Резултатите от обучението по безопасност на движение по пътищата не можем да ги видим, но те ще се изразят в по-малкото инциденти и катастрофи в бъдеще“, заяви министър Вълчев. Той отбеляза, че Министерството на образованието е длъжно да направи всичко необходимо за да подобри информираността на децата. „Затова променихме учебните програми, разширихме обучението по безопасност на движение по пътищата. Заложихме това и в стратегията за възпитателната работа в образователната институция“, посочи министърът. \r\nПо думите му през новата учебна година ведомството планира повече часове за повече класове по „Безопасност на движение по пътищата“. „Това би следвало да залегне и във всички класове и да бъде заложено и в други учебни часове и дисциплини. Това обучение много често започва и от детската градина. В редица детски градини имаме и площадки за обучение по Безопасност на движението по пътищата. Това, което сме говорили с кметовете и проектите, които реализират за модернизация на образователната инфраструктура на училищата и детските градини, включва и изграждането на площадки за безопасност на движението по пътищата“, каза още той. \r\nМинистърът посочи, че обучението по Безопасност по пътищата е заложено в часовете по „Часа на класа“, като се обхващат от 1 до 12 клас. \r\nИрина ИВАНОВА", "date": "2019.05.08", "title": "Министър Красимир Вълчев: През новата учебна година се планира повече часове по „Безопасност на движение по пътищата“"}
{"url": "http://www.focus-news.net/news/2019/05/08/2655265/govoritelyat-na-spetsializiranata-prokuratura-siyka-mileva-shte-napravi-izyavlenie-po-povod-predavaneto-ot-rumanskite-vlasti-na-zadarzhanite-telefonni-izmamnitsi.html", "text": "От 13.30 часа на ул. \"Черковна\" 90 говорителят на Специализираната прокуратура Сийка Милева ще направи изявление по повод предаването от румънските на българските власти на задържаните там телефонни измамници. Това съобщиха от пресцентъра на  Апелативна специализирана прокуратура .", "date": "2019.05.08", "title": "Говорителят на Специализираната прокуратура Сийка Милева ще направи изявление по повод предаването от румънските власти на задържаните телефонни измамници"}
{"url": "http://www.focus-news.net/news/2019/05/08/2655277/ministerskiyat-savet-othvarli-pretentsii-za-obezshtetenie-za-izdavane-na-pasport.html", "text": "Министерският съвет отхвърли претенция на двама български граждани за изплащане на обезщетение за имуществени и неимуществени вреди във връзка с издаването на български лични документи. Това съобщиха от  правителствената информационна служба . \r\nСънародниците ни, пребиваващи в Япония, са поискали издаването на български паспорт за новороденото им дете. Поради техническа невъзможност за издаване на постоянен паспорт, от посолството ни в Токио е издаден временен паспорт. Въпреки получените уверения, че мисията ни ще се сдобие с необходимата техника за снемане на биометрични данни преди изтичането на срока на валидност на паспорта на детето, както и възможността за издаване на нов временен паспорт отново с валидност от една година, сънародниците ни са предприели по своя воля пътуване до България с цел издаване на постоянен паспорт. \r\nБългарите са завели искова молба по реда на Закона за отговорността на държавата и общините за вреди срещу Министерския съвет в размер на 5928,55 лв. Тяхната претенция е отхвърлена от Министерският съвет като неоснователна. \r\nКъм настоящия момент посолството ни в Токио разполага с всички необходими системи за издаване на български лични документи.", "date": "2019.05.08", "title": "Министерският съвет  отхвърли претенции за обезщетение за издаване на паспорт"}
{"url": "http://www.focus-news.net/news/2019/05/08/2655275/burgas-v-grada-se-provede-praznichna-tseremoniya-po-sluchay-mezhdunarodniya-den-na-cherveniya-krast-i-cherveniya-polumesets.html", "text": "В града се проведе празнична церемония по случай Международния ден на Червения кръст и Червения полумесец, предаде репортер на  Радио „Фокус“ – Бургас . На събитието присъстваха директорът на БЧК – Бургас Виолета Радева и председателят на БЧК – Бургас Д-р Нено Ненов. Те връчиха награди и грамоти на доброволци и активни участници, които през годините са допринасяли за организацията, чрез благотворителните си дейности. Основната тема, която се дискутираше на церемонията, беше хората да продължават да бъдат добри и да помагат на някой в нужда. \r\nМария КУРТЕВА", "date": "2019.05.08", "title": "Бургас: В града се проведе празнична церемония по случай Международния ден на Червения кръст и Червения полумесец"}
{"url": "http://www.focus-news.net/news/2019/05/08/2655278/balgarski-poshti-ead-shte-prodadat-dela-si-ot-imot-v-troyan.html", "text": "Правителството даде съгласието си „Български пощи“ ЕАД да продадат своя дял от поземлен имот в Троян, чрез пряко договаряне. Съсобственикът, е изразил писмено съгласие да изкупи дела на дружеството. Това съобщиха от  правителствената информационна служба . \r\nИмотът с площ от 407 кв. м. не е необходим за дейността на „Български пощи“ ЕАД, а поддръжката му е свързана с неоправдани разходи. Продажбата ще се извърши по цена, не по-ниска от определената от независим оценител.", "date": "2019.05.08", "title": "„Български пощи“ ЕАД ще продадат дела си от имот в Троян"}
{"url": "http://www.focus-news.net/news/2019/05/08/2655279/balgariya-shte-se-prisaedini-kam-obshta-deklaratsiya-za-nauchni-izsledvaniya-v-oblastta-na-zemedelieto.html", "text": "Правителството одобри присъединяването на България към общата декларация на министрите на земеделието и министрите по въпросите на научните изследвания на Вишеградската група /Чешка република, Унгария. Полша и Словакия/, Хърватия, Естония, Латвия, Литва, Румъния и Словения относно бъдещата роля на Инициативата БИОИЙСТ в контекста на „Хоризонт Европа“. Това съобщиха от  правителствената информационна служба . \r\nИнициативата БИОИЙСТ е създадена през 2016 г. Основната й цел е засилване на сътрудничеството за по-ефективното оползотворяване на научно-изследователския потенциал в областта на земеделието. Това ще се постигне чрез активното включване на страните от Централна и Източна Европа (ЦИЕ) за участие в проектите по настоящата Рамкова програма за научни изследвания и иновации „Хоризонт 2020“, както и в бъдещата „Хоризонт Европа“, за периода 2021-2027 г. \r\nВ декларацията се подчертава важността на биоикономиката за гарантиране на качеството и безопасността на храните, устойчиво управление на природните ресурси и отпадъците, смекчаване и адаптиране към изменение на климата, създаване на работни места, както и поддържане на конкурентоспособността на ЕС.", "date": "2019.05.08", "title": "България ще се присъедини към обща декларация за научни изследвания в областта на земеделието"}
{"url": "http://www.focus-news.net/news/2019/05/08/2655252/the-american-conservative-sasht-sled-provala-na-bunta-vav-venetsuela-boltan-i-pompeo-otnovo-se-hvanaha-za-iran.html", "text": "Двамата водещи американски дипломати, Майк Помпео и Джон Болтън, не скърбяха много след провала на опита за бунт във Венецуела – те вече подхванаха Иран, пише бившият съветник на американския президент Роналд Рейгън Патрик Бюканън в статия за изолационисткото издание  The American Conservative .  \r\nМиналата седмица под прицел на американското оръжие се оказа Венецуела. „Мирно решение е желателно, но военните действия са възможни\", заяви държавният секретар на на страната Майк Помпео, като увери, че „САЩ ще предприемат такива мерки, ако е необходимо\". На свой ред съветникът по националната сигурност Джон Болтън прочете инструкцията от „Доктрината Монро“ на руския президент Владимир Путин: „Това е нашето полукълбо. Тук руснаците не трябва да се намесват“. \r\nСлед като венецуелската армия реши да не се бунтува и да не сваля от власт държавния глава Никола Мадуро, Иран отново се оказа под прицела на американските оръжия. Болтън разпореди изпращането на самолетоносача „Ейбрахам Линкълн“ и група бомбардировачи в Близкия Изток, чиято задача бе да „отправят ясен сигнал на иранския режим, че всяка атака срещу интересите на САЩ и нашите съюзници ще бъде посрещната с безмилостна сила”. \r\nЗа какъв вид „атака“ говори Болтън? Според съобщения в медиите Израел е предупредил съветника на Доналд Тръмп, че Иран ще нанесе удар на американските интереси в Ирак. \r\nОт Финландия Помпео повтори предупреждението на Болтън: „Виждаме ескалация на действията на иранците... и ще ги подведем под орговорност за атаките срещу американските интереси ... Ако има такива действия, ако те бъдат реализирани от марионетка като „Хизбула\", ние ще подведем иранското ръководство под отговорност“. \r\nВ тяхната цялост заплахите на Болтън-Помпео са еквивалентни на ултиматума, че всяко нападение на „Хизбула“ в Ливан, шиитите в Йемен и проиранските бойци срещу Израел, Саудитска Арабия, Обединените арабски емирства или американските войски в Ирак, Сирия и страните от Персийския залив ще доведат до отмъщение в САЩ срещу самия Иран. \r\nОдобрява ли това президентът на САЩ Доналд Тръмп? Изглежда да. Той се оттегли от иранското ядрено споразумение и отново въведе санкции срещу близкоизточната страна. Миналата седмица той отмени изключенията за осем страни, които им позволяваха да закупуват ирански петрол. Каква е целта? Намаляване на износа на петрол от Иран от 40% от БВП на страната до нула и задълбочаване на икономическата криза, която тази година би могла да намали БВП на Иран с шест процента. \r\nИ все пак Тръм добави Иран към списъка на терористичните държави, а Ислямската революционна гвардия я помести в този за терористичните организации. За първи път постъпваме така с въоръжени сили на чужда държава. Не подходихме така дори към Северна Корея. \r\nВ отговор Иран определи САЩ като държавен спонсор на тероризма, а американските войски в Близкия изток – за терористи. Иран също предупреди, че ако спрем износа му на петрол, идващ от Персийския залив през Ормузкия пролив, той ще го затвори за други страни. И тъй като 30% от световните доставки на петрол минават именно през него, това ще доведе до глобална криза. \r\nКогато президентът Никсън спаси Израел през 1973 г. в Арабско-израелската война, арабите от ОПЕК наложиха ембарго върху петрола. Цените на бензина скочиха толкова високо, че Никсън се замисли да отиде с влак във Флорида за Коледа. Увеличаването на цените на бензина значително развали отношението на населението към Никсън и се превърна в един от основните фактори, довели до импийчмънта срещу него.  \r\nСпоред проучванията на „Галъп“ рейтингът на Тръмп достигна исторически връх от 46%. Това със сигурност се дължи на поразителните успехи на американската икономика след данъчните намаления и обширните мерки за намаляване на държавната намеса в икономиката. \r\nВ самото начало войната с Иран в Персийския залив можеше да стане популярна. Но как ще се отрази на американската икономика и способността ни да излезем от вечната война в Близкия изток, както обеща Тръмп? \r\nВ интервю за Fox News в края на април иранският външен министър посочи онези, които според него наистина се нуждаят от война между САЩ и Иран. Когато Мохамед Джавад Зариф беше попитан дали Тръмп търси конфронтация и промяна на режима, както Болтън препоръча, преди да заема поста на съветник по националната сигурност, той отговори отрицателно. „Не мисля, че президентът Тръмп иска това. Според мен той се стреми да изпълни предизборния си ангажимент да не вкарва САЩ в друга война“, припомня авторът думите му.  \r\nЗариф заяви още: „Самият Тръмп заяви, че САЩ са похарчили седем трилиона долара в нашия регион ... и единственият резултат от всичко това е засилването на тероризма, отслабването на  сигурността и увеличаването на нестабилността. Хората от нашия регион стигнаха до заключението, че присъствието на САЩ тук изначално е дестабилизиращ фактор. Мисля, че президентът Тръмп е съгласен с това“.  \r\nНо ако не е Тръмп, кой тогава настоява за конфронтация и война с Иран? \r\nЗариф отговори: „Вярвам, че „Екип Б\" иска да въвелче САЩ и президента Тръмп в конфронтация, която той не иска\". \r\nИ кой е част от този „Екип Б\"? \r\nЗариф посочи имена: Болтън, Бенямин Нетаняху, принц Мохамед Ибн Салман и принц Мохамед Ибн Зайед. \r\nАко „Екип Б\" успее да реализира своите стремежи, това ще бъде войната на Тръмп и именно той  ще трябва да плати за нея.  Тереза Герова", "date": "2019.05.08", "title": "The American Conservative (САЩ): След провала на бунта във Венецуела Болтън и Помпео отново се хванаха за Иран"}
{"url": "http://www.focus-news.net/news/2019/05/08/2655283/balgariya-otkriva-shtatno-konsulstvo-v-barselona.html", "text": "Министерският съвет прие решение за откриване на консулство на Република България в Кралство Испания, ръководено от щатно консулско длъжностно лице, със седалище в град Барселона и с консулски окръг, обхващащ територията на автономните области Каталуния и Арагон. Това съобщиха от  правителствената информационна служба . \r\nПо данни на Националния статистически институт на Кралство Испания към 2018 г. в страната са регистрирани като постоянно живеещи 125 244 българи. От тях 11 239 души, или 9% от цялата българска диаспора в Испания, са в Каталуния. Това прави областта третия най-голям приемник на българи в кралството след Мадрид и автономната област Валенсия. \r\nОткриването на консулство на Република България в Барселона е в резултат на вътрешен анализ на МВнР и на усилията на правителството за подобряване обслужването на българските граждани зад граница. Консулството ще предостави по-лесен и бърз достъп до консулски услуги като подаване на заявление за издаване на български документи за самоличност, извършване на нотариални заверки на пълномощни и декларации, както и получаване на актове за гражданско състояние. \r\nЗа финансовото обезпечаване по откриването на консулството Министерският съвет одобри допълнителни разходи по бюджета на МВнР за 2019 г. в размер до 486 211 лв., от които 16 994 лв. са по показател „Персонал”. \r\nПонастоящем живеещите в Каталуния и Арагон българи трябва да пътуват до Валенсия или Мадрид за консулски услуги.", "date": "2019.05.08", "title": "България открива щатно консулство в Барселона"}
{"url": "http://www.focus-news.net/news/2019/05/08/2655284/biomineral-ood-e-noviyat-kontsesioner-na-nahodishtata-yablanitsa-i-nanovitsa.html", "text": "Дружеството „Биоминерал” ООД е новият концесионер на находищата „Ябланица” и „Нановица“, от които се добиват скалнооблицовъчни материали – варовици. Това реши правителството, одобрявайки поисканата от предишния концесионер промяна, съобщиха от  правителствената информационна служба . Находище „Ябланица“ се намира на територията на едноименната община, област Ловеч, а находище „Нановица“ се намира в същата област, в община Тетевен. Двете концесии са предоставени през август 2007 г. на „Седимент приват“ АД за 25 години. С днешното правтелствено решение правата и задълженията по предоставените концесии се прехвърлят изцяло на „Биоминерал“ ООД, гр. Ябланица. Възможността за прехвърляне на права и задължения по предоставена концесия е регламентирана в чл. 25, ал. 2 от Закона за подземните богатства. Министерският съвет реши също да бъде отправено предложение до новия концесионер за промяна на клаузите на концесионните договори, които уреждат предоставянето на банкова гаранция. До момента исканата банкова гаранция покриваше 50% от паричните задължения на концесионера. След измененията тя ще се отнася 100% за всички (не само за паричните) задължения, свързани с изпълнението на концесионните договори. След въвеждането на по-широк обхват на банковата гаранция, вноските за рекултивация също ще бъдат финансово обезпечени с нея. \r\nСъгласно друго решение на правителството, с 5 години ще бъде удължен срокът на концесионния договор за добив на оловно-цинкови руди от находище „Джурково“, Пловдивска област. Промяната е по искане на концесионера. Със същото решение на Министерския съвет се предвиждат и изменения по отношение на концесионното плащане и банковите гаранции за изпълнение на задълженията на концесионера. Целта е договорът да бъде приведен в съответствие с действащото към момента законодателство. Министърът на енергетиката е оправомощен да сключи с концесионера - „Лъки Инвест“ АД, допълнително споразумение към концесионния договор, който е сключен през 2000 г. за срок от 9 години. През 2008 г. първоначално определеният срок е продължен с 10 години.", "date": "2019.05.08", "title": "„Биоминерал“ ООД е новият концесионер на находищата „Ябланица” и „Нановица“"}
{"url": "http://www.focus-news.net/news/2019/05/08/2655280/plovdiv-zadarzhan-e-28-godishen-mazh-ot-selo-manole-nanesal-poboy-na-saprugata-si.html", "text": "Задържан е 28-годишен мъж от село Маноле, нанесъл побой на съпругата си. Това съобщиха за  Радио „Фокус“ – Пловдив  от Областната дирекция на МВР. На 7 май служители от Районното полицейско управление в село Труд са предприели незабавна проверка на сигнал за приета в пловдивска болница 22-годишна жителка на село Маноле. Пред разследващите младата жена обяснила, че нараняването получила от съпруга си при възникнал скандал помежду им. С полицейска заповед 28-годишният извършител е задържан за едно денонощие. Срещу него е образувано досъдебно производство.", "date": "2019.05.08", "title": "Пловдив: Задържан е 28-годишен мъж от село Маноле, нанесъл побой на съпругата си"}
{"url": "http://www.focus-news.net/news/2019/05/08/2655285/pravitelstvoto-predostavi-dopalnitelni-9-mln-leva-na-tsentralnata-izbiratelna-komisiya-za-osiguryavane-na-mashinnoto-glasuvane.html", "text": "Правителството одобри изменение и допълнение на Постановление № 52 на Министерския съвет от 2019 г. за приемане на план-сметка за разходите по подготовката и произвеждането на изборите за членове на Европейския парламент от Република България през 2019 г. и за изменение на Постановление № 78 на Министерския съвет от 2019 г. за одобряване на допълнителни разходи по бюджета на Министерството на здравеопазването за 2019 година. Това съобщиха от  правителствената информационна служба . \r\nС промените в план-сметката се осигуряват допълнителни разходи за Централната избирателна комисия за осигуряване на машинното гласуване в размер на 9 млн. лева. Така се обезпечава финансово изпълнението на § 39 от преходните и заключителни разпоредби към Закона за изменение и допълнение на Изборния кодекс при произвеждането на изборите за членове на Европейския парламент от Република България през 2019 г., машинното гласуване да се произведе в най-малко 3 000 избирателни секции. \r\nСредствата ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс.", "date": "2019.05.08", "title": "Правителството предостави допълнителни 9 млн. лева на Централната избирателна комисия за осигуряване на машинното гласуване"}
{"url": "http://www.focus-news.net/news/2019/05/08/2655286/minium-285-000-lv-shte-badat-vlozheni-v-prouchvane-na-metalni-polezni-izkopaemi-na-teritoriyata-na-obshtina-madan.html", "text": "„Горубсо-Мадан” АД ще търси и проучва метални полезни изкопаеми в площ „Бориева-изток”, разположена на територията на община Мадан, област Смолян, реши правителството. Разрешението за търсене и проучване се предоставя за срок от 3 години. За този период дружеството ще вложи минимум 285 хил. лева в търсещи и проучвателни дейности. Това съобщиха от  правителствената информационна служба . \r\nЗа срок от три години „Каолин“ ЕАД ще търси и проучва неметални полезни изкопаеми - индустриални минерали в площ „Раюв камък“, разположена на територията на община Елена, област Велико Търново. Титулярят ще вложи минимум 89.8 хил. лв. в търсещо-проучвателните дейности. \r\nВ площ „Струдин“, разположена в землището на село Струпец, област Сливен, „Динас“ АД ще проучва строителни материали за срок от една година. Минимум 21.4 хил. лв. ще бъдат вложени в проучвателните дейности. \r\n„Сафир-СС-2000“ ЕООД ще проучва скалнооблицовъчни материали в площ „Петковото-2“, разположена в землището на с. Кобилино, област Хасково. Разрешението за проучване се предоставя за срок от две години, като за това време дружеството ще вложи минимум 22 хил. лв. в проучвателните дейности.  \r\nВ рамките на две години „Аидалес 21“ АД ще проучва скалнооблицовъчни материали в площ „Билото-2“, разположена в землищата на селата Кобилино и Черни рид, община Ивайловград, като в проучвателните дейности ще бъдат вложени минимум 20 270 лв.", "date": "2019.05.08", "title": "Миниум 285 000 лв. ще бъдат вложени в проучване на метални полезни изкопаеми на територията на община Мадан"}
{"url": "http://www.focus-news.net/news/2019/05/08/2655281/pravitelstvoto-odobri-ustanovyavaneto-na-diplomaticheski-otnosheniya-s-vanuatu.html", "text": "Правителството одобри установяването на дипломатически отношения с Вануату. Това беше договорено по време на среща между вицепремиера и министър на външните работи Екатерина Захариева и външния министър на Република Вануату Ралф Регенвану, съобщиха от  правителствената информационна служба . Срещата се проведе преди съвместния министерски съвет на ЕС и Групата страни от Африка, Карибите и Тихоокеанския басейн (АКТБ), в която взеха участие над 61 държави и институциите на ЕС. Форумът се състоя от 31 май до 1 юни 2018 г. в Ломе, Република Того и се проведе под съпредседателството на Екатерина Захариева в качеството й на Председател на Съвета на Европейския съюз. \r\nРешението за установяване на дипломатически отношения не е обвързано с акредитиране на посланик и разкриване на дипломатическо представителство във Вануату и съответно не води до поемане на нови финансови ангажименти. \r\nПодновяването на постъпките за установяването на дипломатически отношения с държавите от Южния Тихи океан би спомогнало за постигане на договорености за подкрепа на важни за българската страна кандидатури в рамките на международните организации, а поддържането на двустранни контакти би било в интерес на България с оглед на по-пълноценно участие при формиране на позициите на ЕС по междурегионалния диалог. \r\nРепублика Вануату е разположена на архипелага Нови Хебриди в Южния Тихи океан и има територия 12 189 кв. км. Водещи сектори в икономиката са земеделието, риболовът, туризмът и финансовите услуги. Като малка островна държава, Вануату е застрашена от последиците от изменението на климата, като повишаването на нивото на морското равнище и честите екстремни циклони. Населението наброява 288 037 души, една шеста от които живее в столицата Порт Вила. Вануату е петата островна държава в Океания, с която България установява дипломатически отношения - след Науру, Соломоновите острови, Тувалу и Фиджи.", "date": "2019.05.08", "title": "Правителството одобри установяването на дипломатически отношения с Вануату"}
{"url": "http://www.focus-news.net/news/2019/05/08/2655282/pazardzhik-obshtina-belovo-organizira-praznichna-tseremoniya-za-otbelyazvaneto-na-denya-na-evropa-i-denya-na-pobedata.html", "text": "Община Белово организира празнична церемония по повод отбелязването на 9 май – Ден на Европа и Ден на победата, съобщиха от  Общината . Община Белово кани жителите на града и неговите гости да се присъединят към тържествената церемония пред Паметника на загиналите във войните за националното спасение в квартал „Разсадника“ в 12.30 часа.", "date": "2019.05.08", "title": "Пазарджик: Община Белово организира празнична церемония за отбелязването на Деня на Европа и Деня на победата"}
{"url": "http://www.focus-news.net/news/2019/05/08/2655289/odobren-e-proekt-na-pravilnik-za-prilagane-na-zakona-za-sotsialnata-i-solidarna-ikonomika.html", "text": "Правителството одобри проект на Правилник за прилагане на Закона за предприятията на социалната и солидарна икономика. С нормативния акт се регламентират условията и редът за вписване и заличаване от регистъра на социалните предприятия, който се води и поддържа в Министерството на труда и социалната политика. Това съобщиха от  правителствената информационна служба . \r\nЧрез правилника се уреждат още условията и редът за насърчаване на социалните предприятия клас А+, както и за отпускане на средства за обучения за повишаване на професионалната квалификация на наетите от тях хора от уязвимите групи. Средствата ще се предоставят под формата на схеми за минимална помощ при спазване на изискванията на регламентите на ЕС. \r\nЦелта е да се подобри конкурентоспособността на социалните предприятия, за да участват пълноценно в рамките на единния европейски пазар и да генерират икономическа и социална добавена стойност. По този начин ще се създадат и условия за повишаване на жизнения стандарт на работещите в тях представители на уязвимите групи и ще се намали социалното неравенство.", "date": "2019.05.08", "title": "Одобрен е проект на Правилник за прилагане на Закона за социалната и солидарна икономика"}
{"url": "http://www.focus-news.net/news/2019/05/08/2655287/burgas-sastezanieto-za-programisti-hakaton-shte-zapochne-na-10-may-v-profesionalnata-gimnaziya-po-kompyutarno-programirane-i-inovatsii.html", "text": "Състезанието за програмисти започва на 10 май в Професионалната гимназия по компютърно програмиране и иновации. Това съобщиха от пресцентъра на  Община Бургас . Голямата награда за отбора-победител на тазгодишния „Хакатон“ ще бъде обучителен курс по „Изкуствен интелект“ в Лабораторията по интелигентни системи към Университет „Проф. д-р Асен Златаров“. Тридневният форум, предназначен за хора с интереси в областта на софтуерна разработка, дизайн, информационни технологии и иновативни продукти, ще започне на 10 май в залите на Професионалната гимназия по компютърно програмиране и иновации в к-с „Меден рудник“. Официалното откриване ще бъде в 17.00 часа.  \r\nЦелта на тазгодишния „Хакатон“ ще бъде „Създаване на приложения и игри за обучение и/или виртуална реалност“. Поредното издание на „Хакатон“ събира на едно място хора с интереси в областта на софтуерна разработка, дизайн, информационни технологии и иновативни продукти. Целта на инициативата е да събере на едно място програмисти, дизайнери и предприемачи, които заедно да предложат концепция за софтуерен продукт и да стартират работа по неговото разработване. Организатори на „Хакатон“ са Катедрите „Компютърни системи и технологии“ и „Компютърни и информационни технологии“ към Университет „Проф. д-р Асен Златаров“, Студентският съвет към университета съвместно с Община Бургас, фирма „Технологика“, Иновационни Системи – Бургас, Клъстер ИКТ Бургас, Фирма Кодифик, Професионална гимназия за Компютърно Програмиране и Инoвaции, Профилирана природоматематическа гимназия „Акад. Никола Обрешков“ и Професионална гимназия по Електротехника и Електроника „Константин Фотинов“. Амбицията на организаторите е събитието да стимулира прилагането на съвременните технологии в ежедневието на хората и живота в града. „Хакатонът“ ще има важен принос за развитие на ИТ общността в Бургас. Допълнителните очаквани ефекти са сформиране на екипи от хора, които се допълват като знания и умения, и продължават работа по проектите след приключване на събитието. Няма ограничение за използваните технологии, библиотеки, платформи и програмни езици. Необходимо е екипите да предадат прототип на своя продукт, който да има поне една работеща функционалност или ясна концепция за приложение с частично написан изходен код.  \r\nВ последния ден на хакатона – 12 май, участниците ще направят демонстрация на своите приложения пред жури. Допустими участници са екипи от най-малко двама участника, които могат да се сформират както предварително, така и в началото на самия хакатон. Задължително е поне един човек от екипа да има познания по програмиране без значение нивото и опита в областта на софтуерни разработки. За всички участници ще има награди, които са осигурени от спонсорите на събитието. Първите три проекта, оценени най-високо ще бъдат допълнително стимулирани с изненади от организаторите. Критериите за оценка на приложенията са оценка на идеята, работеща функционалност на приложението, начин на изпълнение, качество на програмния код и избрания подход, потребителски интерфейс, потенциал на приложението. Ще бъдат предоставени насоки и идеи за приложения на тези участници, които нямат предварителна концепция за това, което биха желали да разработват. Участниците могат да си изберат под какъв лиценз да бъде написания от тях код в рамките на хакатона – препоръчително е свободен лиценз. Работата по проектите стартира с началото на хакатона. Не се допуска участие с напълно или частично готови приложения, които са разработени преди хакатона. Приложенията, които не са завършени и нямат работеща функционалност, също се представят на финалния ден и се оценява потенциала им и проблема, който решават. Спонсорите и партньорите на събитието имат право да дават индивидуални награди на избрани от тях участници. Хакатонът ще се проведе в залите на Професионална гимназия за Компютърно Програмиране и Инoвaции. Ще има осигурен достъп до помещението до 21.00 часа в петък и събота. Осигурени са напитки,  интернет връзка и удобни места за работа на всички екипи.", "date": "2019.05.08", "title": "Бургас: Състезанието за програмисти „Хакатон“ ще започне на 10 май в Професионалната гимназия по компютърно програмиране и иновации"}
{"url": "http://www.focus-news.net/news/2019/05/08/2655293/prieti-sa-promeni-v-naredbata-za-parichnite-obezshteteniya-i-pomoshti-ot-darzhavnoto-obshtestveno-osiguryavane.html", "text": "Правителството прие промени в Наредбата за паричните обезщетения и помощи от държавното обществено осигуряване. Те произтичат от изменения в Административнопроцесуалния кодекс, с които се регламентира електронният обмен на документи между гражданите и администрацията по реда на Закона за електронното управление. Това съобщиха от  правителствената информационна служба . Предвижда се възможност за електронно връчване на разпореждания за отказ и за спиране на производството за изплащане на парични обезщетения и помощи от държавното обществено осигуряване. \r\nС приетите промени подзаконовата нормативна уредба се синхронизира и с измененията в разпоредбите на Кодекса за социално осигуряване, както и с новия Закон за платежните услуги и платежните системи и издадената на основание на този закон Наредба № 3 на БНБ от 18 април 2018 г. за условията и реда за откриване на платежни сметки, за изпълнение на платежни операции и за използване на платежни инструменти. Във връзка с това е предвидена възможност за посочване на \r\nлична платежна сметка, водена от доставчик на платежни услуги, за изплащане на паричните обезщетения и помощи от ДОО. \r\nС приетите промени се цели намаляване на административната тежест за осигурителите и самоосигуряващите се лица, като отпада изискването за поставяне на печати върху част от документите, представяни на хартиен носител пред Националния осигурителен институт.", "date": "2019.05.08", "title": "Приети са промени в Наредбата за паричните обезщетения и помощи от държавното обществено осигуряване"}
{"url": "http://www.focus-news.net/news/2019/05/08/2655291/dobrich-bogata-palitra-ot-deynosti-sa-realizirani-po-proekta-zaedno-uchim-tvorim-i-igraem.html", "text": "Най-хубавите си творби, изготвени в клубовете по изобразително изкуство експонираха децата с помощта на своите ръководители в ДГ №32 „Зорница“, ОУ „Христо Смирненски“, Обединено училище „Йордан Йовков“. Това съобщиха от пресцентъра на  Общината . Интерес към изкуството, талант и креативност излъчват произведенията на малките таланти, сътворени през цялата учебна година.  \r\nРевю на тема „Етно в дрехите, бижутата и веселбата“ бе една от най-емоционалните инициативи през месец април в трите образователни институции, организирани от клубовете по мултикултурен фолклор. Желание за изява и успешно представяне пред публика излъчваше всяко дете, включено в представителните изяви. \r\nЦеленасочената работа по проекта „Заедно учим, творим и играем“, финансиран от Центъра за образователна интеграция на децата и учениците от етническите малцинства, в клубовете по изобразително изкуство и мултикултурен фолклор засилва интереса на ромските деца към образователния процес. Помага им да развият своя творчески потенциал. Децата откриват, че в света на изкуството техните умения са значими за възрастните.", "date": "2019.05.08", "title": "Добрич: Богата палитра от дейности са реализирани по проекта „Заедно учим, творим и играем“"}
{"url": "http://www.focus-news.net/news/2019/05/08/2655292/noi-shte-preizchislyava-sluzhebno-pensiite-na-raboteshtite-pensioneri.html", "text": "Националният осигурителен институт ще преизчислява служебно личните пенсии за трудова дейност на хората, които са придобили осигурителен стаж след пенсионирането си. За целта работещите пенсионери ще трябва да подадат еднократно заявление за ежегодно преизчисляване, а не всяка година да заявяват това, както е в момента. Това предвиждат одобрени от правителството промени в Наредбата за пенсиите и осигурителния стаж, с които се облекчава административната тежест за гражданите, съобщиха от  правителствената информационна служба . \r\nПромените са във връзка с измененията в Административнопроцесуалния кодекс, с които се регламентира електронният обмен на документи между гражданите и администрацията по реда на Закона за електронното управление. С тях се предвижда възможност за електронно връчване на разпорежданията, свързани с пенсиите на лицата. \r\nС приетите промени подзаконовата нормативна уредба се синхронизира и с измененията в разпоредбите на Кодекса за социално осигуряване, както и с новия Закон за платежните услуги и платежните системи и издадената на основание на този закон Наредба № 3 на БНБ от 18 април 2018 г. за условията и реда за откриване на платежни сметки, за изпълнение на платежни операции и за използване на платежни инструменти.  \r\nВ резултат от промените хората ще могат посочват сметки за изплащане на отпуснатите им пенсии не само в банки, но и в други лицензирани от БНБ доставчици на платежни услуги, както и в клонове на доставчици на платежни услуги, осъществяващи дейност на територията на страната.", "date": "2019.05.08", "title": "НОИ ще преизчислява служебно пенсиите на работещите пенсионери"}
{"url": "http://www.focus-news.net/news/2019/05/08/2655288/kabinetat-na-angela-merkel-iskame-nov-tlasak-na-dialoga-mezhdu-belgrad-i-prishtina.html", "text": "Канцлерът на ФРГ Ангела Меркел и държавният глава на Франция Еманюел Макрон искат да датат нов тласък в процеса за нормализиране на двустранните отношения между Белград и Прищина. Съответното обявиха от Канцлерството в Берлин в отговор на запитване на черногорския вестник  „Побједа“ , съобщава македонското електронно издание  „Локално“ . \r\nНа въпрос дали това, че Германия и Франция са пряко ангажирани в решаването на проблема с Косово, означава, че двете страни не са доволни от действията на Европейския съюз, говорител на германското федерално правителство заяви, че Париж и Берлин подкрепят продължаването на диалога. \r\nЛидерите на двете страни изразиха пълната си подкрепа за нормализирането на диалога между Сърбия и Косово и заявиха желанието си да дадат нов тласък на процеса под егидата на ЕС, увериха от Берлин. \r\nМакедонското издание припомня, че държавният глава на Сърбия Александър Вучич увери, че „докато съм президент, няма да призная Косово в тези граници“, като същевременно допълни, че „можете да ме убиете, но няма да направя това“.  \r\nСъгласно думите му, Германия има негативно отношение от самото начало по отношение на идеята за корекция на границите.  „Има замръзнал конфликт, който е евфемизъм за най-лошата ситуация за нас. Защо говоря толкова остро? Искам да събудя хората. Опитах нещо, което е трудно, но най-доброто за нас. Не успях, защото всички казваха, че това решение не е добро, без дори да го изслушат. Бях изложен на най-бруталната кампания и никой не я чу“, заяви президентът на Сърбия и повтори, че компромисната му идея е отхвърлена. По въпроса какво има предвид под границата, той поясни - да се установи справедлива граница между сърбите и албанците. Тереза Герова", "date": "2019.05.08", "title": "Кабинетът на Ангела Меркел: Искаме нов тласък на диалога между Белград и Прищина"}
{"url": "http://www.focus-news.net/news/2019/05/08/2655290/yordanka-fandakova-kmet-na-sofiya-obuchenieto-po-bezopasnost-na-dvizhenieto-v-uchilishtata-i-detskite-gradini-e-klyuchovo-za-zapazvane-na-zhivota-i-zdraveto-na-detsata.html", "text": "Обучението по „Безопасност на движението“ в столичните училища и детски градини за мен е ключово, за запазване на живота и здравето на децата. Това каза кметът на София Йорданка Фандъкова по време на награждаването на участниците в олимпиада по безопасност на движението по пътищата в 51 СУ „Елисавета Багряна“, предаде репортер на  Агенция „Фокус“ . „Аз благодаря от сърце на Института за пътна безопасност за тази инициатива, която обединява вече толкова много хора и вярвам ще обедини всички, защото за всички животът и здравето на децата ни е най-ценно. Вярвам, че децата и учениците са тези, които имат отношение и когато получат знанията и уменията, те ще бъдат и тези, които ще обръщат внимание и на своите родители да спазват правилата на движение“, посочи Фандъкова, като подчерта, че това е изключително важно. „Вярваме, че с помощта на науката и на научния подход, ние ще успеем да променим и инфраструктурата на ключови места в града, така че тя да съдейства за постигането на „Мисия нула“, отбеляза столичният кмет. \r\nКметът на София се обърна и към всички шофьори да бъдат по-внимателни на пътя, защото движението в големия град е много натоварено и трудно. „Една минута невнимание на пътя може да коства живота и здравето на някое дете“, каза още тя. \r\nИрина ИВАНОВА", "date": "2019.05.08", "title": "Йорданка Фандъкова, кмет на София: Обучението по „Безопасност на движението“ в училищата и детските градини е ключово за запазване на живота и здравето на децата"}
{"url": "http://www.focus-news.net/news/2019/05/08/2655264/dmitriy-peskov-govoritel-na-kremal-reshenieto-na-iran-za-svpd-e-predizvikano-ot-neobuzdanite-deystviya-na-vashington.html", "text": "Решението на Иран да преустанови изпълнението на отделни точки от Съвместния всеобхватен план за действие (СВПД) за ядрената програма на Техеран е предизвикано от необузданите действия на САЩ. Това подчерта говорителят на Кремъл Дмитрий Песков пред журналисти в Москва, предава  TACC . \r\n„Президентът (на Русия Владимир) Путин многократно говори за последиците от необмислените стъпки по отношение на Иран, имайки предвид решението, взето от Вашингтон. Виждаме, че тези последици вече се появяват“, подчерта говорителят на Кремъл. \r\nСъгласно думите му, руските дипломати продължават да обсъждат темата за СВДП с партньорите по договора, включително европейските, с цел да бъде запазено споразумението.  Тереза Герова", "date": "2019.05.08", "title": "Дмитрий Песков, говорител на Кремъл: Решението на Иран за СВПД е предизвикано от необузданите действия на Вашингтон"}
{"url": "http://www.focus-news.net/news/2019/05/08/2655298/burgas-klubat-po-strelba-s-lak-belite-akuli-specheli-srebarniya-priz-ot-14-iya-turnir-dunavski-streli-v-ruse.html", "text": "Спортен клуб по стрелба с лък „Белите акули“ се завърна от 14-я турнир „Дунавски стрели“ в Русе със сребърния приз. Това съобщиха от пресцентъра на  Община Бургас . В него взеха участие около 70 състезатели от спортните клубове в България. Представители от СК “Белите Акули“ – Бургас в стил „компаунд“ бяха: Данаил Грозев, Владимир Халачев, Филип Тахмисян, Йордан Костадинов. В индивидуалната надпревара състезаващият се председател на морския клуб – Д. Грозев, отбеляза висок личен резултат от 669 точки, с които покри нужните 660 точки за званието „Кандидат Майстор на Спорта“. След оспорвана финална битка и за златото – отборно, бургаските акули се завърнаха със сребърната купа.  \r\nСледващото голямо състезание от календара на БФСЛ ще бъде в град Бургас. Международният турнир ще се проведе на 8 - 9 юни на стадиона в квартал \"Ветрен\". Със съдействието на Община Бургас гражданите и гостите на града ще могат за трети пореден път да се насладят на майсторската стрелба на стрелците и техните олимпийски, полиспастни (компаунд) и прабългарски традиционални лъкове. Входът за събитието ще бъде свободен.", "date": "2019.05.08", "title": "Бургас: Клубът по стрелба с лък „Белите акули“ спечели сребърния приз от 14-ия турнир „Дунавски стрели“ в Русе"}
{"url": "http://www.focus-news.net/news/2019/05/08/2655300/odobrena-e-balgarskata-pozitsiya-za-zasedanieto-na-saveta-na-es-po-zemedelie-i-ribarstvo.html", "text": "Правителството одобри позицията на България за предстоящото заседание на Съвета на Европейския съюз по земеделие и рибарство, което ще се проведе на 14 май в Брюксел. Това съобщиха от  правителствената информационна служба . Министрите ще продължат с дискусиите по пакета за реформа на ОСП след 2020 г., с фокус върху новия модел на прилагането й след 2020 г. Очаква се да бъдат обменени мнения и по селскостопанските аспекти на съобщението на ЕК „Чиста планета за всички: стратегическа дългосрочна визия за неутрална по отношение на климата икономика“. \r\nДелегациите на Испания и Франция ще представят информация за подписаната от тях съвместна декларация по отношение на предложението за Европейски фонд за морско дело и рибарство за периода 2021-2027 г. Очаква се Комисията да представи декларацията относно интелигентното и устойчивото цифрово бъдеще за европейското селско стопанство и селските райони. Документът бе подписан в рамките на форума „Цифров ден“, проведен на 9 април в Брюксел, Белгия.", "date": "2019.05.08", "title": "Одобрена е българската позиция за заседанието на Съвета на ЕС по земеделие и рибарство"}
{"url": "http://www.focus-news.net/news/2019/05/08/2655294/burgas-obshtinata-organizira-plener-za-uchenitsi-ot-7-i-do-12-i-klas-na-tema-evropa-na-beliya-list.html", "text": "Общината, Центърът за подкрепа на личностното развитие в Бургас и Областен информационен център организират пленер за ученици от 7-и до 12-и клас на тема „Европа на белия лист“ по повод Седмицата на Европа. Това съобщиха от пресцентъра на  Община Бургас . Тази година участие ще вземат ученици от  гимназиите и училищата: ПГСАГ „Кольо Фичето“, ОУ „Елин Пелин“, НЕГ „Гьоте“, ОУ „Пейо Яворов“, СУ „Йордан Йовков“, СУ „Еп. Константин Преславски“, ОУ „Св. Княз Борис I“, СУ „Добри Чинтулов“, Професионална гимназия по механоелектротехника и електроника и Център за подкрепа на личностното развитие. Пленерът ще се проведе на 9 май 2019 г. от 9.30 часа в галерия-музей „Георги Баев“ на бул. „Демокрация“ 6. Творбите на младите таланти ще бъдат представени в изложба в галерията и остават в архива на ЦПЛР - Бургас.", "date": "2019.05.08", "title": "Бургас: Общината организира пленер за ученици от 7-и до 12-и клас на тема „Европа на белия лист“"}
{"url": "http://www.focus-news.net/news/2019/05/08/2655297/uvelichava-se-broyat-na-zamestnik-ministrite-v-ministerstvoto-na-zemedelieto-hranite-i-gorite.html", "text": "Министерския съвет прие промени в Устройствения правилник на Министерството на земеделието, храните и горите, с които се увеличава броят на заместник-министрите от четирима на петима. Това съобщиха от  правителствената информационна служба . \r\nНовият заместник-министър ще отговаря за ефективното изпълнение на държавната политика в растениевъдството, биологичното земеделие и политиката на качество. Това ще доведе до значително засилване на партньорството с бизнеса и неправителствените организации в сектора на зеленчуци, овощарство, биологично производство, тютюн и розопроизводство. С назначаването на нов заместник-министър ще се спомогне за популяризиране на ползите за производителите и потребителите на този вид продукти и храни.", "date": "2019.05.08", "title": "Увеличава се броят на заместник-министрите в Министерството на земеделието, храните и горите"}
{"url": "http://www.focus-news.net/news/2019/05/08/2655295/veliko-tarnovo-sportno-turisticheski-praznik-shte-se-provede-v-mestnostta-ksilifor-na-1-yuni.html", "text": "Спортно-туристически празник ще се проведе в местността Ксилифор край Велико Търново на 1 юни. Това съобщи Георги Димитров, секретар на Туристическо дружество „Трапезица 1902“, предаде репортер на  Радио „Фокус“ – Велико Търново . Димитров отбеляза, че по традиция третият маршрут на кампанията „Движи се и победи“ завършва със спортно-туристически празник в парк Ксилифор. Преведени са отборни игри за децата от 1-ви до 4-ти клас и спортно-туристическа щафета от за ученици 5-и до 8-и клас и 9-и и 12-и клас. Участниците до 14 години ще могат да се включат в състезание за улов на риба, организирано от Ловно-рибарското дружество „Сокол – 1884‘‘.  \r\nВолейболен клуб „Царевец“ ще проведе състезания по плажен волейбол в две възрастови групи, а Стрелкови клуб „Етър-98“ – състезание по стрелба с лък без ограничения във възрастовите групи и пол. Състезанията по шахмат ще бъдат поведени от ШК „Асеневец“. Колокросът се организира от Клуба по планинско колоездене „Горгона“ към ТД „Трапезица 1902“, а състезанието по бадминтон – Батминтон и скуош клуб „Велико Търново“. В надпреварата за „лъвския скок“ ще участват две възрастови груби – до 4 клас и до 8 клас. За посещение ще бъде отворена и въжената градина, която ТД „Трапезица 1902“ изгради в парк Ксилифор миналата година.  \r\nД-р Светлана Моминска от РЗИ – Велико Търново посочи, че победителите в отделните спортно-туристически дисциплини ще получат съответните грамоти и награди, а за всички участници организаторите са предвидили малки награди. По повод на Световния ден без тютюнев дим – 31 май, на сцената в парка, всички желаещи деца и ученици могат да рисуват по темата „Аз дишам свободно“. Желаещите ще могат да си измерят кръвното налягане. Ще бъдат раздавани и здравно-образователни материали. \r\nНадежда КРЪСТЕВА", "date": "2019.05.08", "title": "Велико Търново: Спортно-туристически празник ще се проведе в местността Ксилифор на 1 юни"}
{"url": "http://www.focus-news.net/news/2019/05/08/2655299/odobreni-sa-promeni-v-zakona-za-saslovnata-organizatsiya-na-magistar-farmatsevtite.html", "text": "Правителството одобри проект на Закон за изменение и допълнение на Закона за съсловната организация на магистър-фармацевтите (ЗСОМФ). Целта на промените е подобряване и гарантиране пълноценното изпълнение па функциите на органите па Български фармацевтичен съюз (БФС). Това съобщиха от  правителствената информационна служба . \r\nЗСОМФ е приет от Народното събрание през 2006 г. и до момента, повече от 10 години, не е претърпял промени относно регулирането на дейността на съсловната организация. През посочения период пряко са идентифицирани от съсловната организация процедурни и организационни отношения, които се нуждаят от нова уредба. \r\nНа първо място, законопроектът цели да подобри формирането на състава на висшия колективен орган на управление - Конгрес на БФС. \r\nНа второ място, въз основа на опита от последните години се цели създаване на гаранции за законосъобразно провеждане на заседания на общите събрания, на Регионалните фармацевтични колегии (РФК) на БФС, като са въведени правила за кворум, съответно провеждане на заседанието при първоначална липса на кворум и правила за упълномощаване за представителство на членове. \r\nТретата група промени има за цел внасяне на яснота в отношенията на централните органи и органите на РФК при пълно запазване на самостоятелната субектност.  \r\nС промените се цели защита на обществения интерес, включително на пациентите, които подават жалби и сигнали. Налице са промени, които целят подобряване от технически характер на структурата и тълкуването на отделни разпоредби. \r\nОчакваните резултати от приемането на законопроекта са организационно укрепване и подобряване на дейността на органите на БФС.", "date": "2019.05.08", "title": "Одобрени са промени в Закона за съсловната организация на магистър-фармацевтите"}
{"url": "http://www.focus-news.net/news/2019/05/08/2655301/blagoevgrad-pri-protivoobshtestvenite-proyavi-v-oblastta-nay-golyam-e-delat-na-preminalite-prez-detska-pedagogicheska-staya-za-byagstvo-ot-doma.html", "text": "В структурата на противообществените прояви по видове в Благоевградска област най-голям е делът на преминалите през детска педагогическа стая за бягство от дома. Това каза за  Радио „Фокус“ - Пирин  Емилия Илиева, началник на отдел „Статистически изследвания“ - Благоевград към Териториално статистическо бюро - Югозапад. Тя уточни, че става дума за 47 лица или това са 19%. По думите ѝ непристойно или хулиганско поведение на обществено място са проявили 19 лица, 15 лица са установени след употреба на психоактивни вещества, а 11 лица са проявили насилие или агресия. „За извършени противообществени прояви през 2018 година в областта пред детска педагогическа стая са преминали 248 малолетни и непълнолетни, от които момчетата са 175, а момичетата – 73“, отбеляза Илиева. Тя подчерта, че в сравнение с 2017 година броят на преминалите през детска педагогическа стая за извършени противообществени прояви нараства с 51 лица. Експертът добави, че кражбите на имущество са най-разпространените престъпления, извършвани от лицата на възраст от 8 до 17 години. Емилия Илиева посочи, че извършители на кражби са 140 лица,  като най-висок е делът на извършителите на кражби от магазини или други търговски обекти. \r\nНатали СТЕФАНОВА", "date": "2019.05.08", "title": "Благоевград: При противообществените прояви в областта най-голям е делът на преминалите през детска педагогическа стая за бягство от дома"}
{"url": "http://www.focus-news.net/news/2019/05/08/2655302/mariya-deleva-bchk-smolyan-10-chlenove-i-dobrovoltsi-na-bchk-ot-oblastta-sa-nagradeni-po-povod-mezhdunarodniya-den-na-cherveniya-krast.html", "text": "По повод Международния ден на Червения кръст и Червения полумесец 10 членове и доброволци от област Смолян ще получат награди и признание за дейността си. Това каза за  Радио „Фокус“ – Смолян  Мария Делева, областен секретар на Българския червен кръст – Смолян. Тя поясни, че всяка година за празника Националния съвет на БЧК удостоява изявени доброволци и членове на организацията. „Тази година със звание „Заслужил деятел на БЧК“ се награждава Росица Хубчева. Тя е възрастна дама, която години наред отдава своя труд за организацията. Със званието „Отличници на БЧК“ се награждават наши доброволци – Асие Шанганова, Кина Илиева, Юлия Петканова, д-р Бойка Янева и д-р Иван Батинков – изявени лекари и лектори по първа долекарстка помощ, както и Росица Данчева, която е специалист по „Младежки и организационни дейности“ в БЧК – Смолян. Със звание „Млад отличник на БЧК“ се награждават трима доброволци на БМЧК, а те са Доброелена Семова, Денис Хаджиев и Величка Кузманова“, допълни Делева. Тя посочи, че те ще получат своите значки и грамоти по повод празника 8 май. \r\nМария Делева уточни, че празникът днес отбелязват най-вече с поздравления между членовете на организацията, тъй като празникът като усещане и принадлежност е в сърцето на всеки един член и доброволец на БЧК. „На 9 май имаме един открит урок с нашите партньори от ОУ „Проф.. д-р Асен Златаров“ в Смолян. Там ще покажем на децата от първи клас как да се пазят при водни инциденти. На 10 май ще е нашето състезание на ученическите екипи, като имаме заявено участие от 10 отбора. Така че при нас празникът днес ще започне днес и ще завърши на 10 май“, уточни Делева. \r\nТя подчерта, че 8 май е рождения ден на Анри Дюнан – създателят на Червенокръсткото движение. Организацията е с много по-дълга история, но в България се чества от 1953 г., когато се навършват 125 години от рождението на Анри Дюнан. „Създателят ни е символ на нашето движение и България като член на федерация празнува днес със съответните прояви в цялата страна“, каза още Мария Делева.  \r\nНели ГЕРГЬОВСКА", "date": "2019.05.08", "title": "Мария Делева, БЧК – Смолян: 10 членове и доброволци на БЧК от областта са наградени по повод Международния ден на Червения кръст"}
{"url": "http://www.focus-news.net/news/2019/05/08/2655307/yordanka-fandakova-kmet-na-sofiya-granitnite-paveta-v-zonata-okolo-hram-sv-aleksandar-nevski-se-zapazvat.html", "text": "Гранитните павета в зоната около храм „Св. Александър Невски“, включително и подхода по ул „Оборище“ от ул. „Георги Раковски“ до храма, се запазват. Това каза кметът на София Йорданка Фандъкова относно ремонта около храм паметника „Св. Александър Невски“, предаде репортер на  Агенция „Фокус“ . „Това е част от проекта и е факт още с одобрението. По мое настояване, заедно с главният архитект на София Здравко Здравков и с Института за паметници на културата беше променен проектът на архитектурно студио А.Д.А. ООД, което предвиждаше промяна на настилките и се запазиха гранитните павета. Единственото, което се предвижда в рамките на цялостната реконструкция, е само частичен ремонт там, където има необходимост от това, със запазване на паважната настилка“, посочи Фандъкова. Тя отбеляза, че Столична община е възложила и приела да не се използват осветителните тела, които са били предвидени при първоначалния проект. „Ще се изпълнят осветителни тела, които са характерни още при изграждането на площада. Включително се запазват и архитектурните фигури на Любомир Далчев и всички паметници в тази зона. Това е нещо, което беше предвидено по друг начин в проекта на проектанта. Скулптурата на Любомир Далчев няма да се мести“, изтъкна кметът на София. \r\nТя подчерта, че всякакво използване на стара информация, с цел манипулация и извличане на политически дивиденти, в рамките на предизборната кампания, са некоректни и не помагат нито на политиките на политиците, които сега са в кампания, нито на гражданите, защото те получават невярна информация. Фандъкова отбеляза още, че нивото на тротоарите също няма да се променя. „Вече сме възложили и решения за отводняването на целия площад“, каза тя.  \r\nИрина ИВАНОВА", "date": "2019.05.08", "title": "Йорданка Фандъкова, кмет на София: Гранитните павета в зоната около храм „Св. Александър Невски“ се запазват"}
{"url": "http://www.focus-news.net/news/2019/05/08/2655304/burgas-priklyuchi-vtoriyat-etap-ot-regionalen-konkurs-za-uchebna-risunka.html", "text": "Приключи вторият етап от Регионален конкурс за учебна рисунка, който дава възможност за прием в новия филиал на Националната художествена академия в Бургас. Това съобщиха от пресцентъра на  Община Бургас . Участниците имаха задача да творят на тема рисуване по натура. Жури в състав проф. Георги Янков, проф. Светозар Бенчев и доц. Димо Колибаров определи номинираните в отделните категории. Журито присъди и две специални награди на името на бургаския художник Георги Баев. Нейни носители са Венцислава Даниелова Нейкова и Габриела Александрова Калинова.", "date": "2019.05.08", "title": "Бургас: Приключи вторият етап от Регионален конкурс за учебна рисунка"}
{"url": "http://www.focus-news.net/news/2019/05/08/2655305/ognyan-zlatev-ek-istoriyata-za-nachaloto-na-cherveniya-krast-sto-godini-po-kasno-reflektira-varhu-ideyata-za-sazdavaneto-na-es.html", "text": "Историята за началото на Червения кръст сто години по-късно рефлектира и върху идеята за създаването на Европейския съюз. Това каза Огнян Златев – ръководител на Представителството на Европейската комисия (ЕК) в България, по време на второто издание на „Училище за хуманност“, предаде репортер на  Агенция „Фокус“ . \r\nЗлатев посочи, че ЕС е създаден с идеята  да не се дава възможност повече на континента да има войни – хората да се избиват и да си причиняват материални вреди. „Това са общочовешки ценности, защото съществуват във всяка една религия. Навсякъде тези ценности са едни и същи – да обичаш ближния си, да му помагаш, когато е в беда, и да се стремиш към добруването на теб и близките ти. И точно тези основополагащи принципи близо 70 години след основаването на ЕС ние се опитваме да ги отстояваме и надстрояваме, защото днес сме подложени на големи външни предизвикателства. Въпреки че очевидно има хора, на които не им харесва това, че една група народи могат да се обединят около няколко простички неща и да построят общество, което да се възползва максимално от благата, които има около себе си“, заяви Огнян Златев. \r\nТой заяви, че България е дала на ЕС Младежки екип „Европа“. „Това са млади хора, които са в последните години на своето обучение в университета и имат желание да споделят това, което са научили за Европа и за това как тя помага. Изключително зареждащо е да видиш как тези млади хора съвсем спокойно водят семинари, как изнасят лекции на учители и как успяват да увлекат няколко хилядна публика“, каза още Златев. Той обясни, че по този начин България е показала на другите държави-членки на ЕС как могат да впрегнат енергията на младите хора в нещо позитивно. „Днес виждам как младите хора все повече се интересуват и имат мнение за това, в каква Европа и в какъв свят искат да живеят“, заяви Огнян Златев. \r\nЦветилена СИМЕОНОВА", "date": "2019.05.08", "title": "Огнян Златев, ЕК: Историята за началото на Червения кръст сто години по-късно рефлектира върху идеята за създаването на ЕС"}
{"url": "http://www.focus-news.net/news/2019/05/08/2655308/kostadin-georgiev-globalnata-tsel-v-ramkite-na-proekta-za-modernizatsiya-na-obrazovatelnata-infrastruktura-v-blagoevgrad-e-da-sazdadem-po-dobri-usloviya-za-detsata-i-uchenitsite.html", "text": "Глобалната цел в рамките на проекта „Обновяване и модернизация на образователната инфраструктура в Благоевград“ е да създадем по-добри условия за децата и учениците. Това каза по време на встъпителна пресконференция Костадин Георгиев, ръководител на проекта, предаде репортер на  Радио „Фокус“ – Пирин . Според Георгиев процедурата за безвъзмездно представяне на безвъзмездна финансова помощ по неинтегрирани планове за градско възстановяване и развитие 2014 – 2020 година. „Стойността на проекта е 3 923 211 лева. Тази стойност е разделена на две части на финансиране, съгласно регламента на ЕС. Европейското финансиране е в размер на 3 334 729.36 лева, а националното финансиране е 588 481.64 лева. Това са 100% безвъзмездни финансови средства за община Благоевград“, посочи Костадин Георгиев. По думите му срокът за изпълнение на проекта е 24 месеца. „Глобалната цел в рамките на проекта е да се генерират преки ползи за децата и учениците в заведенията, които ще ремонтираме, ще подобрим и ще обзаведем. Поставили сме си и специфични цели като подобряване и модернизация на образователната структура в Благоевград, предоставяне на съвременни условия в образователните институции като ще въведем нови методи на обучени чрез съвременно-техническо оборудване“, добави Костадин Георгиев. Той посочи, че ще осигурим привлекателна учебна среда, която от своя страна ще допринесе за намаляване на процента на преждевременно напусналите образователната система ученици. „В рамките на проекта си поставяме и цел за благоустрояване на зоните, дворните пространства на образователната структура, която да предостави от своя страна възможност за спорт, отдих и игра на децата и учениците. Ще бъде създаден равен достъп до образование на всички деца“, добави Костадин Георгиев. \r\nДенис НИКИФОРОВ", "date": "2019.05.08", "title": "Костадин Георгиев: Глобалната цел в рамките на проекта за модернизация на образователната инфраструктура в Благоевград е да създадем по-добри условия за децата и учениците"}
{"url": "http://www.focus-news.net/news/2019/05/08/2655306/veliko-tarnovo-v-svishtov-se-provezhda-11-ti-obshtinski-festival-na-kulturnite-klubove-na-pensionera-kray-dunava-s-pesen.html", "text": "В навечерието на Деня на Европа в Свищов стартира 11-ти Общински фестивал на културните клубове на пенсионера „Край Дунава с песен”. Това съобщиха от пресцентъра на  Община Свищов . В 9.30 часа в салона на ПБНЧ „Еленка и Кирил Д. Аврамови – 1856“ прозвучаха химнът на Република България и химнът на Европа в изпълнение на вокална група „Нежни струни“ към ККП „Щастливеца“ с ръководител Сашко Александров. \r\nПриветствени слова към присъстващите отправиха водещите Вера Блажева и Богомил Симеонов. Доайенът в рецитаторското изкуство Богомил Симеонов прочувствено декламира стихотворението „Свищов“ на автора Константин Казански, с което развълнува всички присъстващи. Фестивалът бе открит от председателя на пенсионерските клубове в община Свищов Мария Радулова, която приветства гостите в лицето на кмета Генчо Генчев и директора на Дирекция „Култура и културно наследство“ Росен Маринов, като не пропусна да благодари на всички участници и председателите на общинските клубове на пенсионера за желанието и старанието, с което са се подготвяли за единадесетото издание на „Край Дунава с песен“. Специални благодарности от името на певческите състави тя отправи към кмета на Свищов Генчо Генчев, за синовната му обич и грижите към хората от третата възраст. „Благодарим ви за това, че създадохте едни прекрасни условия, не само за репетиции, но и за провеждане на разнообразна културно-масова дейност“, допълни още тя. \r\nКметът Генчев се обърна към участниците във фестивала с думите: „Не спирайте да показвате на нас, младите хора, кой е правилният път, който ние трябва да следваме, защото заедно можем и заедно ще успеем да изградим достойно бъдеще за всички нас, като равностойни европейски граждани“, след което ги поздрави с предстоящия Ден на Европа – 9 май и предаде поздравите на председателя на ОбС – Свищов д-р Кристиян Кирилов, който бе възпрепятстван служебно. \r\nВ единадесетото издание на общинския фестивал на културните клубове на пенсионера „Край Дунава с песен” вземат участие 20 състава от 17 клуба. Те представят своите музикални умения в три категории – стари градски песни, обработен фолклор и изворен фолклор.", "date": "2019.05.08", "title": "Велико Търново: В Свищов се провежда 11-ти Общински фестивал на културните клубове на пенсионера „Край Дунава с песен”"}
{"url": "http://www.focus-news.net/news/2019/05/08/2655296/hristo-grigorov-bchk-svetovniyat-den-na-cherveniya-krast-i-cherveniya-polumesets-e-demonstratsiya-che-v-sveta-ima-hora-koito-mislyat-za-horata.html", "text": "Световният ден на Червения кръст и Червения полумесец е демонстрация, че в света има хора, които мислят за хората. Това каза председателят на БЧК Христо Григоров по време на второто издание на „Училище за хуманност“ , предаде репортер на  Агенция „Фокус“ . \r\n„Днес е един хубав ден за световната демокрация. Днес е една демонстрация, че в света има хора, които мислят за хората. 20 млн. души в 191 държави честват Световния ден на Червения кръст и Червения полумесец – 8 май. Застанали зад идеята на Анри Дюнан, те са хората, които носят упования и надежда“, заяви Григоров. \r\nТой припомни, че миналата година БЧК навърши 140 години. „140 години ние градихме един авторитет, за да може сега да кажем, че нашата организация е една от най-разпознаваемите хуманитарни структури в страната. Преди 27 години ние поехме БЧК и успяхме да стъпим върху основите, градени от нашите предци. Заедно успяхме да построим една голяма къща на доброто, в която всеки човек, който им нужда от помощ, я получава“, каза още Григоров и посочи, че в момента няма по-мощна структура в страната, която да помага на хората. „За разлика от политиците, чието мото е „разделяй и владей“, ние въведохме мотото „обединявай и решавай“. И затова сме толкова ефективни – защото успяхме да обединим всички в тази държава. Без да се интересуваме от религиозни и партийни принадлежности, ние помагаме на всеки, изпаднал в нужда“, каза още той. Григоров обясни, че БЧК разполага с 20 000 доброволци.  \r\nЦветилена СИМЕОНОВА", "date": "2019.05.08", "title": "Христо Григоров, БЧК: Световният ден на Червения кръст и Червения полумесец е демонстрация, че в света има хора, които мислят за хората"}
{"url": "http://www.focus-news.net/news/2019/05/08/2655312/parlamentat-prie-na-parvo-chetene-promeni-v-zakona-za-poshtenskite-uslugi.html", "text": "Парламентът прие на първо четене промени в Закона за пощенските услуги, предаде репортер на  Агенция „Фокус“ . Измененията са внесени от Министерски съвет и „за“ тях гласуваха 71 народни представители, без „против“ и „въздържали се“. Законопроектът цели да има ефективен регулаторен надзор по отношение на участниците на пазара за трансгранична доставка на колетни пратки. Приетото на първо гласуване законодателство цели още предоставяне от страна на задължения оператор на необходимата информация за доказване на нетните разходи от извършване на универсални пощенски услуги, които са в основата на определяне на размера на компенсацията. Съгласно измененията средствата за компенсиране на несправедливата финансова тежест от извършване на универсалната пощенска услуга се предоставят авансово за текущата година от държавния бюджет на Република България на пощенския оператор със задължение на извършване на универсалната пощенска услуга. Измененията в този текст засегна в своето изказване народният представител от ПГ на ГЕРБ Иван Вълков. Той заяви, че адмирира законодателните промени, с които се предлага в същата година да се изплащат компенсациите за универсалните пощенски услуги. Народният представител от ГЕРБ уточни, че до този момент компенсацията на пощенската услуга се е извършвала с две години закъснение. По думите му това изключително е утежнявало работата и било непосилна финансова тежест за пощенския оператор, в случая „Български пощи“. Законодателната инициатива предвижда още намаляване на финансовата тежест върху държавния бюджет от компенсиране на пощенския оператор за 2018 и за 2019 г. Текстовете предвиждат определените компенсации за тези две години да се превеждат разсрочено през следващите 5 бюджетни години, като се планират в Закона за държавния бюджет на Република България за съответната година по предложение на министъра на транспорта, информационните технологии и съобщенията. В законопроекта са включени изменения, свързани с разграничаването на универсалната пощенска услуга от услугите, включени в обхвата на универсалната пощенска услуга, с цел избягване на неправилното тълкуване на двете понятия. След приемане на този законопроект депутатите ратифицираха и актовете на Втория извънреден конгрес на Всемирния пощенски съюз. \r\nДеница КИТАНОВА", "date": "2019.05.08", "title": "Парламентът прие на първо четене промени в Закона за пощенските услуги"}
{"url": "http://www.focus-news.net/news/2019/05/08/2655314/sport-dzhad-tramp-stana-svetoven-shampion-v-krusibal.html", "text": "Джъд Тръмп е новият крал на снукъра! Англичанинът стана 26-ият световен шампион в историята, след като надделя над големия Джон Хигинс с 18:9 фрейма във финала в \"Крусибъл\" и завоюва първа титла в кариерата си. Наред с това Тръмп е 11-ият носител на Тройната корона, като към крайната победа в Шампионата на Обединеното кралство от 2012-а през тази година той добави трофея от лондонския Мастърс и сега от турнира в Шефилд. За последно Марк Уилямс през 2003-а успя в една кампания да спечели тези два турнира. Финалът ще се запомни с изключително високото ниво на игра, довело до рекордните 11 сенчъри брейка, най-много в един мач изобщо. От тях 7 бяха за новия шампион, сред които серия от 135 в единадесетия фрейм, и 4 за шотландеца, включително 139 още в третата част на двубоя. Това оформи и новия рекорд по \"стотачки\" в един шампионат, който достигна за първи път магичната кота 100. Предишният рекорд бе от 86 сенчъри брейка през 2015 и 2016 г. \r\nПреди последната сесия Джъд Тръмп водеше с 16:9 и със серия от 94 точки бързо достигна до мачбол, който бе материализиран след грешка на Хигинс при труден вторичен разбиващ удар. Нов брейк от 62 точки и бленуван реванш за Асото, който през 2011-а загуби първия си и единствен до миналата седмица финал на СП именно от Хигинс с 15:18 фрейма. 29-годишният Тръмп заслужи 500 000 паунда от наградния фонд и стана първият играч, спечелил над 1 милион лири в един сезон. Вълшебника от Уишоу пък загуби трети пореден и общо осми финал в \"Крусибъл\". \r\nВенцислав ДРАГОМАНОВ", "date": "2019.05.08", "title": "Спорт: Джъд Тръмп стана световен шампион в „Крусибъл\""}
{"url": "http://www.focus-news.net/news/2019/05/08/2655315/yordanka-fandakova-kmet-na-sofiya-novite-ogranichiteli-na-ul-graf-ignatiev-vse-oshte-ne-sa-dostaveni.html", "text": "Имаме доста трудности и доста проблеми при проектите на ремонтите в София и тяхната реализация. Това каза кметът на София Йорданка Фандъкова относно ремонтите в София, предаде репортер на  Агенция „Фокус“ . „Аз не веднъж съм влизала в конфликти с проектантите на някои от проектите, за това разчитам и вярвам, че екипът и главният архитект Здравко Здравков ще направят всичко възможно, така че да съгласуват промени, които се налагат винаги във входа на изпълнение на даден проект. Продължава изпълнението на проекта за частичен ремонт на площада около храм-паметника „Св. Александър Невски“, посочи Фандъкова. \r\nСтоличният кмет коментира, че новите ограничители на ул. „Граф Игнатиев“ все още не са доставени.  \r\nФандъкова заяви също, че са приключили проверките на Столична община и на Прокуратурата и всички неща са изяснени.  \r\nИрина ИВАНОВА", "date": "2019.05.08", "title": "Йорданка Фандъкова, кмет на София: Новите ограничители на ул. „Граф Игнатиев“ все още не са доставени"}
{"url": "http://www.focus-news.net/news/2019/05/08/2655311/desislava-todorova-bchk-burgas-kogato-chovek-pomaga-toy-izrazyava-sebe-si-i-svoyata-individualnost.html", "text": "Когато човек помага, той изразява себе си и своята индивидуалност. Това каза пред журналисти Десислава Тодорова, специалист в Областния съвет на БЧК – Бургас по повод Международния ден на Червения кръст и Червения полумесец, предаде репортер на  Радио „Фокус“ – Бургас . „От 10 години съм служител в Българския червен кръст и моето направление са младежите доброволци, помагам им да организират своята хуманна и благотворителна дейност. Всичко започна от обявата за работа, по която кандидатствах, като тогава не бях особено запозната подробно с работата на БЧК – Бургас, но впоследствие се оказа, че тяхната дейност е много свързана с това, което съм завършила, допадна ми, работата на БЧК – Бургас е много близка то мен и до това каква съм аз като човек“, добави Тодорова. По думите ѝ всеки ден организацията прави нещо различно и няма нито една инициатива, която да се повтаря през годините с изключение на няколко традиционни кампании като „Подари Коледа“ и „Дар за другите“.  \r\n„Всеки ден е различен, всяка инициатива, която правим е насочена към различна целева група, работим с почти всички училища в Бургас и Бургаска област“, посочи още Десислава Тодорова. По думите ѝ, когато един човек помага, така той подчертава своята индивидуалност, показа своята гражданска позиция и според нея идеята за доброволчество не е толкова развита в България, колкото ѝ се иска и колкото е развита в западните страни. Тя каза, че всеки един човек би допринесъл за това да помогне и промени живота на друг човек и ако повече хора го разберат и го възприемат като свое мото в живота, тя смята, че много по-малко би било страданието по света. „Няма да забравя първата ми среща с деца с увреждания. Посетихме дневен център за деца с увреждане, като имаше всякакви случаи, включително и тежки такива. Запомних тази среща и от тогава много обичам да работя с млади хора с някакъв вид затруднения, хора с увреждания, хора лишени от родителска грижа и след като младежите преминаха през тази година обучение за работа с такива хора, мисля, че ще подновим и ще зачистим нашите влизания и контакти с такива млади хора, за да може да сме им от полза в тяхното ежедневие“, допълни още Десислава Тодорова. \r\nМария КУРТЕВА", "date": "2019.05.08", "title": "Десислава Тодорова, БЧК – Бургас: Когато човек помага, той изразява себе си и своята индивидуалност"}
{"url": "http://www.focus-news.net/news/2019/05/08/2655316/dobrich-v-kavarna-shte-se-provezhdat-konsultatsii-s-grazhdani-vav-vrazka-s-kampaniyata-za-izchislyavane-na-prognozna-pensiya.html", "text": "В Каварна ще се провеждат консултации с граждани във връзка с кампанията за изчисляване на прогнозна пенсия. Това съобщиха от пресцентъра на  Общината . \r\nВъв връзка с прилагане на §22ц от Закона за изменение и допълнение на КСО от 7-ми май 2019 г. стартира кампания за изчисляване на прогнозна пенсия. \r\nЖелаещите да се възползват от предлаганата услуга следва да представят: \r\n- документ за самоличност \r\n- документ УП-2 или УП-15 за тригодишен период (от 1982 г. - до 1996 г.) \r\n- да заявят (да разполагат с предварителна информация) за общия си трудов стаж към 31 декември 1996 г. \r\nКонсултациите на гражданите от област Добрич ще се осъществяват от мобилен екип от служители на териториалното поделение, съгласно приложен график. \r\nВ община Каварна консултации ще се провеждат на 10, 20 и 29 май 2019 г. от 9.00 часа до 15.00 часа в офис на ТП на ул. „Добротица“ 31.", "date": "2019.05.08", "title": "Добрич: В Каварна ще се провеждат консултации с граждани във връзка с кампанията за изчисляване на прогнозна пенсия"}
{"url": "http://www.focus-news.net/news/2019/05/08/2655313/blagoevgrad-preminavaneto-prez-granichnite-punktove-kulata-i-ilinden-se-osashtestvyava-normalno.html", "text": "Преминаването през граничните пунктове „Кулата“ и „Илинден“ се осъществява нормално. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония движението също се извършва без забавяния. \r\nДенис НИКИФОРОВ", "date": "2019.05.08", "title": "Благоевград: Преминаването през граничните пунктове „Кулата“ и „Илинден“ се осъществява нормално"}
{"url": "http://www.focus-news.net/news/2019/05/08/2655310/evropeyski-izbori-2019-g-balgarskiyat-evrokomisar-mariya-gabriel-otkri-hhi-natsionalen-festival-na-detskata-kniga-v-sliven.html", "text": "\"Цифровите инструменти позволяват достигане до децата със специални образователни нужди. Книгите са от решаващо значение за изграждането на ценности и морални норми. Детската книга открива нови хоризонти пред малките читатели, кара ги да сътворяват светове и картини в съзнанието си, среща ги с невероятни герои и ги учи, че доброто и стойностното се постига с труд и постоянство. А днес цифровите технологии предоставят множество възможности да вдъхновим децата да четат. Нека направим детството им по-добро чрез даровете на хубавата детска литература, на богатия език, на ценностите и въображението\". Това заяви българският еврокомисар и водач на листата на ГЕРБ/ЕНП на предстоящите избори за ЕП Мария Габриел при откриването на ХХI Национален фестивал на детската книга в Сливен, чийто инициатор е Регионална библиотека „Сава Доброплодни“, съобщиха от пресцентъра на  ПП ГЕРБ . \r\nТя направи любопитен паралел между времето, когато разказвачът на истории разчиташе изключително на взаимовръзката автор-художник, и съвремието ни, в което имаме все по-голям брой електронни книги и книжни апликации за деца. Според Габриел, ако една апликация може да вдъхнови иначе отказващо да чете дете и го превърне в запален читател, то трябва да възприемем новите технологии. „Благодарение на книжните апликации, децата вече сами взаимодействат с разказа на една история, като могат да избират какъв обрат да се случи. Това става възможно въз основа на огромния избор от снимки, видеа и аудио файлове, позволяващи да се избират различни пътища на развитие на случката. Тази възможност за взаимодействие приобщава децата и стимулира тяхното творчество и въображение“, подчерта още българският еврокомисар. \r\nМария Габриел отбеляза също предизвикателствата, пред които цифровизацията изправя традиционния издателски бизнес, но и възможностите за онези, които искат сами да публикуват творбите си. Вече не става дума просто за веригата автор-художник-издател. Екипът се разширява и в неговия състав вече са програмистите, графичните дизайнери, експертите по приложение на игрови модели, педагози и озвучаващи актьори. „Не на последно място, цифровизацията може да ни помогне да достигнем до множество деца със специални образователни нужди чрез различни решения, които да им позволят да изживеят пълноценно своето детство и да се приобщят към останалите им връстници“, наблегна накрая българският еврокомисар по цифровата икономика и общество Мария Габриел. \r\nГости на събитието бяха още кандидатът за евродепутат от ГЕРБ/ЕНП Камен Костадинов, областният управител Чавдар Божурски, кметът на Сливен Стефан Радев, председателят на Общински съвет Димитър Митев, заместник – кметове, началникът на РУО – Сливен Милена Чолакова, представители на образователни и културни институции. От името на народните представители от ГЕРБ Десислава Танева и Галя Захариева, на организаторите на фестивала, бяха връчени поздравителни адреси и цветя.", "date": "2019.05.08", "title": "Европейски избори 2019 г.: Българският еврокомисар Мария Габриел откри ХХI Национален фестивал на детската книга в Сливен"}
{"url": "http://www.focus-news.net/news/2019/05/08/2655322/gd-granichna-politsiya-trafikat-na-balgaro-rumanskata-granitsa-e-intenziven-na-izhod-za-tovarni-avtomobili.html", "text": "Трафикът на българо-румънската граница е интензивен на изход за товарни автомобили. Това съобщиха от  ГД \"Гранична полиция\" . \r\nНа българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове.", "date": "2019.05.08", "title": "ГД \"Гранична полиция\": Трафикът на българо-румънската граница е интензивен на изход за товарни автомобили"}
{"url": "http://www.focus-news.net/news/2019/05/08/2655317/veliko-tarnovo-70-godini-ot-sazdavaneto-si-otbelyazva-profesionalnata-gimnaziya-po-moden-dizayn.html", "text": "70 години от създаването си отбелязва Професионалната гимназия по моден дизайн в старата столица, предаде репортер на  Радио „Фокус“  – Велико Търново . В училището се проведоха редица събития, посветени на празника. Едно от тях беше бинарен урок на тема: „Приложение на математиката в биологията“, училищно състезание по грим в X клас, в което победител стана Надежда Досева. Възпитаници на Гимназията взеха участие  в XXVIII фестивал на модата и прическата „Christian Of Roma“ в  Пловдив и в национално състезание  по професии „Млад фризьор и гримьор“ (Панорама на професионалното образование) в  Хасково, където отборно се класираха на трето място в конкуренцията на най-добрите отбори от цялата страна. Днес в школото проведе среща по бадминтон между отбора на учениците и отбор на учителите. \r\nОфициалното отбелязване на юбилея ще бъде на 9 май от 11.00 часа в Регионална библиотека „П. Р. Славейков“. Празникът ще започне с откриване на юбилейна изложба, посветена на 70-годишнината от създаването на училището. Ще бъдат показани рисунки, изготвени от ученици от специалност „Моден дизайн“. Гостите на тържеството ще могат да се насладят на модно ревю, в което ще бъдат представени облекла, прически и грим в различни стилове. Ще бъдат представени и кратки демонстрации на изготвяне на прическа и грим, както и различни варианти за носене на шалове. \r\nЛуиза ТРАНЧЕВА", "date": "2019.05.08", "title": "Велико Търново: 70 години от създаването си отбелязва Професионалната гимназия по моден дизайн"}
{"url": "http://www.focus-news.net/news/2019/05/08/2655319/kyustendil-obshtina-dupnitsa-podpomaga-10-abiturienti-v-neravnostoyno-polozhenie.html", "text": "Община Дупница подпомага 10 абитуриенти в неравностойно положение. Това съобщи за  Радио „Фокус” – Кюстендил  Христо Апостолов, пресаташе на Община Дупница. В тази връзка те са били на посещение при кмета на Общината инж. Методи Чимев. По предложение на педагогическия съвет на Професионална гимназия „Христо Ботев”, младежите, които са в тежко финансово положение по семейни причини, са получили финансови средства от Община Дупница за посрещане на празника си. „Тази традиция се спазва, вече шеста поредна година в Дупница се подпомагат такива младежи за един от най-чаканите им моменти в живота. Младите хора не трябва да оставате безучастни към обществения живот”, каза Христо Апостолов. По думите му кметът на Община Дупница Методи Чимев е пожелал на абитуриенти", "date": "2019.05.08", "title": "Кюстендил: Община Дупница подпомага 10 абитуриенти в неравностойно положение"}
{"url": "http://www.focus-news.net/news/2019/05/08/2655321/veliko-tarnovo-v-grada-shte-se-sastoi-premiera-na-nay-novata-kniga-na-ispanskiya-polyarnik-i-pisatel-havier-kacho-az-fram.html", "text": "Премиера на най-новата книга на испанския полярник и писател Хавиер Качо „Аз, Фрам” ще се състои на 15 май 2019 г. от 18.00 часа в книжарница „Хеликон” във Велико Търново. Това съобщиха от пресцентъра на  Община Велико Търново . Авторът е в България по покана на Институт Сервантес и с радост се завръща отново в старата ни столица, където през 2011 г. представи предишната си книга „Амундсен-Скот: дуел на Антарктида”, и лично ще разкаже на българската публика за най-прочутия кораб в историята на полярните изследвания и за своите срещи с него.  \r\nКнигата ще бъде представена от Иглика Трифонова от Българския антарктически институт, участник в 4 национални експедиции до Ледения континент. \r\nПремиерата ще е на английски език с превод на български. \r\n„Фрам” е легендарен кораб от времето на великите полярни изследвания в края на ХІХ и началото на ХХ век. Специално проектиран през 1892 г. от Фритьоф Нансен, той устоява на най-нечовешките условия за навигация, на смъртоносната прегръдка на ледовете в Арктика и на Антарктида, на гнева на природните стихии и е единственият, който стига невредим най-близо и до Северния, и до Южния полюс. Хората, които са го управлявали, са едни от най-смелите и умни мъже в света, прославили родината си Норвегия и обезсмъртили имената си: създателят му Фритьоф Нансен, Ото Свердруп и покорителят на Южния полюс Руал Амундсен. \r\nКорабът е главен герой и разказвач в книгата „Аз, Фрам”. Той споделя изпитанията на своите пасажери, техния ентусиазъм, мечтите им, страховете им, бойния им дух. Историческите събития са представени от неговата гледна точка, която е много човешка, братска и понякога бащинска.", "date": "2019.05.08", "title": "Велико Търново: В града ще се състои премиера на най-новата книга на испанския полярник и писател Хавиер Качо „Аз, Фрам”"}
{"url": "http://www.focus-news.net/news/2019/05/08/2655320/bild-pri-politseyska-aktsiya-v-germaniya-sa-arestuvani-osem-dushi-ot-balkanite-zapodozreni-vav-finansirane-na-islyamska-darzhava.html", "text": "В рамките на мащабна полицейска операция на територията на германската провинция Северен Рейн-Вестфалия са арестувани осем души от държави на Балканите, заподозрени във финансиране на терористичната групировка „Ислямска държава“, съобщава вестник  BILD . \r\nВ акцията са задействани 150 тежко въоръжени полицейски служители, които около 4:00 часа сутринта местно време (5:00 часа местно време) са обискирали седем къщи на семейство, пребиваващо в Оберхаузен. Прокуратурата в Есен подозира, че те са част от терористична клетка.  \r\nГоворителят на полицията Улрих Фасбендер поясни пред изданието: „Всички членове на семейството са под подозрение, че са събирали средства за терористичната организация „Ислямска държава“. Полицията обече „все още не разполага“ с доказателства, че семейството е планирало нападение на територията на Германия.  \r\nИ осмината арестувани са членове на едно семейство. Те са на възраст между 19 и 58 години, седем от тях имат германски паспорт, но идват от страни Балканите. Един от заподозрените е гражданин на Босна и Херцеговина.  \r\nУточнява се, че две от жилищата са щурмувани от спецчасти, тъй като властите не са изключили възможността лицата в тях да са въоръжени. Към настоящия момент продължават обиските за търсене на доказателства, оръжия и експлозиви. \r\nОсмината заподозрени в тероризъм трябва да бъдат изслушани пред съда в рамките на деня. След това ще бъде взето решение дали да бъдат оставени в ареста. Друга информация не се провежда с оглед продължаващото разследване.  Тереза Герова", "date": "2019.05.08", "title": "BILD: При полицейска акция в Германия са арестувани осем души от Балканите, заподозрени във финансиране на „Ислямска държава“"}
{"url": "http://www.focus-news.net/news/2019/05/08/2655323/zamestnik-ministar-nikolay-nankov-shte-otkrie-forum-za-vik-otrasala-na-9-may.html", "text": "Заместник-министърът на регионалното развитие и благоустройството Николай Нанков ще открие форум „Проектни предложения на ВиК оператори за финансиране по ОПОС 2014-2020 г.“. Това съобщиха от пресцентъра на  Министерство на регионалното развитие и благоустройството . Дискусията ще се проведе на 9 май 2019 г. в „София Хотел Балкан“ в зала „Роял“ от 10.00 часа. Николай Нанков ще обяви напредъка по подготовката на новите инвестиции във ВиК инфраструктура по Оперативна програма „Околна среда 2014-2020 г.“", "date": "2019.05.08", "title": "Заместник-министър Николай Нанков ще открие форум за ВиК отрасъла на 9 май"}
{"url": "http://www.focus-news.net/news/2019/05/08/2655324/parlamentat-ratifitsira-sporazumenie-po-initsiativata-za-gotovnost-i-preventsiya-pri-bedstviya-v-yugoiztochna-evropa.html", "text": "Парламентът ратифицира Споразумение за договореностите на Инициативата за готовност и превенция при бедствия в Югоизточна Европа, предаде репортер на  Агенция „Фокус“ . Споразумението е подписано между Съвета на министрите на Босна и Херцеговина и правителствата България, Хърватия, Македония, Черна гора, Словения, Сърбия, Турция, Албания и Румъния на 4 април 2018 г. в турската столица Анкара. Споразумението има за цел да регламентира правния статут, привилегиите и имунитетите на Секретариата на Инициативата за готовност и превенция при бедствия в Югоизточна Европа. В споразумението са регламентирани оперативни функции и задължения на секретариата, чието седалище се намира в Сараево, Босна и Херцеговина. Нищо в това Споразумение не нарушава правото на Съвета на министрите на страната-домакин да приложи всички необходими подходящи мерки за защита на интересите, свързани с обществената сигурност. Също така нищо в документа не пречи на прилагането на законите на страната-домакин, необходими за опазване на здравето и обществения ред. Споразумението остава в сила за периода на валидност на Меморандума за разбирателство.  \r\nДеница КИТАНОВА", "date": "2019.05.08", "title": "Парламентът ратифицира Споразумение по Инициативата за готовност и превенция при бедствия в Югоизточна Европа"}
{"url": "http://www.focus-news.net/news/2019/05/08/2655327/yordanka-fandakova-kmet-na-sofiya-eksperti-na-instituta-za-patna-bezopasnost-shte-inspektirat-riskovi-i-klyuchovi-mesta-v-stolitsata-i-shte-vazlozha-promyana-v-infrastrukturata-kadeto-e-neobhodimo.html", "text": "Йорданка Фандъкова, кмет на София: Експерти на Института за пътна безопасност ще инспектират рискови и ключови места в столицата и ще възложа промяна в инфраструктурата, където е необходимо. Това каза кметът на София Йорданка Фандъкова по повод вчерашната катастрофа на бул. „Владимир Вазов“, предаде репортер на  Агенция „Фокус“ . \r\n„Към момента нямаме информация за това, дали има опасности на самото кръстовище на бул. „Владимир Вазов“, където вчера стана катастрофа с 4 пострадали деца.  Очакваме цялостното разследване от страна на компетентните органи във връзка с вчерашната катастрофа“, заяви Фандъкова. \r\n„По принцип, ние имаме уговорка с Института за пътна безопасност, с техните експерти да бъде направена инспекция на рискови и ключови места в нашия град. Аз напълно ще се доверя на експертизата на тези специалисти и там, където е необходимо ще възложа промяна в инфраструктурата“, каза още тя. \r\nИрина ИВАНОВА", "date": "2019.05.08", "title": "Йорданка Фандъкова, кмет на София: Експерти на Института за пътна безопасност ще инспектират рискови и ключови места в столицата и ще възложа промяна в инфраструктурата, където е необходимо"}
{"url": "http://www.focus-news.net/news/2019/05/08/2655326/sofiya-zadarzhan-e-24-godishen-mazh-ot-pancharevo-schupil-staklo-na-tezhkotovaren-kran-v-doma-mu-sa-otkriti-narkotitsi-i-i-elektrona-vezna.html", "text": "Служители на Осмо Районно управление при СДВР са задържали 24-годишен криминално проявен мъж от Панчарево, увредил чуждо имущество, а по-късно в жилището му са намерени и наркотици. Това съобщиха от пресцентъра на  МВР . На 6 май, около 19.20 часа, служител на строителен обект в Панчарево подал сигнал в полицията за счупено панорамно стъкло на тежкотоварен кран. В резултат на предприетите оперативно-издирвателни действия било установен и задържан извършителят - 24- годишен мъж, с криминални регистрации в полицията за наркотици. Последвали процесуално-следствени действия и в жилището му, където униформените открили две полиетиленови пликчета с растителна маса, пликче с прахообразно вещество и електрона везна. По случая е образувано досъдебно производство. Резултатът от назначената експертна справка показал, че иззетите вещества са амфетамин с тегло 1.24 грама и марихуана с тегло 0.69 грама. След доклад на събраните материали в Софийска районна прокуратура задържаният е привлечен като обвиняем за престъпление по чл. 354 а от НК и му е наложена мярка за неотклонение „парична гаранция“ в размер на 500 лева.", "date": "2019.05.08", "title": "София: Задържан е 24-годишен мъж от Панчарево, счупил стъкло на тежкотоварен кран, в дома му са открити наркотици и и електрона везна"}
{"url": "http://www.focus-news.net/news/2019/05/08/2655328/znameto-na-evropeyskiya-sayuz-shte-bade-izdignato-na-tarzhestvena-tseremoniya-pred-prezidentskata-institutsiya-po-povod-denya-na-evropa-9-may.html", "text": "По повод Деня на Европа – 9 май, от 10.00 часа пред сградата на президентската институция на тържествена церемония ще бъде издигнато знамето на ЕС. Това съобщиха от  прессекретариата на държавния глава . Церемонията ще се състои в присъствието на държавния глава Румен Радев, парламентаристи и представители на изпълнителната власт. \r\nПо-рано през деня президентът и върховен главнокомандващ на Въоръжените сили ще участва в церемонията по полагането на венци и цветя пред паметника на Незнайния войн в столицата по повод 74 години от края на Втората световна война. Събитието, на което ще присъстват български ветерани и представители на военно-патриотични съюзи и организации, ще започне от 9.00 часа.", "date": "2019.05.08", "title": "Знамето на Европейския съюз ще бъде издигнато на тържествена церемония пред президентската институция по повод Деня на Европа – 9 май"}
{"url": "http://www.focus-news.net/news/2019/05/08/2655333/plovdiv-zapochna-proletnoto-izmervane-na-kachestvoto-na-atmosferniya-vazduh-v-s-belashtitsa.html", "text": "От 7 май РИОСВ - Пловдив започна пролетното измерване на качеството на атмосферния въздух в село Белащица, община Родопи. Това съобщиха от пресцентъра на  РИОСВ . \r\nИзмерванията се извършват по 14 последователни дни през всеки един от четирите годишни сезона, като първата серия беше през зимата. Мониторингът на въздуха се прави вследствие на многобройните сигнали от жителите на населеното място и е в изпълнение на годишния график за имисионен контрол на екоинспекцията. \r\nЦелта на измерването е да се определи  въздействието на дейността на двете кариери за добив на инертни материали върху качеството на атмосферния въздух в селото. След приключването му експертите ще направят анализ на въздействието на работата на кариерите върху качеството на въздуха в населеното място.  \r\nМобилната автоматична станция на Регионална лаборатория - Пловдив към Изпълнителната агенция по околна среда (ИАОС) е разположена в близост до хотелски комплекс „Св. Георги“ в началото на селото откъм кариерите. Мястото е съгласувано с жителите на селото.", "date": "2019.05.08", "title": "Пловдив: Започна пролетното измерване на качеството на атмосферния въздух в с. Белащица"}
{"url": "http://www.focus-news.net/news/2019/05/08/2655332/vitseprezidentat-iliyana-yotova-organizira-diskusiya-tema-evropa-sas-studenti-ot-sofiyskiya-universitet.html", "text": "В Деня на Европа вицепрезидентът Илияна Йотова организира Студентска лаборатория „Тема: Европа“ със студенти от Софийски университет „Св. Климент Охридски“. Това съобщиха от  прессекретариата на държавния глава . Срещата ще се проведе на 9 май от 11.30 часа в Аулата на университета. \r\n„Тема: Европа“ е поредица от дискусии, които вицепрезидентът провежда със студенти. Целта на разговорите е да се чуят позициите на младите хора за развитието на европейския проект и ролята на България в него. \r\nПървата Студентска лаборатория по европейска тема Илияна Йотова организира през юни 2018 г. със студенти от софийски университети. Тя бе посветена на равносметката на първото Българско председателство на Съвета на Европейския съюз. В края на април т.г. се състоя дискусия със студенти в Нов български университет. \r\nВ 10.00 часа пред сградата на президентската институция вицепрезидентът ще присъства на тържествената церемония за издигане на знамето на Европейския съюз по повод Деня на Европа.", "date": "2019.05.08", "title": "Вицепрезидентът Илияна Йотова организира дискусия „Тема: Европа“ със студенти от Софийския университет"}
{"url": "http://www.focus-news.net/news/2019/05/08/2655336/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  отново ще се спрем на няколко интересни теми, свързани с жителите на общината. Изданието ще започнем с темата за залесяването, което се извършва в района на големия пожар, който през 2017 година изпепели хиляди декари гора между Симитли и Кресна. Разговор по темата ще направим с инженер Вера Станишева, началник отдел „Възобновяване на горите“ към Югозападно държавно предприятие. Във втората част от предаването пък ще Ви срещнем с отец Велизар Голев, който е свещеник в храм „Свети Георги“ в село Черниче. За светеца, но и за силата на вярата ще чуем интервю, което ни е подготвил колегата Денис Никифоров. Очакваме и Вас, нашите слушатели, на телефоните в студиото: 0885 303 373 и 073/ 88-55-81 или на e-mail: pirin@focus-news.net. На посочените контакти може да поставяте въпроси от различно естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в Общината, за да може да получите най-точния и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места в общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда, от 15.00 до 16.00 часа, с водещ Ливия Нинова.", "date": "2019.05.08", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/05/08/2655309/usa-today-godina-sled-izteglyaneto-na-sasht-ot-svpd-kakva-e-strategiyata-na-vashington-za-teherani-drankane-na-orazhiyai.html", "text": "Упоритостта на венецуелския президент Николас Мадуро да остане на власт трябва да бъде предупредителен сигнал за администрацията на Доналд Тръмп и особено за съветника му по националната сигурност Джон Болтън, защото изглежда, че Вашингтон преследва една и съща цел в Каракас и Техеран. Подобно на Венецуела, и Иран е подложен на кампания с максимален натиск. Промяната на режима в Техеран обаче е много по-трудна и по-сложна, отколкото във Венецуела. Има ли Вашингтон стратегия за политиката спрямо близкоизточната република или всичко е въпрос на дрънкане на оръжия? Отговор на този въпрос търсят в редакцията на най-тиражираният американски вестник -   USA Today . \r\nНа 8 май е първата годишнина от решението на държавния глава на САЩ Доналд Тръмп да ооттегли от ядреното споразумение с Иран, а той и неговата администрация го отбелязват, като разполагат значителни въздушни и военноморски сили в Персийския залив и се ангажират с войнствена реторика. И двете изглежда са предназначени да накарат Иран да предприеме действия, които да осигурят претекст за военни нападения на САЩ срещу иранска територия, негови сили или съюзници в региона.  На този етап си струва да си зададем въпроса: каква точно е политиката на администрацията на Тръмп спрямо Иран и ще им даде ли тя резултатите, които тя иска? \r\n Променящите се режими разбираемо вярват, че изпращането на режима на Мадуро е само въпрос на време. Президентът отдавна е враждебен към Мадуро, а промяната на режима е ясната цел на неговата администрация. Венецуела е близо до Западното полукълбо; близо 50 държави, включително ЕС и голяма част от Латинска Америка, стоят пред САЩ; лидерът на съперника Хуан Гуайдо има популярна подкрепа и конституционна власт; и страната е изправена пред най-тежката хуманитарна катастрофа в полукълбото, почти всички са резултат от корупцията и лошото управление на Мадуро. \r\nАко има държава, в която е назряла смяна на режима, то това е Венецуела. Но от началото на годината най-малко три опита в тази насока се провалиха – заради лоялността на горните ешелони на венецуелската армия; пропуските на опозицията и подкрепата на руснаците и кубинците. \r\nАдминистрацията на Тръмп не се вслушва в тези предупреждения. За лидерите на Техеран ще бъде лесно да заключат, че целта на политиката на САЩ към Иран няма нищо общо с промяната на поведението му в региона или предоговарянето на ядреното споразумение - с икономическото удушаване на Иран, американците провокират единствено масови бунтове, които в крайна сметка ще доведат до сриването на режима в близкоизточната република. Ако в Техеран правят подобно заключение, то те ще са прави. Опитите да се свали режима ще доведе само до катастрофални неуспехи или катастрофални успехи. Ето осем причини защо: \r\n► Иранският режим все още се ползва с огромна подкрепа сред населението. Няма легитимна и организирана политическа опозиция на управляващата класа, каквато има във Венецуела. \r\n► Русия и Китай са далеч по-склонни да подкрепят моллите, отколкото Мадуро, и следователно те ще предоставят по-голяма помощ на Техеран за избягване на санкции на САЩ. \r\n► Иранската армия, особено Революционната гвардия, е много по-голяма сила от военните на Мадуро. \r\n► Иран е далеч по-малко уязвим от икономически натиск, отколкото Венецуела, и не трябва да се бори с хуманитарна криза и икономическите проблеми, които засягат Венецуела. \r\n► Иранските лидери могат да разчитат на вътрешните сили за сигурност, за да спрат насилието, за разлика от Мадуро.   \r\n► Мадуро е дипломатически изолиран и срещу него има впечатляваща коалиция от страни от Западното полукълбо и Европа. Освен Израел, Саудитска Арабия и Обединените арабски емирства, САЩ няма да имат международна подкрепа за свалянето на иранския режим. Тръмп дистанциира много страни, като изтегли САЩ от ядрената сделка с Иран и отказа да направи изключения за онези, които зависят от иранския петрол. Трудно е да си представим, че всички ще се обединят зад идеята смяна на режима в Иран. \r\n► Иран има много повече възможности, отколкото Венецуела, за да отмъсти за свалянето на режима. \r\n►И накрая, дори и ако става въпрос за много малко вероятен случай, в който администрацията на Тръмп е успяла да предизвика революция в Иран, единствените победители ще бъдат Революционната гвардия и най-войнствените, антиамерикански сили в страната. Казано по-просто, опитите за сваляне на режима в Иран са лудост.  \r\nРазработването на успешна политика за проверка на иранските регионални и ядрени амбиции е много тежка задача. Особено трудно е като се има предвид, че иранският режим е решен да използва САЩ като противник, за да предотврати неконтролираното проникване на западно влияние и да разпространи идеологическото си послание у дома и в региона. А токсичната политика по иранския въпрос от страна на САЩ прави компромисите малко вероятни. \r\nВръщането на санкциите няма да доведе до колапс на режима, до идването на такъв, който ще е по-малко враждебен към Вашингтон, или ще води по-малко войнствена политика в региона.  \r\nАдминистрацията на Тръмп направи своя избор миналия май, като се оттегли от вероятно не дотам доброто, но все още много добре функциониращо споразумение за контрол на въоръженията. Една година по-късно тя не е разработила алтернатива. Истината е, че при отсъствието на ясни цели и политики, всичко, което Вашингтон измисли, е дрънкане на оръжия. А то лесно би могло да доведе до ненужна и потенциално опасна военна конфронтация между САЩ и Иран. Авторът Аарон Дейвид Милър е вицепрезидент на Международния център за учени „Удроу Уилсън“, бивш съветник от Държавния департамент на САЩ и преговарящ за Близкия изток. Тереза Герова", "date": "2019.05.08", "title": "USA Today: Година след изтеглянето на САЩ от СВПД: Каква е стратегията на Вашингтон за Техеран? Дрънкане на оръжия?"}
{"url": "http://www.focus-news.net/news/2019/05/08/2655318/siyka-mileva-spetsializirana-prokuratura-ako-pri-proverkata-na-zhilishtata-na-alo-izmamnitsite-ot-gorna-oryahovitsa-ne-badat-predostaveni-odobreni-stroitelni-knizha-nezakonnite-stroezhi-shte-badat-premahnati.html", "text": "Ако при проверката на жилищата на ало-измамниците от Горна Оряховица не бъдат предоставени одобрени строителни книжа, незаконните строежи ще бъдат премахнати. Това каза говорителят на Специализираната прокуратура Сийка Милева по време на брифинг по повод предаването от румънските на българските власти на задържаните там телефонни измамници, предаде репортер на  Агенция „Фокус“ . \r\nМилева обясни, че в 12.00 часа на ГКПП Дунав мост румънските власти са предали петима души на възраст от 24 до 36 години. Те бяха обявени за международно издирване в Шенгенската информационна система на 18 април т.г. на основание на издадени от Специализираната прокуратура Европейски заповеди за арест, за участие в организирана престъпна група за телефонни измами. Те са задържани от румънската полиция същия ден в рамките на проведената под надзора на прокуратурата операция.  \r\n„В хода на досъдебното производство на ДНСК е назначена проверка от наблюдаващия прокурор, в която са извършени проверки на място и по документи на строежите и жилищата, които обитават обвиняемите лица. Към настоящия момент проверката все още не е приключила, но е установено, че не са представени одобрени строителни книжа. Ако до приключване на проверката не бъдат предоставени такива книжа, ще бъдат издадени съответните констативни актове и ще бъдат премахнати незаконните строежи“, обясни Милева.", "date": "2019.05.08", "title": "Сийка Милева, Специализирана прокуратура: Ако при проверката на жилищата на ало-измамниците от Горна Оряховица не бъдат предоставени одобрени строителни книжа, незаконните строежи ще бъдат премахнати"}
{"url": "http://www.focus-news.net/news/2019/05/08/2655325/ofertite-za-kontsesiyata-na-letishte-sofiya-shte-badat-otvoreni-na-9-may.html", "text": "Министърът на транспорта, информационните технологии и съобщенията Росен Желязков ще открие заседанието на комисията за провеждане на процедурата за концесия на летище „София“, на което ще бъдат отворени офертите на допуснатите участници. Това съобщиха от пресцентъра на  Министерството . Заседанието ще се проведе на 9 май 2019 г. от 09.00 часа в зала 3 на Министерството на транспорта, информационните технологии и съобщенията, ул. „Дякон Игнатий“ 9.", "date": "2019.05.08", "title": "Офертите за концесията на летище „София“ ще бъдат отворени на 9 май"}
{"url": "http://www.focus-news.net/news/2019/05/08/2655337/evropeyski-izbori-2019-g-tsvetelina-penkova-v-selo-polikraishte-golyama-chast-ot-evrofondovete-se-prerazpredelyat-v-opredelen-obrach-ot-firmi-i-ne-dostigat-do-malkiya-biznes.html", "text": "„Много млади българи искат да се върнат в България, но смятат, че средата тук не предлага възможностите за развитие, които всеки млад човек иска да намери. Казах си, че ако причината е в средата, това означава, че решението не е да продължаваме да седим отстрани или в чужбина и да наблюдаваме как способните хора напускат, а да се върнем в родината си и да започнем да работим за промяната на тази среда“. Това заяви кандидатът за евродепутат от \"БСП за България\" Цветелина Пенкова пред жителите на с. Поликраище, съобщиха от пресцентъра на  БСП . Пенкова обясни, че самата тя е избрала след успешна кариера в чужбина да се върне в България и да създаде своето семейство тук. Същия пример дадоха народният представител Явор Божанков и общинският председател Огнян Стоянов, които също участваха в срещата. \r\nТретата в листата посочи разграбването на държавата в последните 10 години като една от причините за днешната ситуация. „Разграбването създава усещане, че ЕС всъщност не може да помогне, а това не е вярно. Има много програми и мерки за държави като България, но те не се използват по предназначение или до тях няма достъп малкият и среден бизнес. Не се усеща влиянието им и в населените места“, допълни Пенкова, според която не е нормално България да е член на ЕС от 12 години и да има най-ниските доходи и пенсии, а качеството на здравеопазването и образование да пада. Пенкова каза, че създаването на европейска прокуратура, което БСП подкрепя, ще помогне средствата от еврофондовете да се изразходват целенасочено.  \r\nНабирането на пазари, разкриването на нови работни места и регионални проблеми- като състоянието на мръсния въздух, обсъдиха с Цветелина Пенкова представители на бизнеса от Горна Оряховица при посещението й във фирма „Бултраф“, която вече 15 години е една от успешните местни производители на трансформатори и електронна техника за управлението на пелетни котли и съоръжения. \r\n„Основните затруднения и проблеми пред малкия и среден бизнес, който  произвежда иновативни продукти, е кандидатстването по европейски програми. То е безуспешно, защото голяма част от еврофондовете се преразпределят в един определен обръч от фирми и за малкия и среден бизнес в България не достигат средства. Трябва да се справим с този всеобщ проблем в държавата“, заяви Цветелина Пенкова. Тя посочи, че това е пътят да бъдат подкрепени производителите, които влагат много енергия и опит в продуктите, които разработват. „Много продукти са уникални за българския пазар , но те нямат достатъчно финансиране, чрез което да бъдат разпространени по адекватен начин в ЕС“, каза Пенкова и допълни, че една от основните цели на европейското финансиране е да се подпомагат точно предприятия с иновативна дейност.", "date": "2019.05.08", "title": "Европейски избори 2019 г.: Цветелина Пенкова в село Поликраище: Голяма част от еврофондовете се преразпределят в определен обръч от фирми и не достигат до малкия бизнес"}
{"url": "http://www.focus-news.net/news/2019/05/08/2655330/dimitar-margaritov-kzp-prez-2018-g-sme-nalozhili-globi-i-imushtestveni-sanktsii-v-razmer-na-1-9-mln-lv.html", "text": "През 2018 г. сме наложили глоби и имуществени санкции в размер на 1, 9 млн. лв. Това каза председателят на Комисията за защита на потребителите Димитър Маргаритов по време на представяне на доклада за дейността на органа за 2018 г. пред Парламентарната комисия по икономическа политика и туризъм, предаде репортер на  Агенция „Фокус“ .  \r\nПо думите му за 2018 г. КЗП е извършила 37 522 инспекции на търговци, в това число и електронни магазини, туристически обекти. „За  констатирани нарушения са съставени 2627 акта, издадени са 2503 наказателни постановления. Влезли в сила наказателни постановления 2181, като с тях са наложени глоби и имуществени санкции за 1  934 591 лв.“, каза Маргаритов. По думите му жалбите и сигналите на потребителите са 23 799 писмени жалби, като около половината от тях са получени чрез електронната платформа. „Колегите са работили по 20 066 от тях. Получили сме освен това 15 596 обаждания на нашия денонощен телефон: 0700 111 22, като тук прави впечатление основно консултативния характер на информацията, която се обменя между нашите колеги и гражданите, които се обаждат на телефона. Възможно е в доста от случаите на тези обаждания впоследствие да са били подадени жалби и сигнали, които числим към 23 799 писмени жалби“, допълни още Маргаритов.  \r\nДеница КИТАНОВА", "date": "2019.05.08", "title": "Димитър Маргаритов, КЗП: През 2018 г. сме наложили глоби и имуществени санкции в размер на 1, 9 млн. лв."}
{"url": "http://www.focus-news.net/news/2019/05/08/2655334/yordanka-fandakova-kmet-na-sofiya-srokat-za-zavarshvane-na-remonta-gradinkata-pred-sofiyski-universitet-sv-kliment-ohridski-izticha-i-nablizhava-vremeto-v-koeto-shte-zapochnat-da-tekat-i-sanktsiite.html", "text": "Срокът за завършване на ремонта градинката пред Софийски университет „Св. Климент Охридски“ изтича и наближава времето, в което ще започнат да текат и санкциите. Това каза кметът на София Йорданка Фандъкова относно ремонтите в София, предаде репортер на  Агенция „Фокус“ . „Реконструкция на Зона 4 се изпълнява в момента. Със спирането на изпълнението по чл. 12, докато не се приемат обектите, които в момента се довършват във вида, в който трябва и не се отстранят забележките от страна на изпълнителя, няма да позволя да се продължи“, заяви Фандъкова. \r\nПо думите ѝ все още има забележки от надзора за градинката пред Софийски университет „Св. Климент Охридски“ и те не са отстранени. „Срокът изтича и наближава времето, в което ще започнат да текат и санкциите. Това е механизмът на контрол“, подчерта столичният кмет. \r\nИрина ИВАНОВА", "date": "2019.05.08", "title": "Йорданка Фандъкова, кмет на София: Срокът за завършване на ремонта градинката пред Софийски университет „Св. Климент Охридски“ изтича и наближава времето, в което ще започнат да текат и санкциите"}
{"url": "http://www.focus-news.net/news/2019/05/08/2655339/stara-zagora-vazpitanitsi-na-sredno-uchilishte-maksim-gorki-specheliha-prestizhni-nagradi-ot-uchastieto-si-v-15-oto-izdanie-na-mezhdunarodnite-slavyanski-cheteniya-v-ruskiya-grad-samara.html", "text": "Възпитаници на Средно училище „Максим Горки“ спечелиха престижни награди от участието си в 15-ото издание на „Международните славянски четения” в руския град Самара. Това съобщиха от пресцентъра на  Община Стара Загора . Старозагорското училище за поредна година се представи на международния форум със седем ученици от 9, 10 и 11 клас. Над 400 деца от 2-ри до 11-ти клас са участвали със свои доклади свързани с театралната култура на славянските народи. В зависимост от възрастта и темата на доклада те са били разделени в 12 различни секции. \r\nГруповият доклад „Възникване на българския театър. Значение на първите представления на народните любителски трупи. Драмите на Добри Войников и Васил Друмев” е класиран на първо място в секция „История“ написан от Иван Ралчев (X клас), Деница Манолова ( XI клас) и Станимир Сотиров (XI клас) е класиран на първо място в секция „История“. Научен ръководител на учениците е Станислав Георгиев.  \r\nСимона Атанасова (9 г.), Александра Генчева (9 г.), Гергана Нонова (9 г.) и Вацлав Стоянов (10 г.) са представили доклада „Създаване и развитие на операта в Стара Загора (от края на XIX век до 90-те години на XX век)“. Те са класирани на второ място в секцията „Регионална театрална култура“. Децата са получили и грамота в номинацията „Зрителски симпатии“. Научен ръководител на учениците  е Веселина Танева. \r\nДомакините от 132-ро училище „Георгий Губанов” в град Самара са предложили разнообразна програма за старозагорци извън участието им в Славянските четения.  В рамките на шест дни децата са посетили множество туристически забележителности в Самара и Казан.", "date": "2019.05.08", "title": "Стара Загора: Възпитаници на Средно училище „Максим Горки“ спечелиха престижни награди от участието си в 15-ото издание на „Международните славянски четения” в руския град Самара"}
{"url": "http://www.focus-news.net/news/2019/05/08/2655341/pleven-v-grada-shte-se-provede-studentskiyat-festival-na-hudozhestvenoto-tvorchestvo-sas-150-izpalniteli-ot-meditsinskite-universiteti-v-stranata.html", "text": "В годината на 45-годишния си юбилей Медицински университет - Плевен е домакин на Третия Национален Студентски Фестивал на медицинските университети в страната. Това съобщиха от пресцентъра на  МУ - Плевен . Град Плевен и Читалище „Съгласие 1869“ ще се превърнат в международна сцена на студентското художествено творчество на 10 и 11 май 2019 г. Фестивалът се провежда под патронажа на клета на Община Плевен Георг Спартански и е част от програмата, посветена на Празника на Плевен. \r\nНационалният студентски форум ще привлече в град Плевен над 150 представители на академичната и студентската общности от всички медицинските висши училища в цялата страна. Най-многобройни са студентите-участници от медицинските висши училища във Варна и Плевен – по 31 български и чуждестранни изпълнители и танцьори, следвани по брой от 27 участници от Медицинския факултет към Тракийски университет – Стара Загора и 26 от Медицински университет – Пловдив, като 21 студенти ще представят Медицински университет – София. Висшето училище в Плевен ще изненада своите гости с тържествените изпълнения на Университетски хор от студенти и преподаватели, с които ще се открие фестивала под диригентството на Ваня Делийска, заслужил гражданин на Плевен. Хорът ще вземе участие в официалната част на художествения форум, посветена на 11 май, денят, в който Българската православна църква почита делото на Светите братя Кирил и Методий.  \r\nСтудентският фестивал ще се проведе в периода 10 - 11 май 2019 г. под мотото „Духовност и творчество“, като ще стартира на 10 май на площад „Възраждане“ с празнично дефиле на участниците по университети. На 10 май вечерта от 22.00 ч МУ-Плевен ще поднесе специална изненада за участниците във фестивала и гостите на града - уникално светлинно шоу и заря на Параклис-мавзолей „Свети Георги Победоносец“ 1907. \r\nНа 11 май от 10.00 часа стартира основната програма на художествения форум, който ще се проведе в две части, всяка от които съдържа 12 изпълнения – танцови, хорови и солови. Сред чуждестранните хорови участия се открояват Госпъл хор, Непалски състав и Боливуд група. Фестивалът ще закрие популярният хип хоп изпълнител Атанас Колев, полуфиналист в X Factor, който е студент по медицина във Варна.  \r\nВходът на фестивала в Читалище „Съгласие 1869“ е свободен за всички желаещи да се потопят в уникалната атмосфера на международния празник на студентското художествено творчество.", "date": "2019.05.08", "title": "Плевен: В града ще се проведе Студентският фестивал на художественото творчество със 150 изпълнители от медицинските университети в страната"}
{"url": "http://www.focus-news.net/news/2019/05/08/2655340/shumen-spetsializirana-politseyska-operatsiya-za-izpolzvaneto-na-obezopasitelni-sistemi-ot-vodachite-i-tehnite-spatnitsi-se-provezhda-na-teritoriyata-na-odmvr.html", "text": "Специализирана полицейска операция за използването на обезопасителни системи от водачите на моторни превозни средства и техните спътници се провежда на територията на ОДМВР-Шумен, предаде репортер на  Радио „Фокус“-Шумен . „Целта е да намалим пътно-транспортния травматизъм. До момента на територията на Областната дирекция увеличение на както на тежките ПТП, така и на убитите и ранените в тях“, заяви началникът на Сектор „Пътна полиция“ ст. инспектор Веселин Георгиев. Акцията ще продължи до 12 май. Специално внимание ще се обръща на правилното превозване на деца. Друг акцент в операцията ще бъде правилното поставяне на регистрационния номер от мотоциклетистите. Ще се извършва и текущ контрол на водачите и автомобилите.  \r\nПрез април са санкционирани 140 водачи и пътници, които не са били с поставени обезопасителни колани или каски. 17 водачи са били глобени затова, че използват мобилен телефон при управление на МПС без да ползват хендсфри устройство. 383 водачи са били с нередовни пътни документи, 346 са били глобени за неправилно спиране и паркиране.  61 са пътните инциденти на територията на ОДМВР-Шумен през месец април. От тях шест са тежки - с двама загинали и петима пострадали. Нарушенията на водачите свързани с неспазване на скоростните режими са 2552. Най-много са водачите на моторни превозно средства, които са се движили със скорост до 30 км/час над максимално позволената - 2057. 320 са установени да шофират със скорост между 31 и 40 км/ час над максимално допустимата, а 122 са управлявали с превишена между 41 и 50 км/ час скорост над максимално разрешена. 53 водачи са били засечени от камерите на Пътна полиция, че се движат със скорост над 50 км/ час над максимално позволената.  През месец април временно са били отнети 104 свидетелства за управление на моторно превозно средство, а от движение временно са спрени 49 пътни превозни средства. \r\nИвелина ИВАНОВА", "date": "2019.05.08", "title": "Шумен: Специализирана полицейска операция за използването на обезопасителни системи от водачите и техните спътници се провежда на територията на ОДМВР"}
{"url": "http://www.focus-news.net/news/2019/05/08/2655342/evropeyski-izbori-2019-g-balgarskiyat-evrokomisar-mariya-gabriel-vrachi-simvolichno-na-obshtina-sliven-specheleniya-vaucher-za-bezplaten-internet-na-obshtestveni-mesta.html", "text": "Сливен е седмата българска община, на която българският еврокомисар и водач на листата на ГЕРБ/ЕНП на предстоящите избори за ЕП Мария Габриел връчи символично спечеления ваучер в инициативата за безплатен безжичен високоскоростен интернет на обществени места WiFi4EU. Това съобщиха от пресцентъра на  ПП ГЕРБ . В първата покана за кандидатстване бяха селектирани 113 общини от успешно участвали 209, а в началото на април приключи втората покана. Резултатите за спечелилите финансиране се очаква да станат ясни към края на месец май. \r\n„Инициативата WiFi4EU е възможност, водеща към по-голям достъп до информация, към по-близки контакти между хората, към нови перспективи за туризъм и инвестиции. Поздравявам кмета на Община Сливен Стефан Радев и екипа му за това, че общината участва успешно и спечели финансиране.  \r\nСега хората в парковете в Сливен например, изградени с европейски средства, ще се възползват и от тази европейска инициатива за безплатен високоскоростен интернет. Това е най-голямото удовлетворение за мен – да знам, че работата ми не се заключава само в десетки законодателства, а и в малки проекти с голяма добавена стойност за ежедневието на гражданите“, заяви Мария Габриел при символичното връчване на ваучера на стойност 15 000 евро. \r\nЧрез схемата WiFi4EU ще бъде предоставен безплатен Wi-Fi висококачествен интернет достъп на жители и посетители на най-посещаваните обществени места на открито и закрито в град Сливен. Сред тях са обществени сгради на публичната администрация, площади, паркове, места за отдих, читалища, библиотеки, театри, училища и други. В проекта на Община Сливен с цел да бъдат обхванати по-голям брой граждани, които да се възползват от услугата на схемата WiFi4EU, ще бъдат поставени минимум 10 точки за достъп на открито.", "date": "2019.05.08", "title": "Европейски избори 2019 г.: Българският еврокомисар Мария Габриел връчи символично на Община Сливен спечеления ваучер за безплатен интернет на обществени места"}
{"url": "http://www.focus-news.net/news/2019/05/08/2655338/dimitar-margaritov-kzp-balgariya-e-na-vtoro-myasto-v-evropa-po-aktivna-reaktsiya-svarzana-s-bezopasnostta-na-stokite.html", "text": "България е на второ място в Европа по активна реакция, свързана с безопасността на стоките . Това каза председателят на Комисията за защита на потребителите Димитър Маргаритов по време на представяне на доклада за дейността на органа за 2018 г. пред Парламентарната комисия по икономическа политика и туризъм, предаде репортер на  Агенция „Фокус“ .  \r\nТой обърна внимание, че наскоро са излезли резултати от ЕК по отношение на системата за бързо уведомяване за наличие на открити опасни стоки на общия пазар. „Резултатите според нас са добри. Обобщената статистика показва, че България е девета по активност. Ако говорим общо за нотификации и реакции по отношение на безопасността, дори когато става въпрос за реакции сме на второ място. Това означава, че в доста от случаите, когато по системата са подадени сигнали сме проявили необходимата активност, за да установим дали стоките, които са обявени за опасни на различните пазари, са налични в България“, уточни още Маргаритов. „Акцентите, на които си заслужава съвсем накратко да спра вниманието ви са в три посоки. Първо, безопасност на стоките и услугите; туризъм; онлайн търговията като най-бързо развиващия се сегмент на пазара, в който и потребителите, които използват вече този способ за пазаруване по статистически данни се увеличават с около 1/ 3 за всяка следваща година. \r\nДеница КИТАНОВА", "date": "2019.05.08", "title": "Димитър Маргаритов, КЗП: България е на второ място в Европа по активна реакция, свързана с безопасността на стоките"}
{"url": "http://www.focus-news.net/news/2019/05/08/2655343/smolyan-sekretaryat-na-obshtinata-momchil-nikolov-nagradi-pobeditelite-v-sastezanieto-mlad-ogneborets.html", "text": "В Смолян се проведе състезание „Млад огнеборец”, в което участваха над 80 деца от осем училища в общината. То беше организирано от Община Смолян и Районна служба „Пожарна безопасност и защита на населението”.  Това съобщиха от пресцентъра на  Общината . Малките огнеборци демонстрираха умения, сръчност и смелост в различни ситуации от всекидневната и рискована работа на пожарникарите. Секретарят на Община Смолян Момчил Николов награди победителите и ги поздрави от името на кмета Николай Мелемов. Първи в надпреварата е отборът от село Момчиловци. Община Смолян осигури наградите за победителите.", "date": "2019.05.08", "title": "Смолян: Секретарят на Общината Момчил Николов награди победителите в състезанието „Млад огнеборец”"}
{"url": "http://www.focus-news.net/news/2019/05/08/2655348/kardzhali-194-detski-risunki-se-sastezavat-za-nagradite-na-petiya-konkurs-rodopski-bagri.html", "text": "194 детски рисунки се състезават за наградите на Петия конкурс „Родопски багри“. \r\nТова каза за  Радио Фокус  Златка Пеньова, директор на Общински детски комплекс - Кърджали.  Конкурсът се организира от Община Кърджали, Районният училищен инспекторат, Общинският детски комплекс и училище \"Владимир Димитров - Майстора\". Участниците в ежегодния конкурс са от 19 училища и 10 населени места от област Кърджали. В три възрастови групи ще бъдат дадени две категории награди, а също шест специални награда. С рисунките е направена изложба, която ще бъде открита в чест и памет на кърджалийския художник и почетен гражданин Джемал Емурлов-Джими. Тази година събитието ще започне на 9 май в 15.00 часа в ОДК.  \r\nДарина ДЕЕНИЧИНА", "date": "2019.05.08", "title": "Кърджали: 194 детски рисунки се състезават за наградите на Петия конкурс „Родопски багри“"}
{"url": "http://www.focus-news.net/news/2019/05/08/2655345/evropeyski-izbori-2019-g-mustafa-karadaya-ot-sliven-imame-hasa-i-energiyata-da-sprem-natsionalizmite-i-omrazata.html", "text": "Екипът на Централният лъч на ДПС бе в област Сливен. Това съобщиха от пресцентъра на  ДПС . След срещи с избиратели в квартал 6-ти в Нова Загора, селата Баня, Бяла паланка и Новачево, Централният лъч присъства на предизборна среща в град Сливен.  \r\nПредседателят на ДПС Мустафа Карадайъ в своето изказване разкритикува действията на управляващите като каза, че в Брюксел и Европа ГЕРБ защитават езиковото многообразие. \"Явно България според тях не е в ЕС. Идват в България и забраняват другите езици. България в ЕС ли е\", попита той. \"Къде тогава защитават езиковото многообразие? Къде го отстояват? В ЕП приеха решение за борба с неофашизма, ксенофобията, омразата и противопоставянето. ДПС предложи същото решение в Народното събрание, а резултатът беше, че не го подкрепиха\", подчерта Карадайъ. \r\nЛидерът на ДПС каза, че в момента в Европа национализмът е на мода, но виждаме, че в ЕС основните партии защитават демокрацията и европейските ценности и се опитват да не ги допускат до властта. \"А в България се получава обратното. Тук основните партии се надпреварват кой по-голям националист да бъде, обяви той. Това е опасно и за България и за ЕС. И затова, когато ние казваме, че България има нужда от ДПС, аз ви заявявам, че ЕС има нужда от ДПС\", заяви Мустафа Карадайъ. \r\nМустафа Карадайъ каза, че имаме нужда от енергията и хъса, която е имал почетният председател на ДПС д-р Ахмед Доган когато се борил срещу тоталитарната власт и когато създал ДПС. \"Ето от тази енергия и хъс има нужда България и ЕС, за да спрем национализмите и омразата\", каза той. За да стъпим върху основните европейски ценности, на база която се създаде и ЕС. А именно – единство в многообразието. Уважение към различния, за да бъдем обединени и по-силни. Това е смисълът и затова на тези избори \"Ние залагаме на младите“, посочи Карадайъ. \r\n\"ДПС е силна и важна партия за съдбата на България. Както нашите хора бяха важни за промяната, да се събори тоталитарният режим и да дойде демокрацията. Няма да стане никаква промяна и никаква стабилност без ДПС\", каза зам.-председателят на ПГ на ДПС Йордан Цонев. \r\n\"България и ЕС е в криза. Криза на толерантността, на отношенията между хората, на икономиката, на къде трябва да продължи ЕС, ценностна криза. И в този труден момент ДПС казва – Ние можем. Базирайки се на опита, подготвеността и визията. Ние знаем каква Европа искаме\", каза председателя на Младежко ДПС и евродепутат Илхан Кючюк. \r\n\"Ние както сме гарант за демокрацията в България, можем и трябва да бъдем и гарант за сигурността на ЕС и правилния избор\", заяви евродепутатът Искра Михайлова. \r\nНа срещата присъства и зам.-председателят на ДПС Янко Янков, областният председател Мустафа Мустафов и кандидатите за евродепутати Атидже Алиева-Вели и Антоанета Асенова. \r\nСлед предизборният митинг Централният лъч присъства на ифтар даден от председателя на ДПС Мустафа Карадайъ.", "date": "2019.05.08", "title": "Европейски избори 2019 г.: Мустафа Карадайъ от Сливен: Имаме хъса и енергията да спрем национализмите и омразата"}
{"url": "http://www.focus-news.net/news/2019/05/08/2655329/sergey-lavrov-rusiya-i-iran-se-dogovoriha-da-rabotyat-s-vsichki-strani-po-svpd-osven-sasht.html", "text": "Русия и Иран се договориха да работят с всички страни по Съвместния всеобхватен план за действие (СВДП) за ядрената програма на Техеран, с изключение на САЩ. Това заяви министърът на външните работи на Руската федерация Сергей Лавров, предава  TACC . \r\nСъгласно думите на първия министър на Москва, „нелигитимните“ санкции на САЩ възпрепятстват сътрудничеството между Русия и Иран в областта на търговията. В тази връзка Лавров увери, че ще се търсят нови пътища за излизане от ситуацията. \r\nРуският външен министър подчерта, че ще бъдат проведени консултации с останалите страни по ядреното споразумение, но допълни, че едва ли ще бъде организирана незабавно среща между тях. Тереза Герова", "date": "2019.05.08", "title": "Сергей Лавров: Русия и Иран се договориха да работят с всички страни по СВПД, освен САЩ"}
{"url": "http://www.focus-news.net/news/2019/05/08/2655346/desislava-ivancheva-i-bilyana-petrova-ostavat-pod-domashen-arest.html", "text": "Десислава Иванчева и Биляна Петрова остават под домашен арест. Това реши Апелативният специализиран съд, предаде  Нова телевизия . \r\nМотивите на съда са, че няма опасност да се укрият, не се изисква по-тежка репресия от домашен ареста, имат забрана да напускат страната, силно занижен е рискът да извършат престъпление, и двете са с здравословен проблем. \r\nСъдът отмени и запора на сметката, по която дъщерята на Биляна Петрова си получава стипендията. \r\nВ началото на заседанието стана ясно, че на 30 април Марин Марковски и синът му Димитър вече не са адвокати на Десислава Иванчева. Защитата на бившата кметица на район \"Младост\" се пое от Николай Хаджигенов.  \r\nДелото започна с половин час закъснение и бе отложено с 40 минути по искане на Иванчева и Петрова. По думите им те били в сливенския затвор и имали нужда от малко време да говорят със защитниците им.", "date": "2019.05.08", "title": "Десислава Иванчева и Биляна Петрова остават под домашен арест"}
{"url": "http://www.focus-news.net/news/2019/05/08/2655344/dimitar-margaritov-kzp-okolo-4-ot-zhalbite-na-potrebitelite-za-2018-g-kasayat-problemi-svarzani-s-kachestvoto-na-turisticheskiya-produkt.html", "text": "Около 4% от жалбите на потребителите за 2018 г. касаят проблеми, свързани с качеството на туристическия продукт. Това каза председателят на Комисията за защита на потребителите Димитър Маргаритов по време на представяне на доклада за дейността на органа за 2018 г. пред Парламентарната комисия по икономическа политика и туризъм, предаде репортер на  Агенция „Фокус“ . „Често пъти туристическата тема е във фокуса на вниманието и нашата комисия като контролен орган дължи малко повече информация и на народните представители и на общественост. Извършени са над 8000 проверки в различен тип туристически обекти, места за настаняване, заведения за хранене и развлечения“, заяви още Маргаритов. По думите му около 4% от подадените в рамките на годината общо 23 799 жалби в Комисията касаят проблеми, свързани с качеството на туристическия продукт. „По-скоро се оказва, че не са много на брой нарушенията, но всяко едно от тях е достатъчно сериозно и трябва да попадне във фокуса на вниманието. Медиите доста са чувствителни на тази тема и винаги отразяват подобни несполуки на потребителите. Ето защо и ние сме длъжни да реагираме бързо, да направим необходимите проверки, да излезем със съответните актове и наказателни постановления. Тук традиционно продължава да бъде добро нашето взаимодействие с категоризиращия орган в лицето на Министерство на туризма. Обменя се информация, съответно се предприемат необходимите действия за коригиране на степента на категоризация, когато има основание за това“, допълни председателят на КЗП.  \r\nДеница КИТАНОВА", "date": "2019.05.08", "title": "Димитър Маргаритов, КЗП: Около 4% от жалбите на потребителите за 2018 г. касаят проблеми, свързани с качеството на туристическия продукт"}
{"url": "http://www.focus-news.net/news/2019/05/08/2655349/dimitar-margaritov-kzp-samo-za-2-godini-broyat-na-zhalbite-podadeni-sreshtu-onlayn-targovtsi-se-e-udvoil.html", "text": "До момента са се регистрирали 11 хиляди онлайн търговци в България, продължаваме работа по защита на потребителите при продажби от разстояние. Това каза председателят на Комисията за защита на потребителите Димитър Маргаритов по време на представяне на доклада за дейността на органа за 2018 г. пред Парламентарната комисия по икономическа политика и туризъм, предаде репортер на  Агенция „Фокус“ . „Специално си позволявам да обърна внимание върху онлайн търговията, защото ще дам информация за още едно число, което не се съдържа в този доклад. Ако през 2016 г. ние сме получили около 2000 жалби за онлайн покупки, то през миналата 2018 г. това са близо 4000 жалби. Само за 2 години броят на жалбите подадени срещу онлайн търговци се е удвоил. Нещо, което не забелязваме по отношение на нито един друг от сегментите на пазара, които контролираме“, заяви Маргаритов. По думите му едно от обясненията е, че по данни на НСИ всяка година около 30 % повече потребители пазаруват в онлайн средата и с 30 % на годишна база се увеличават онлайн магазините, които са регистрирани в България. „До момента от началото на годината тече този процес и би трябвало да приключи до края на юни за задължителната регистрация в Министерство на финансите на всички онлайн търговци, които извършват дейност на територията на Република България. До момента са се регистрирали 11 хиляди“, допълни още Маргаритов. Той подчерта, че КЗП продължава активно да работи със своята специализирана структура  за защита на правата на потребителите при продажби от разстояние“. По отношение на стоките, Маргаритов уточни, че общо със заповеди, които са издадени през този период 124 стоки са забранени за продажба, а за 58 вида стоки са били временно спрени, докато се установи дали разполагат с необходимите сертификати и документи. \r\nДеница КИТАНОВА", "date": "2019.05.08", "title": "Димитър Маргаритов, КЗП: Само за 2 години броят на жалбите подадени срещу онлайн търговци се е удвоил"}
{"url": "http://www.focus-news.net/news/2019/05/08/2655351/bdzh-shte-osiguri-prevoza-na-uchastnitsite-v-sastezanieto-spitsi-i-bodli.html", "text": "За трета поредна година „БДЖ-Пътнически превози” ЕООД ще осигури специални композиции за превоз на участниците и техните велосипеди в състезанието по планинско колоездене и маратон „Спици и бодли”. Това съобщиха от пресцентъра на  БДЖ . Събитието ще се проведе на 11 и 12 май на територията на община Казанлък и се организира от сдружението „Софийски планински клуб”. \r\nОколо 50 колоездачи в планинското състезание ще пътуват с влак по маршрута от София до Казанлък и обратно. За тяхното удобно придвижване националният железопътен превозвач ще добави към редовните състави на бързите влакове №3623/3624 допълнителни вагони за участниците, както и специални вагон-фургони за техните велосипеди. \r\n„Софийски планински клуб” е организация, създадена от млади ентусиасти, поставили си за цел да провокират интереса на хората към планинарство, колоездене и алпинизъм. „БДЖ-Пътнически превози” ЕООД като представител на най-екологичния транспорт в България винаги подкрепя инициативите, свързани с различни спортни активности сред природата.", "date": "2019.05.08", "title": "БДЖ ще осигури превоза на участниците в състезанието „Спици и бодли”"}
{"url": "http://www.focus-news.net/news/2019/05/08/2655350/evropeyski-izbori-2019-emil-radev-vav-varnenskiya-rayon-asparuhovo-balgariya-ochakva-4-mlrd-lv-poveche-prez-noviya-programen-period.html", "text": "Работим за повече европейски средства през новия програмен период. За разлика от страни като Полша, Унгария, Чехия, за които парите ще намалеят, България очаква 4 млрд. лв. повече. Бюджетът от 18 млрд. лв., който ще отстояваме през следващия програмен период, е рекорден за страната ни и ще гарантира повече инвестиции в пътища, пречиствателни станции, конкурентоспособност на фирмите, обучение на младите хора, социални услуги. Така Емил Радев, настоящ евродепутат и кандидат за член на Европейския парламент от лисата на ГЕРБ, коментира пред граждани във варненския район „Аспарухово” перспективите за еврофинансиране в България. Това съобщиха от пресцентъра на  партията . \r\n„Общини като Варна са пример за успешна работа по европейските програми и за постигането на желаната от всички промяна на градската среда.  \r\nОсигурявайки повече евросредства за България, за българските общини, подкрепяме усилията за повишаване стандарта на живот и доходите на хората”, категоричен бе Емил Радев и допълни, че в резултат от последователната работа на правителството според прогнозите на Европейската комисия през следващата година България ще бъде в Топ 3 по икономически растеж в ЕС. \r\n„При управлението на БСП еврофондовете бяха спрени”, припомни Радев и изтъкна, че България трябва да запази доверието, което е извоювала сред европейските си партньори при управлението на ГЕРБ и в резултат на което днес се ползва с авторитет. \r\nЕмил Радев акцентира върху битките, които е повел през изминалия мандат в ЕП. Той подчерта, че и занапред ще продължава да се бори с двойните стандарти в Европа както по отношение на храните и напитките, така и на други стоки като горивата и автомобилите например.  „Не бива да допускаме Европа на две скорости!”, заяви кандидатът за евродепутат. Той определи като решаваща крачка напред предложената от него и колегата му Андрей Новаков европейска програма с бюджет от 1,3 млн. евро. „Тези средства ще позволят да се правят нови изследвания за разликите в качеството на храните, да се подпомага работата на потребителските организации, а когато е нужно да се завеждат и колективни искове срещу производители, които допускат нарушения”, поясни Радев. Той настоява за създаването на общоевропейски контролен орган, който ще направи борбата срещу двойните стандарти при храните много по-ефективна. „Защото това не е само битка срещу нелоялните търговски практики, а битка в името на здравето на 100 млн. граждани на Източна Европа, които заслужават да купуват храни със същото високо качество като в страните от Западна Европа”, подчерта кандидатът на ГЕРБ. \r\nТой отчете, че като докладчик в ЕП е извоювал премахмането на апостилите и нуждата от легализация на официални документи в ЕС. „Така намаляваме административната тежест и спестяваме на европейците около 40 млн. евро годишно. Промените буквално облекчават живота на 17 млн. граждани, които живеят, работят или учат в друга държава-членка. Ще продължа да се боря за автоматично признаване на дипломите и документите за квалификация, както и за актуално състояние на фирмите в ЕС”, добави варненският евродепутат. Той открои и положените усилия за премахване на „вечните длъжници” у нас, като постигна текст в новата евродиректива за несъстоятелността, в който се препоръчва на държавите-членки в най-кратки срокове да започнат да прилагат разпоредбите за опрощаване на дългове не само по отношение на предприемачите, но и на физическите лица – потребители. \r\n„Ще продължа да работя за пълноправното членство на страната ни в Шенген, защото вече осем години покриваме всички изисквания.  \r\nНеприемането ни в Шенген също е двоен стандарт, срещу който се боря.  \r\nУспях да извоювам обаче необходимите законодателни промени, които да гарантират, че България няма да се превърне в буферна зона, че Европейската гранична и брегова охрана ще действа не по шенгенските, а по външните граници на ЕС”, припомни още Радев и отчете постигнатото и по редица други теми като мерките срещу организираната престъпност и прането на пари, борбата срещу насилствените осиновявания на българчета в страни като Великобритания, създаването на зоополиция у нас. \r\n„Не бива да подценяваме тези избори, защото около 60% от законодателството ни е вследствие на промени в европейски нормативни актове. Затова е важно да защитаваме националните интереси във всяка фаза на законодателния процес в ЕС”, мотивира се Емил Радев. \r\nМартин Андонов, общински съветник и ръководител на ГЕРБ-Аспрухово, на свой ред изтъкна, че Емил Радев е опитен юрист, който последователно е бил общински съветник, народен представител, а през последния мандат и евродепутат. „Познавайки механизмите на законодателната работа на всички нива, той може да допринесе максимално за силните позиции на България, а в частност и на Варна в Европа”, заяви Андонов и апелира с подкрепата си за номер 12 в бюлетината гражданите да защитят европейските перспективи на страната ни.", "date": "2019.05.08", "title": "Европейски избори 2019: Емил Радев във варненския район „Аспарухово”: България очаква 4 млрд. лв. повече през новия програмен период"}
{"url": "http://www.focus-news.net/news/2019/05/08/2655354/zamestnik-ombudsmanat-diana-kovacheva-grazhdanite-sa-vazhna-chast-ot-bitkata-s-koruptsiyata.html", "text": "Заместник-омбудсманът доц. д-р Диана Ковачева изнесе публична лекция на тема „Международни правни стандарти за противодействие на корупцията“ пред студенти от УНСС в рамките на Академия „Антикорупция“. Това съобщиха от пресофиса на  омбудсмана . \r\n„В противодействието срещу корупцията са ангажирани законодателната, изпълнителната и съдебната власт, Сметната палата, омбудсманът, държавната администрация, медиите, гражданското общество, частният сектор и политическите партии“, каза доц. Ковачева пред аудиторията. \r\nПо думите ѝ гражданите, които сигнализират, са важна част от битката с подкупността, но липсва закон за тяхната защита. \r\n„Подкупността не може да бъде изкоренена, но може да бъде ограничена. През последните години в това отношение у нас бяха предприети действия за противодействието срещу нея със създаването на Комисия за противодействие на корупцията и за отнемането на незаконно придобитото имущество (КПКОНПИ), изработен беше нов Закон за борба с корупцията, както и Етичен кодекс на служителите в администрацията“, посочи зам.-омбудсманът. \r\nВъпреки това обаче индексът за възприятие на корупцията на България през 2018 г. е 42 пункта, като с това страната заема 77 място в световната класация. В рамките на регионалната класация на държавите-членки на Европейския съюз страната ни продължава да заема последно място (средната стойност на индекса за ЕС е 64,6).", "date": "2019.05.08", "title": "Заместник-омбудсманът Диана Ковачева: Гражданите са важна част от битката с корупцията"}
{"url": "http://www.focus-news.net/news/2019/05/08/2655352/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще чуете има ли интерес от страна на туристите към Беловската базилика и как може да се стигне до историческия обект. По темата наш събеседник ще бъде кметът на село Голямо Белово Росица Данкова. В предаването ще отделим минути и за интересната история на село Сестримо. От кмета на населеното място Стефан Джамов ще чуете какви легенди е съхранила тя. Във втората част от предаването ще ви представим основните експонати в първата зала на новия Исторически музей в Белово. Повече за тях ще чуете от Севдалина Попова, старши експерт „Музейно дело“ в общината.  Предаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.05.08", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/05/08/2655356/sport-ferer-otlozhi-kraya-karierata-si.html", "text": "Давид Ферер (№144) отказа да сложи край на кариерата си. Носителят на 27 титли на сингъл и две на двойки от АТР победи с 6:4, 4:6, 6:4 сънародника си Роберто Баутиста Агут (№ 21) и се класира за втория кръг в Мадрид. Това е последен турнир за 37-годишния Ферер, за когото всяка една загуба ще е поанта, и съвсем логично той бе изпратен с бурни аплодисменти от публиката на централния корт. Испанският сблъсък продължи малко над 2 часа и половина, в които ветеранът даде всичко от себе си, за да остане в надпреварата и да отложи края на кариерата си. \r\nВенцислав ДРАГОМАНОВ", "date": "2019.05.08", "title": "Спорт: Ферер отложи края кариерата си"}
{"url": "http://www.focus-news.net/news/2019/05/08/2655357/ministarat-na-obrazovanieto-i-naukata-krasimir-valchev-shte-iznese-publichna-lektsiya-v-blagoevgrad.html", "text": "На 9 май 2019 г. от 14.00 часа в зала 114 на Учебен корпус №1 министърът на образованието и науката Красимир Вълчев ще изнесе публична лекция на тема „Образованието като публично благо. Финансиране на системата на образованието в България“. Посещението на министър Вълчев в Югозападния университет „Неофит Рилски“ е по покана на ректора на университета проф. д-р Борислав Юруков. Това съобщиха от пресцентъра на  висшето учебно заведение . \r\nЛекцията е част от традиционно провежданите публични лекции и гостувания, организирани от Стопанския факултет, на утвърдени общественици и експерти от сферата на финансите, публичните политики и икономиката. \r\nМинистър Красимир Вълчев разполага с дългогодишен опит в сферата на управлението на публичните финанси и реализацията на конкретни политики в тази насока на равнище отделните министерства в Република България.", "date": "2019.05.08", "title": "Министърът на образованието и науката Красимир Вълчев ще изнесе публична лекция в Благоевград"}
{"url": "http://www.focus-news.net/news/2019/05/08/2655358/georgi-dimitrov-td-trapezitsa-1902-veliko-tarnovo-dobro-e-sastoyanieto-na-turisticheskite-pateki-v-rayona.html", "text": "Добро е състоянието на туристическите пътеки в района на Велико Търново. Това каза пред журналисти секретарят на Туристическо дружество (ТД) „Трапезица 1902“ – Велико Търново Георги Димитров, предаде репортер на  Радио „Фокус“ – Велико Търново .  Димитров отбеляза, че ежегодно през пролетта и есента доброволци от Клуба по пешеходен туризъм преминават по всички туристически маршрути и ги почистват от паднали клони, храсти и камъни. Където е необходимо, се подновява и маркировката. Такова почистване вече е направено по пътеките към парк Ксилифор, манастира „Св. Тройца“ и хижа „Божур“, а днес доброволците са в района на Преображенския манастир. Георги Димитров посочи, че до есента ще бъдат възобновени два позабравени маршрута. Ще бъде разчистена пътеката към язовира в село Буковец, както и тази към село Арбанаси – на мястото, където бе изградена канализацията. Пътеките ще бъдат разчистени и ще бъдат включени в есенния дел на кампания „Движи се и победи“.  \r\nСекретарят на туристическото дружество отбеляза, че и двата маршрута преминават покрай красиви панорами и водопади. Той подчерта, че през последните години се увеличават групите, които се обръщат към ТД „Трапезица 1902“ с желание да преминат организирано по пътеките, които дружеството поддържа. „Това е благодарение на всичко, което правим всяка година за популяризиране на тези маршрути, тяхната поддръжка и подобряването им. Те са много хубави и много предизвикателни, особено в този сезон“, посочи Георги Димитров, като допълни, че най-популярни и най-посещавани са тези към Преображенския манастир.  Той отбеляза, че дружеството се възползва от всички възможности за финансиране, за да поддържа тези маршрути.", "date": "2019.05.08", "title": "Георги Димитров, ТД „Трапезица 1902“ – Велико Търново: Добро е състоянието на туристическите пътеки в района"}
{"url": "http://www.focus-news.net/news/2019/05/08/2655353/dimitar-margaritov-kzp-doprinese-za-reshavaneto-na-problema-s-dvoyniya-standart-v-es.html", "text": "Нашата комисия допринесе за процеса за решаване на проблема с двойния стандарт. Това каза председателят на Комисията за защита на потребителите Димитър Маргаритов по време на представяне на доклада за дейността на органа за 2018 г. пред Парламентарната комисия по икономическа политика и туризъм, предаде репортер на  Агенция „Фокус“ . По думите му съвсем скоро комисията ще може да бъде контролен орган по отношение на това предлагането на една и съща търговска марка с различно съдържание в държавите-членки да бъде квалифицирано като нелоялна търговска практика и да бъде санкционирано. „През миналата година по време на Българското председателство на Съвета на ЕС нашата комисия организира едно събитие, на което присъства еврокомисарят по потребителската защита, правосъдието и равенството на половете. В рамките на това събитие за първи път официално бе представен новият механизъм за защита на потребителите, или известен още като нова сделка, предвиждаща редица изменения в европейското право“, допълни Маргаритов. По думите му едно от тях е решаването на проблема с двойните стандарти за различни продукти и групи от стоки.  \r\nПо отношение на събираемостта на наложените глоби и санкции през 2018 г. от КЗП, Маргаритов уточни, че много малък брой остават несъбрани поради изтичане на давностни периоди от минали години.  \r\nДеница КИТАНОВА", "date": "2019.05.08", "title": "Димитър Маргаритов: КЗП допринесе за решаването на проблема с двойния стандарт в ЕС"}
{"url": "http://www.focus-news.net/news/2019/05/08/2655355/kostadin-georgiev-rakovoditel-na-proekta-obnovyavane-i-modernizatsiya-na-obrazovatelnata-infrastruktura-v-blagoevgrad-tri-sa-indikatorite-koito-shte-postignem-v-ramkite-na-proekta.html", "text": "Три са индикаторите, които ще постигнем в рамките на проекта „Обновяване и модернизация на образователната инфраструктура в Благоевград“. Това каза по време на встъпителна пресконференция Костадин Георгиев, ръководител на проект „Обновяване и модернизация на образователната инфраструктура в Благоевград“, предаде репортер на  Радио „Фокус“ – Пирин . По думите му те са свързани с грижа за децата и образованието, капацитета на подпомогнатата инфраструктура, която е предназначена за грижа на децата. „Вторият индикатор е свързан с представителите на маргинализираните групи, включително и ромите, които ползват образователната структура и броя на модернизираните образователни институции“, каза още Костадин Георгиев. Той посочи, че се предвижда и осигуряване на модерна, функционална, здравословна, енергийно ефективна и достъпна среда.  \r\n„Проектът обхаща НХГ „Св. св. Кирил и Методий“, Трето ОУ „Димитър Талев“ и Пето СУ „Георги Измирлиев“, както и ДГ № 8 „Вечерница“. В НХГ „Св. св. Кирил и Методий“ ще направим ремонт на класните стаи и подмяна на отоплителната система както й ремонт на инсталацията, където се налага, изграждане на пожарно-известителна система.  Ремонт на залата за изкуства. Ще има устройства за достъп за хора с увреждания.  Изграждане и оборудване на физкултурен салон в двора на училището“, каза още Костадин Георгиев. По думите му благодарение на проекта ще се осъществ \r\nДенис НИКИФОРОВ", "date": "2019.05.08", "title": "Костадин Георгиев, ръководител на проекта „Обновяване и модернизация на образователната инфраструктура в Благоевград“: Три са индикаторите, които ще постигнем в рамките на проекта"}
{"url": "http://www.focus-news.net/news/2019/05/08/2655360/evropeyski-izbori-2019-prof-rumen-gechev-v-simitli-tryabvat-politiki-s-koito-da-ne-se-zamitat-interesite-na-malkite-strani-v-es.html", "text": "Защо тези избори са важни за България? Защото чрез тях ще защитим българските интереси. Личностите, които изпращаме в ЕС, трябва да могат да формират политики в ЕС. Трябва да бъдат висококвалифицирани, за да се чува тяхната дума в Европа. Това заяви кандидатът за евродепутат от листата на „БСП за България” проф. Румен Гечев по време на среща с обществеността в Симитли, съобщиха от пресцентъра на  БСП . По думите му  представителите на БСП трябва да могат да работят с колегите си от другите държави. „Искаме решенията да са равнопоставени за всички страни членки, а инвестициите да се разпределят на конкурсна основа”, каза още той. Гечев обясни, че от БСП настояват да се промени инвестиционната политика на ЕС с предимство за по-слабо развитите страни. „В България влиза “дъждец от трохички”, с което не сме съгласни. БСП не е съгласна с развитието на две скорости на ЕС. Искаме да се провеждат политики, с които да не се замитат интересите на малките страни, не искаме да бъдем смятани за втора ръка хора”, категоричен бе социалистът.  \r\n„Добре е да си правим площадите хубави, вашият в Симитли е много хубав, но само с площади не става. Хубаво е да има пътища, качествени пътища. Но въпросът тук е какви стоки се движат по тези пътища- от България към Европа или от Европа към България. Хубаво е да имаш пътища, но е хубаво да имаш и индустрия, която да развива страната”, заключи кандидатът за евродепутат.", "date": "2019.05.08", "title": "Европейски избори 2019: Проф. Румен Гечев в Симитли: Трябват политики, с които да не се замитат интересите на малките страни в ЕС"}
{"url": "http://www.focus-news.net/news/2019/05/08/2655335/sergey-lavrov-rusiya-razchita-che-evrotroykata-shte-prodalzhi-da-izpalnyava-svdp.html", "text": "Москва разчита, че европейските участници в Съвместния всеобхватен план за действие (СВДП) за иранската ядрена програма - Франция, Германия и Обединеното кралство – ще продължат изпълнят задълженията си по този документ. Това заяви министърът на външните работи на Руската федерация Сергей Лавров, предава  РИА Новости . \r\n„Потвърдихме ангажимента си към плана и резолюцията на Съвета за сигурност на ООН. Ние се съгласихме да работим с всички останали, с изключение на САЩ… да изпълняват стриктно своите ангажименти, както се ангажираха по време на двете срещи на външните министри на европейското трио, Русия и Китай през юли и септември миналата година”, заяви Лавров след разговори с иранския външен министър Мохамад Джавад Зариф. Тереза Герова", "date": "2019.05.08", "title": "Сергей Лавров: Русия разчита, че „евротройката“ ще продължи да изпълнява СВДП"}
{"url": "http://www.focus-news.net/news/2019/05/08/2655361/ek-balgarskiyat-evrokomisar-mariya-gabriel-otkri-hhi-natsionalen-festival-na-detskata-kniga-v-sliven.html", "text": "Книгите са от решаващо значение за изграждането на ценности и морални норми. Детските книги откриват нови хоризонти пред малките читатели, кара ги да сътворяват светове и картини в съзнанието си, срещат ги с невероятни герои и ги учат, че доброто и стойностното се постига с труд и постоянство. А днес цифровите технологии предоставят множество възможности да вдъхновим децата да четат. Нека направим детството им по-добро чрез даровете на хубавата детска литература, на богатия език, на ценностите и въображението. Това заяви българският еврокомисар Мария Габриел при откриването на ХХI Национален фестивал на детската книга в Сливен, чийто инициатор е Регионална библиотека „Сава Доброплодни“, съобщават от  Отдел \"Преса и медии\" на Представителството на ЕК в България . \r\nТя направи паралел между времето, когато разказвачът на истории разчиташе изключително на взаимовръзката автор-художник, и съвремието ни, в което имаме все по-голям брой електронни книги и книжни апликации за деца. Според нея, ако една апликация може да вдъхнови иначе отказващо да чете дете и го превърне в запален читател, то трябва да възприемем новите технологии. „Благодарение на книжните апликации, децата вече сами взаимодействат с разказа на една история, като могат да избират какъв обрат да се случи. Това става възможно въз основа на огромния избор от снимки, видеа и аудио файлове, позволяващи да се избират различни пътища на развитие на случката. Тази възможност за взаимодействие приобщава децата и стимулира тяхното творчество и въображение“, подчерта още българският еврокомисар.  \r\nМария Габриел отбеляза също предизвикателствата, пред които цифровизацията изправя традиционния издателски бизнес, но и възможностите за онези, които искат сами да публикуват творбите си. Вече не става дума просто за веригата автор-художник-издател. Екипът се разширява и в неговия състав вече са програмистите, графичните дизайнери, експертите по приложение на игрови модели, педагози и озвучаващи актьори. „Не на последно място, цифровизацията може да ни помогне да достигнем до множество деца със специални образователни нужди чрез различни решения, които да им позволят да изживеят пълноценно своето детство и да се приобщят към останалите им връстници“, наблегна накрая българският еврокомисар по цифровата икономика и общество Мария Габриел.", "date": "2019.05.08", "title": "ЕК: Българският еврокомисар Мария Габриел откри ХХI Национален фестивал на детската книга в Сливен"}
{"url": "http://www.focus-news.net/news/2019/05/08/2655363/premierat-boyko-borisov-shte-uchastva-v-neformalnoto-zasedanie-na-darzhavnite-i-pravitelstvenite-rakovoditeli-na-darzhavite-chlenki-na-es-v-rumaniya.html", "text": "Министър-председателят Бойко Борисов ще участва в неформалното заседание на държавните и правителствените ръководители на държавите-членки на ЕС, което ще се проведе на 9 май в Сибиу, Румъния. Това съобщиха от  правителствената информационна служба . \r\nПо време на срещата лидерите ще обсъдят аспекти на Стратегическия дневен ред 2019-2024 г. Сред темите ще бъдат насърчаването на мира и стабилността и поддържането на европерспективата за другите европейски държави, сътрудничеството в областта на миграцията, следването на балансирана търговска политика, насърчаването на европейските инвестиции в отбраната и ролята на Европа като световен лидер в борбата срещу изменението на климата.", "date": "2019.05.08", "title": "Премиерът Бойко Борисов ще участва в неформалното заседание на държавните и правителствените ръководители на държавите-членки на ЕС в Румъния"}
{"url": "http://www.focus-news.net/news/2019/05/08/2655362/evropeyski-izbori-2019-emil-radev-shte-otbelezhi-denya-na-evropa-vav-varna.html", "text": "Кандидатът за член на Европейския парламент от листата на ГЕРБ Емил Радев ще отбележи 9 май - Деня на Европа, във Варна. Това съобщиха от пресцентъра на  партията . \r\nСлед поклонението на Паметника на Осми Приморски полк по повод 74-ата годишнина от победата над хитлерофашизма, което ще се състои от 11:00 ч., той ще се включи в шествието до община Варна. Там в 12:00 ч. ще бъде издигнат флагът на Европейския съюз в чест на Деня на Европа. \r\nСлед това Емил Радев ще вземе участие в инициативата на МГЕРБ „Моята Европа”, чрез която младите хора ще провокират минувачите в центъра на Варна да запишат своите мечти и идеи за ЕС на специално подготвена за целта стена. \r\nНа 9 май ще се състои и представянето на енциклопедията „България във Втората световна война 1939 - 1945”. Събитието ще се проведе от 18:00 ч.  \r\nв Регионалната библиотека „Пенчо Славейков” във Варна под патронажа на д-р Емил Радев – посланик на библиотеките в ЕП. Авторският колектив – Милен Куманов, Десислава Костадинова и Тодор Тодоров, лично ще представи енциклопедията, която предлага на читателите и богат архив от документи и снимки.", "date": "2019.05.08", "title": "Европейски избори 2019: Емил Радев ще отбележи Деня на Европа във Варна"}
{"url": "http://www.focus-news.net/news/2019/05/08/2655359/dimitar-margaritov-kzp-horata-stanaha-po-aktivni-za-potrebitelski-prava-tova-ni-zadalzhava-i-motivira-da-rabotim-vse-po-dobre-za-tyahnata-zashtita.html", "text": "Хората станаха по-активни за потребителски права и това ни задължава и мотивира да работим все по-добре за тяхната защита. Това каза председателят на Комисията за защита на потребителите Димитър Маргаритов по време на представяне на доклада за дейността на органа за 2018 г. пред Парламентарната комисия по икономическа политика и туризъм и в отговор на въпрос на депутата от ГЕРБ Димитър Бойчев дали се повишава доверието в комисията, предаде репортер на  Агенция „Фокус“ . По думите му разликата в броя на сигналите между 2017 и 2018 г. е незначителна. „Миля, че около 700 е в числово изражение, но в последните години имам предвид от 2014 и 2015 насам се забелязва едно увеличение на броя на жалбите. От информацията, с която разполагаме за 2014 г. са около 15 хил., а вече от 2015, 2016 г. стават 17 и 20 хил. жалбите. Вече последните три години са над 20 хил. на годишна база. Трудно ми е да определя дали това означава повишено доверие и дали означава по-активна позиция, която самите потребители, заемат и доколко това отразява състоянието на пазара“, допълни Маргаритов.     \r\nДеница КИТАНОВА", "date": "2019.05.08", "title": "Димитър Маргаритов, КЗП: Хората станаха по-активни за потребителски права, това ни задължава и мотивира да работим все по-добре за тяхната защита"}
{"url": "http://www.focus-news.net/news/2019/05/08/2655364/afp-prints-hari-i-megan-pokazaha-parvorodniya-si-sin.html", "text": "Принц Хари и Меган, херцогинята на Съсекс, показаха на публиката новороденото си момче, преди да го представят на кралица Елизабет II в замъка Уиндзор, предава  AFP . \r\nДвойката призна, че родителството е било „мечта\", но засега пази в тайна името на сина си, който се появи на бял свят в понеделник, 6 май.  Тереза Герова", "date": "2019.05.08", "title": "AFP: Принц Хари и Меган показаха първородния си син"}
{"url": "http://www.focus-news.net/news/2019/05/08/2655366/bchk-otbelyaza-svetovniya-den-na-cherveniya-krast-i-cherveniya-polumesets-s-vtoroto-izdanie-na-uchilishte-za-humannost-obzor.html", "text": "БЧК отбеляза Световния ден на Червения кръст и Червения полумесец с второто издание на „Училище за хуманност“. Събитието предостави сцена, на която свободно и вдъхновено имаше възможност да се говори по теми, които обикновено се коментират единствено анонимно и онлайн като миграцията, дискриминацията, ЛГБТ-културата, хората с увеждания и др. В „занятията“ се включиха представители на различни уязвими групи – незрящи, мигранти и др., като по този начин гостите успяха да се докоснат до тяхното ежедневие. Сред участниците бяха и представители на ръководството на БЧК, на ЕК, на дипломатически мисии, доброволци и др. Всички мнения и истории, споделени по време на „Училище за хуманност“, ще бъдат обединени в Малка онлайн книга на хуманността.  \r\nПредседателят на БЧК акад. Христо Григоров заяви, че 20 млн. души в 191 държави честват 8 май - Световният ден на Червения кръст и Червения полумесец. „Днес е един хубав ден за световната демокрация. Днес е една демонстрация, че в света има хора, които мислят за хората. Застанали зад идеята на Анри Дюнан, те са хората, които носят упования и надежда“, заяви акад. Григоров. Той подчерта, че за всичките тези години БЧК заедно със своите доброволци успяват да построят голяма къща на доброто, в която всеки човек, който им нужда от помощ, да я получи. Акад. Григоров посочи, че в момента няма по-мощна структура в страната, която да помага на хората. „За разлика от политиците, чието мото е „разделяй и владей“, ние въведохме мотото „обединявай и решавай“. И затова сме толкова ефективни – защото успяхме да обединим всички в държавата. Без да се интересуваме от религиозни и партийни принадлежности, ние помагаме на всеки, изпаднал в нужда“, каза още той.  \r\nРъководителят на Представителството на Европейската комисия в България Огнян Златев посочи, че историята за началото на Червения кръст сто години по-късно рефлектира върху идеята за създаването на Европейския съюз. „ЕС е създаден с идеята да не се дава възможност повече на континента да има войни – хората да се избиват и да си причиняват материални вреди. Това са общочовешки ценности, защото съществуват във всяка една религия. Навсякъде тези ценности са едни и същи – да обичаш ближния си, да му помагаш, когато е в беда, и да се стремиш към добруването на теб и близките ти. И точно тези основополагащи принципи близо 70 години след основаването на ЕС ние се опитваме да ги отстояваме и надстрояваме, защото днес сме подложени на големи външни предизвикателства. Въпреки че очевидно има хора, на които не им харесва това, че една група народи могат да се обединят около няколко простички неща и да построят общество, което да се възползва максимално от благата, които има около себе си“, заяви Огнян Златев. Той заяви, че България е дала на ЕС Младежки екип „Европа“, в който участват млади хора, които са в последните години на своето обучение в университета и имат желание да споделят това, което са научили за Европа и за това как тя помага. Златев обясни, че по този начин България е показала на другите държави-членки на ЕС как могат да впрегнат енергията на младите хора в нещо позитивно. „И днес виждам как младите хора все повече се интересуват и имат мнение за това, в каква Европа и в какъв свят искат да живеят“, заяви Огнян Златев. \r\nЦветилена СИМЕОНОВА", "date": "2019.05.08", "title": "БЧК отбеляза Световния ден на Червения кръст и Червения полумесец с второто издание на „Училище за хуманност“ (ОБЗОР)"}
{"url": "http://www.focus-news.net/news/2019/05/08/2655365/evropeyski-izbori-2019-eva-maydel-gerb-shte-napravim-taka-che-evropa-da-dostiga-da-vseki-grad-i-selo-v-severozapada-za-da-se-razvivat-horata-tuk.html", "text": "ЕС инвестира в България около четири пъти повече, отколкото ние плащаме за членството ни. Тези средства целят да направят регионите ни по-добри за живот и реализация на местното население, за привличане на бизнес и създаване на работни места. Ще продължавам да работя европейските пари да преобразят Северозападния регион, както направиха с редица други градове в България, където заетостта и заплатите са най-високи. Искам българите да намират своя път и да създават семейства в България и познавам инструментите, с които Европа може да направи това реалност. Това заяви кандидатът за евродепутат от ГЕРБ Ева Майдел на 8 май 2019 г. пред граждани от Враца, Мизия, Бяла Слатина, Търнава и Криводол, съобщиха от пресцентъра на  ПП ГЕРБ . „В ГЕРБ доказахме, че знаем как да подобряваме стандарта на живот на българите. Благодарение на усилията на правителството и кмета Калин Каменов Враца има четвъртата най-висока средна работна заплата в България, а инвеститорите се редят на опашка. Знаем, че трябва още много работа, за да стигнем желаното ниво и затова е важно в Европейския парламент да имаме можещи професионалисти, доказали се с постиженията си, каквито сме кандидатите на ГЕРБ, а не пълни европейски аматьори, каквито виждаме сред опонентите ни“, заяви Ева Майдел по време на посещението в област Враца, където се срещна с над 500 души.", "date": "2019.05.08", "title": "Европейски избори 2019: Ева Майдел, ГЕРБ: Ще направим така, че Европа да достига да всеки град и село в Северозапада, за да се развиват хората тук"}
{"url": "http://www.focus-news.net/news/2019/05/08/2655368/sofiya-na-22-may-shte-bade-ofitsialno-otkrita-programata-vazobnovyaema-energiya-energiyna-efektivnost-i-energiyna-sigurnost.html", "text": "На 22 май 2019 г. ще бъде официално открита програмата „Възобновяема енергия, енергийна ефективност и енергийна сигурност“, чиито програмен оператор е Министерството на енергетиката. Това съобщиха от пресцентъра на  Министерството на енергетиката . С предвидените средства – приблизително 33 млн. евро – ще бъдат финансирани дейности за улично осветление, оползотворяване на геотермална и хидро- енергия, енергийна ефективност в сградите и други. За първи път през настоящия програмен период бенефициенти могат да бъдат и представители на бизнеса, които биха желали да подобрят ефективността на техните производства.  \r\nПрограмата „Възобновяема енергия, енергийна ефективност и енергийна сигурност“ се финансира от Финансовия механизъм на Европейското икономическо пространство 2014 – 2021 г. Благодарение на стратегическото партньорство между Министерството на енергетиката и Дирекцията за водни ресурси и енергия на Кралство Норвегия и Националния енергиен орган на Исландия, програмата се развива успешно в България и бюджетът й е увеличен двойно през настоящия програмен период. \r\nОфициалният старт на програмата ще бъде даден на 22 май 2019 г., сряда, от 13 часа в зала 6 на Националния дворец на културата. По време на събитието ще бъдат представени отделните области на подкрепа, както и опитът на норвежкия и исландския партньори. Предвидени са и двустранни срещи за създаване на партньорства между потенциални бенефициенти от България и партньори от норвежка и исландска страна.  \r\nЖелаещите да участват в откриващата конференция следва да се регистрират до 21 май 2019 г. на следния адрес: \r\nТъй като капацитетът на залата е ограничен, регистрацията ще е възможна до изчерпване на местата. \r\nПовече информация и програма на събитието са публикувани на официалната страница на Финансовия механизъм в България   .", "date": "2019.05.08", "title": "София: На 22 май ще бъде официално открита програмата „Възобновяема енергия, енергийна ефективност и енергийна сигурност“"}
{"url": "http://www.focus-news.net/news/2019/05/08/2655369/sport-halep-na-chetvartfinal-v-madrid-sled-dvoen-leshnik-sreshtu-slovachka.html", "text": "Поставената под № 3 в схемата Симона Халеп е първата, която си гарантира място на четвъртфиналите на турнира на червени кортове в Мадрид. Румънката, двукратна победителка в надпреварата, победи с 6:0, 6:0 Виктория Кузмова от Словакия в двубой, който продължи 44 минути.  \r\nПрез цялата среща Халеп загуби само 12 точки и за втори път в кариерата си записа „двоен лешник“. И предишният случай беше на клей в Букурещ през 2016-а, а жертва тогава стана Анастасия Севастова от Латвия. \r\nСледващата съперничка на Халеп ще бъде определена от двубоя между Ашли Барти и Юлия Путинцева. \r\nВенцислав ДРАГОМАНОВ", "date": "2019.05.08", "title": "Спорт: Халеп на четвъртфинал в Мадрид след „двоен лешник“ срещу словачка"}
{"url": "http://www.focus-news.net/news/2019/05/08/2655371/plovdiv-dvama-dushi-sa-otkarani-v-bolnitsa-sled-katastrofa-na-karlovsko-shose.html", "text": "Двама души са откарани в болница след катастрофа на „Карловско шосе“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Според подадената информация бус се е блъснал в стълб. Катастрофата е станала след моста, в близост до бившата Мототехника. Сигналът за инцидента е подаден след 14.40 часа. В болница за прегледи са откарани шофьорът и пътник. Няма данни за употреба на алкохол. Движението е леко затруднено. \r\nТони МИХАЙЛОВ", "date": "2019.05.08", "title": "Пловдив: Двама души са откарани в болница след катастрофа на „Карловско шосе“"}
{"url": "http://www.focus-news.net/news/2019/05/08/2655372/faktor-makedoniya-ot-kabineta-na-nikola-dimitrov-oprovergaha-kato-bezobrazna-lazha-informatsiyata-za-napuskane-na-posta-mu.html", "text": "От кабинета на министъра на външните работи на Северна Македония Никола Димитров опровергаха като „безобразна лъжа“ информацията за напускане на поста му и получаването на ново назначение в САЩ, предава скопската електронна медия  „Фактор“ . \r\n„Тази новина е безобразна лъжа, злонамерена спекулация и нищо повече\", гласи отговорът от кабинета на Димитров. \r\nСлед като медии обявиха, че е възможно като част от обявените промени във висшето държавно ръководство Димитров да напусне Министерството на външните работи, се появиха и слухове, че той вече има нова длъжност като старши съветник и анализатор в Института „Брукингс“ във Вашингтон. Тереза Герова", "date": "2019.05.08", "title": "„Фактор“ (Македония): От кабинета на Никола Димитров опровергаха като „безобразна лъжа“ информацията за напускане на поста му"}
{"url": "http://www.focus-news.net/news/2019/05/08/2655375/ministar-nikolina-angelkova-shte-napravi-rabotno-poseshtenie-v-silistra.html", "text": "Министърът на туризма Николина Ангелкова ще направи работно посещение в Силистра. Това съобщиха от пресцентъра на  министерството . \r\nМинистър Ангелкова ще разговаря с кмета на Община Силистра д-р Юлиян Найденов и ще проведе дискусия с представители на бранша и експерти, на която ще бъдат обсъдени актуални теми от развитието на региона като целогодишна туристическа дестинация.  \r\nСрещата с бранша ще се проведе от 18.00 часа в сградата на Общинския съвет в Силистра.  \r\nУчастие ще вземат също областният управител на Силистра Ивелин Статев и председателят на Общинския съвет в Силистра д-р Мария Димитрова.  \r\nНа следващия ден министър Ангелкова ще посети музейни експонати и забележителности в града и околностите му и ще обсъди с експерти проектите, по които се работи в областта на туризма, и възможностите за развитие на туристическата инфраструктура в региона.", "date": "2019.05.08", "title": "Министър Николина Ангелкова ще направи работно посещение в Силистра"}
{"url": "http://www.focus-news.net/news/2019/05/08/2655374/zam-ministar-nikolova-razvitieto-na-regionite-spryamo-tehnite-spetsifiki-shte-doprinese-za-po-dobro-razpredelenie-na-evrosredstvata-sled-2020-g.html", "text": "Прилагането на политики за по-успешно развитие на градовете и регионите в периода след 2020 г., както и решаване на проблемите пред териториалното сближаване обсъдиха на двудневен форум в Букурещ генералните директори, отговорни за териториалното сближаване и градските въпроси в страните от ЕС. Инициативата е  в рамките на Румънското председателство на Съвета на ЕС, като България бе представена от заместник-министъра на регионалното развитие и благоустройството Деница Николова. Това съобщиха от пресцентъра на  министерството . Основата на разговори бе Териториалният дневен ред на ЕС, който от 2010 г. дава рамката и посоката за развитие на регионите и териториите извън административните граници, съобразена със специфичните им нужди и потребности. „По време на българското председателство на Съвета на ЕС поехме инициативата да предложим прехода към реално изпълнение на териториалната политика в тясна синергия с развитието на основния инструмент за градската политика ма ЕС - Градския дневен ред“, посочи зам.-министър Николова в рамките на срещата.  \r\nПред участниците бе представен анализ  на научната програмата за сътрудничество ЕСПОН 2020. Той показва необходимостта от задълбочаване на развитието на териториите спрямо техните специфики, а не сегашния подход, който е основно секторно ориентиран на национално ниво.  Според заместник-регионалният министър прилагането на тази политика ще допринесе до по-доброто разпределение на средствата от структурните фондове в програмния период след 2020г. Николова коментира и необходимостта от  приемането на управленски модели и правна рамка, които да осигурят развитие на регионите чрез изпълнение на интегрирани инвестиции. Така регионите ще се  развиват спрямо функционалните, географски и природни особености, и ще се покриват нуждите и предизвикателствата пред тях. „Интегрираният подход означава повече инвестиции изпълнявани в партньорства между секторните министерства, местната власт, икономическите партньори и неправителствения сектор“, коментира заместник-регионалният министър по време на срещата.  Тя  изрази позиция, че България подкрепя и приветства този подход на изпълнение на политики, ориентирани към територията и специфичните й потребности. Николова информира, че в започналата подготовка за следващия програмен период страната ни е подпомагана и от  Световна банка и Организацията за икономическо сътрудничество и развитие, които ще предложат модели за преоформяне на Регионалните съвети за развитие, които да имат все по-решаваща и определяща роля за инвестициите на ниво регион, както и прехода към интегриран и синхронизиран подход за насочване на средствата между секторните ведомства в подкрепа развитието на територията.  \r\nЗам.-министър Деница Николова се включи и в среща на високо ниво за обсъждане на темите от Градския дневен ред в ЕС. Пред участниците тя подчерта, че градовете са основен двигател на растежа и в последната декада ЕС положи основите и изгради механизми за целенасочена подкрепа чрез инструментите на политиката за сближаване.  Градският дневен ред определя 14 основни теми, които са основополагащи предизвикателства пред бъдещото развитие на градовете.  \r\nБе проследен и напредъка на сформираните 14 партньорства и изпълнението на Плановете им за действие.  България участва в партньорствата с четири града -Габрово, Бургас, Казанлък и София, както и с МОСВ в осъществяването на партньорства и изпълнението на проекти в области като дигитализация, градска мобилност, иновативни  обществени поръчки, културно наследство и кръгова икономика. По време на Българското председателство на Съвета на ЕС, през изминалата година, бяха одобрени две нови партньорства с основни теми и фокус върху сигурността в публичните пространства и развитието на културното наследство.  \r\nСрещата приключи с представяне на Декларация, която се очаква да бъде приета от министрите, отговорни за регионалните и градските въпроси, в края на румънското председателство през месец юни т. г. Тя ще бъде още едно политическо послание и потвърждаване на ангажираността на държавите-членки към прилагането на целенасочени политики за развитието на устойчиви градове чрез интегрирани инвестиции в тях.", "date": "2019.05.08", "title": "Зам.-министър Николова: Развитието на регионите спрямо техните специфики ще допринесе за по-добро разпределение на евросредствата след 2020 г."}
{"url": "http://www.focus-news.net/news/2019/05/08/2655347/tehran-times-poslanieto-koeto-iran-tryabva-da-otpravi-kam-evropa.html", "text": "За пореден път е разработена нова схема за ограничаване на ракетната дейност в Иран. Този път висши представители на Германия, Великобритания и Франция, водени от държавния секретар на САЩ Майк Помпео, започнаха опасна игра, пише иранското англоезично издание  Tehran Times . \r\nThe Wall Street Journal наскоро публикува доклад по темата: „Новите усилия на Европейския съюз включват по-строг контрол върху износа и натиск върху страните извън ЕС, за да се ограничи продажбата на чувствителна технология на Иран“. Според доклада, Великобритания, Франция и Германия се опитват да убедят всички държави-членки на Европейския съюз да наложат широки ограничения на ракетната програма на Иран. \r\n„Една от възможните стъпки би било да се призоват африканските и азиатските страни да сложат край на износа или да блокират транзита на чувствителни стоки към Иран\", се казва в доклада. \r\nИстината е, че Вашингтон и Европейският съюз се опитват да управляват два антиирански плана едновременно: единият държави Техеран в„изкривена ядрена сделка“, а другият „ограничава ракетната му дейност“. \r\nГодина, след като администрацията на Доналд Тръмп официално изтегли страната от споразумението за ядрената програма на Техеран, Вашингтон и съюзниците измислиха нов план за „налагане на санкции срещу ракетната дейност на Иран\", за да отслабят неговите отбранителни способности и статут в региона. \r\nВ такава критична ситуация Ислямска република Иран трябва да устои и да изпрати ясно послание към европейците. \r\nИранското външно министерство трябва да се притеснява то нахлуването на Европа в Иран. Главното задължение на иранското външно министерство в тази критична ситуация е никога да не се доверява на Европа и сериозно да се противопостави на Германия, Франция и Великобритания. \r\nАко иранското външно министерство не приеме това предупреждение сериозно, европейската тройка ще предприеме още по-нападателен подход. Ясно е, че при такива обстоятелства би било наивно да се опитваме да „правим разлика между тактиката на САЩ и Европа“, тъй като в действителност „САЩ“ и „несъгласуваното поведение на европейците“ са две страни на една и съща монета. \r\nВсъщност, тази схема всъщност беше създадена веднага след встъпването на Тръмп в Белия дом. Изглежда, че иранските дипломати трябва постоянно да напомнят на Запада (САЩ и европейската тройка) за „стратегическите граници\" на ислямската република. \r\nТези граници ясно показват, че Иран не води преговори за способността си за противоракетна дейност и отбрана, и е решен да продължи да се подготвя срещу регионални заплахи. Ето защо няма да позволи военните й бази да бъдат разглеждани от представители на всякакви организации.  \r\nЯсно е, че САЩ и европейската тройка нямат право да влизат в такива стратегически и забранени зони в Иран. И накрая, повече от ясно е, че предизвикателството между Иран и европейската тройка по отношение на ракетната дейност на Иран ще достигне критична точка през следващите месеци и Иран никога няма да излезе печеливш от ситуацията, ако не стои твърдо в подкрепа на стратегическите си интереси. Ако се откаже от тях, САЩ и Европа ще успеят да изолират Иран на международната сцена и особено в Западна Азия. Тереза Герова", "date": "2019.05.08", "title": "Tehran Times: Посланието, което Иран трябва да отправи към Европа"}
{"url": "http://www.focus-news.net/news/2019/05/08/2655367/evropeyski-izbori-2019-bsp-s-zhalbi-do-tsik-i-sem-za-izpolzvaneto-na-darzhaven-resurs-ot-borisov-za-vodene-na-predizborna-kampaniya.html", "text": "Както вчера обяви на пресконференция, \"БСП за България\" внесе жалби до ЦИК и СЕМ за използването на държавен ресурс за водене на предизборна кампания. Това съобщиха от пресцентъра на  БСП . Жалбите са във връзка с публичните изяви в последните дни на премиера Бойко Методиев Борисов, който оглавява Председателски предизборен щаб на ГЕРБ и партиите, подкрепили евролистата им за участие в изборите за членове на Европейския парламент на 26 май 2019 г. \r\nВ жалбата до ЦИК левицата настоява да се санкционира министър-председателят Бойко Борисов заради нарушаване на правилата за финансиране на предизборната кампания, както и за нарушаване на правилата за предизборна агитация. \"Посредством своите изказвания, той цели да създаде негативно внушение в избирателите и неправилна преценка на обстоятелствата\", се казва в текста.  \r\nВ жалбата си до СЕМ \"БСП за България\" иска да се сезира ЦИК, за да осъществят правомощията си и да санкционират министър-председателя Бойко Борисов заради нарушаване на правилата за финансиране на предизборната кампания, както и за нарушаване правилата за предизборна агитация. Левицата настоява и да се издадат задължителни указания на доставчиците на медийни услуги за спазване на изискванията по Закона за радио и телевизия, тъй като в репортажи с негови изказвания няма изрично указание, че следва излъчване на платен или безплатен репортаж с агитационно съдържание.  \r\nВ жалбите си социалистите подчертават, че нарушаването на забраната за използване на публичен административен ресурс - бюджетни средства, автомобили, самолети и други транспортни средства се предвижда глоба в размер от 3 000 до 15 000 лева за всяко едно от нарушенията. В същия размер е и глобата за нарушаване на забраната за използването на държавен и общински транспорт за предизборна агитация. В жалбата до ЦИК се настоява и да бъде задължен Бойко Борисов да излезе в служебен отпуск като премиер по време на предизборната кампания, ако ще бъде председател на Предизборен щаб или да се оттегли като такъв - по свой избор, поради несъвместимост с публичната длъжност, която заема.", "date": "2019.05.08", "title": "Европейски избори 2019: БСП с жалби до ЦИК и СЕМ за използването на държавен ресурс от Борисов за водене на предизборна кампания"}
{"url": "http://www.focus-news.net/news/2019/05/08/2655373/aets-kozloduy-obyavi-svoite-stipendianti.html", "text": "В АЕЦ „Козлодуй” бяха подписани договорите, с които четирима студенти официално станаха стипендианти на атомната централа. Това съобщиха от  АЕЦ „Козлодуй” . \r\nАлександър Николов – заместник изпълнителен директор на Дружеството, поздрави младежите, покрили изискванията за включване в стипендиантската програма, сподели радостта си да ги нарече колеги и им пожела успешно завършване на сложните специалности, които са избрали. \r\nАтомната централа ще окаже подкрепа за обучението на Пламен Цветков и Любомир Николов – бакалаври в специалност “Топлоенергетика и ядрена енергетика” на Технически университет – София, на Елица Костова, следваща магистратура по “Ядрена енергетика” в същия университет, както и на Калоян Караиванов – бакалавър по “Ядрена техника и ядрена енергетика” в Софийски университет “Св. Климент Охридски”. \r\nДо завършване на обучението си те ще получават стипендия от 1000 лева за семестър, както и заплащане на семестриалната такса в размер на стойността за държавна поръчка. На успешно завършилите ще бъде предложен трудов договор за работа по съответните специалности.  \r\nСтипендиантската програма на АЕЦ “Козлодуй” има за цел да популяризира възможностите за реализация в ядрената индустрия и да подпомага процеса на професионално израстване на младите хора. С това Дружеството дава своя принос за формиране на следващото поколение енергетици, които да продължат безопасната и надеждна експлоатация на ядрените мощности.", "date": "2019.05.08", "title": "АЕЦ „Козлодуй” обяви своите стипендианти"}
{"url": "http://www.focus-news.net/news/2019/05/08/2655377/evropeyski-izbori-2019-andrey-kovachev-izgrazhdaneto-na-metroto-kakto-i-osavremenyavaneto-na-gradskata-mrezha-pokazvat-kolko-blizo-e-evropa-do-vseki-edin-ot-nas.html", "text": "Изграждането на метрото, както и осъвременяването на градската мрежа - показват колко близо е Европа до всеки един от нас. Това съобщиха от пресцентъра на  ПП ГЕРБ . Кандидатът за евродепутат от листата на ГЕРБ и СДС Андрей Ковачев посети пазара в Красно село. Той обсъди с работещите там възможностите за развитие на бизнеса им със завършването на третата линия от метрото в София.  \r\nOчаква се до края на есента първите осем километра от третата линия на метрото от \"Красно село\" до бул. \"Владимир Вазов\" да бъдат напълно завършени и пуснати в експлоатация. \r\nТова значително ще увеличи потока на хората, посещаващи пазара и търговските обекти.  \r\n„Изграждането на метрото, както и осъвременяването на част от автобусите от градската мрежа в София - са съфинансирани с европейски фондове - още един пример за това колко близо е Европа до всеки един от нас“, сподели пред граждани и работещи Андрей Ковачев. \r\nТой подчерта, че със своята работа евродепутатите от ГЕРБ гарантират, че европейското развитие на страната ни ще продължи. Затова е важно на 26 май гражданите да ги подкрепят с номер 12 в бюлетината.", "date": "2019.05.08", "title": "Европейски избори 2019: Андрей Ковачев: Изграждането на метрото, както и осъвременяването на градската мрежа - показват колко близо е Европа до всеки един от нас"}
{"url": "http://www.focus-news.net/news/2019/05/08/2655382/yambol-okrazhnata-prokuratura-predade-na-sad-mazh-obvinen-v-izbyagvane-na-ustanovyavane-i-plashtane-na-danachni-zadalzheniya-za-nad-117-000-leva.html", "text": "Окръжна прокуратура – Ямбол предаде на съд Пламен Ш. Това съобщиха от  Апелативна прокуратура – Бургас . Той е обвинен за това, че  в условията на посредствено извършителство  чрез счетоводител, избегнал установяване и плащане на данъчни задължения (данък добавена стойност) в особено големи размери – 117 047 лева, като на 14.11.2011 г. подал в  ТД на НАП – Бургас, офис Ямбол, справка декларация, която се изисква по закон, за данъчния период от 01.06.2011 г.- 30.06.2011 г. на търговско дружество, в която затаил истината, като невключил в нея стойностите на начисления и дължим от внасяне  от дружеството за данъчния период от ДДС по доставки да дружеството, предмет на 7 фактури, и като използвал документ с невярно съдържание  - дневник на продажбите, при представяне пред органите по приходите за същия данъчен период  и за същото дружество, в който регистър не  отразил  извършените през отчетния период продажби, като справката – декларация и отчетния регистър са подадени не от Петър П. – управител на дружеството към момента, а от счетоводителя, който е бил титуляр на универсален електронен подпис  и упълномощен от ( Пламен Ш., който е бил управител на дружеството до преди 5 дни от датата на подаването на документите), без счетоводителя да знае, че  отразените в документите данни не съответстват на истината – като общо дължимия ДДС за внасяне през посочения период  е в размер на 117 047 лева - престъпление по чл.255, ал.3, вр. ал.1, т.2, пр. 2-ро и т.6, пр. 2-ро от НК. \r\nОкръжен съд – Ямбол е насрочил заседанието си за 09.05.2019 г.", "date": "2019.05.08", "title": "Ямбол: Окръжната прокуратура предаде на съд мъж, обвинен в избягване на установяване и плащане на данъчни задължения за над 117 000 лева"}
{"url": "http://www.focus-news.net/news/2019/05/08/2655379/sled-1730-chasa-poradi-podmyana-na-osnovni-mrezhovi-ustroystva-se-ochakvat-zatrudneniya-v-dostapa-do-sayta-na-mvr.html", "text": "След 17.30 часа, поради подмяна на основни мрежови устройства, се очакват затруднения в достъпа до сайта на МВР. Това съобщиха от пресцентъра на  министерството .", "date": "2019.05.08", "title": "След 17.30 часа, поради подмяна на основни мрежови устройства, се очакват затруднения в достъпа до сайта на МВР"}
{"url": "http://www.focus-news.net/news/2019/05/08/2655383/burgas-okrazhnata-prokuratura-predade-na-sad-mazh-hvanat-s-chetiri-vida-narkotitsi.html", "text": "Окръжна прокуратура – Бургас предаде на съд Мариян П. Окръжна прокуратура – Ямбол предаде на съд Пламен Ш. Това съобщиха от  Апелативна прокуратура – Бургас . Той е обвинен за това, че на 04.08.2018 г. в районна на хотел в к.к. „Слънчев бряг“, Община Несебър, без надлежно разрешително държал в себе си (в черна кожена чантичка), с цел разпространение,  високорискови наркотични вещества – над 14 гр. кокаин (на стойност 1264 лева), близо 3 гр. коноп (на стойност 12 лева), над 14 гр. смес между кокаин, левамизол и лидокаин (на стойност 1786 лева) и 135 гр. МДМА (на стойност 5424 лева ) -  престъпление по чл.354а, ал.1, предл.4 от НК. \r\nПолицейските служители получили оперативна информация, че обвиняемият управлява таксиметров автомобил в к.к. „Слънчев бряг“ и предлага наркотични вещества на туристите. На горепосочената  дата Мариян П. паркирал автомобила в районна на хотела и слизайки от него взел в себе си черна чантичка. Тогава бил проверен от полицейските служители, които открили в чантичката наркотичните вещества.", "date": "2019.05.08", "title": "Бургас: Окръжната прокуратура предаде на съд мъж, хванат с четири вида наркотици"}
{"url": "http://www.focus-news.net/news/2019/05/08/2655378/evropeyski-izbori-2019-koalitsiya-za-balgariya-shte-otbelezhi-denya-na-evropa-i-denya-na-pobedata-nad-hitlerofashizma-s-kontsert-na-grupa-signal.html", "text": "\"Коалиция за България\" ще отбележи Деня на Европа и Деня на победата над хитлерофашизма с концерт на група \"Сигнал\". Събитието ще се проведе от 18.00 часа на 9 май в София, хотел \"Маринела\", зала ЕФЕ. Това съобщиха от пресцентъра на  коалицията . Достъпът е свободен.", "date": "2019.05.08", "title": "Европейски избори 2019: \"Коалиция за България\" ще отбележи Деня на Европа и Деня на победата над хитлерофашизма с концерт на група \"Сигнал\""}
{"url": "http://www.focus-news.net/news/2019/05/08/2655386/kathimerini-zveno-na-evropol-shte-bade-razpolozheno-v-severna-gartsiya-za-spravyane-s-kanaldzhiite-na-nelegalni-migranti.html", "text": "Служители на Европол, които имат опит в борбата с организираната престъпност, ще бъдат изпратени в Еврос, Северна Гърция, за да помогнат на гръцката полиция да се справи с все по-активните трафиканти на мигранти, съобщава електронното издание на атинския вестник  Kathimerini . \r\nРешението да се изпрати мобилна единица в региона бе постигнато след посещение в Александруполис и Орестиада на ръководителя на Европол Катрин де Боле и Роберт Крепинко, експерта на агенцията по проблема с трафика на мигранти. \r\nОтделът ще се състои от специално обучени служители на Европол с оборудване, което им дава директен достъп до базите данни на агенцията. Надеждите са техния опит и информация да помогнат на местните правоприлагащи органи, които са засилили дейността си по гръцко-турската сухопътна граница през последните месеци. \r\n„С мобилното звено инспекциите могат да се извършват в реално време, като се използват базите данни на Европол“, съобщи полицейски източник за изданието. Тереза Герова", "date": "2019.05.08", "title": "Kathimerini: Звено на Европол ще бъде разположено в Северна Гърция за справяне с каналджиите на нелегални мигранти"}
{"url": "http://www.focus-news.net/news/2019/05/08/2655385/vitsepremierat-mariyana-nikolova-provede-rabotna-sreshta-s-poslanika-na-kitay.html", "text": "„Бихме искали сътрудничеството ни да има повече конкретни, практически измерения, включително чрез осъществяване на големи инвестиционни проекти с китайско участие в България.“ заяви заместник министър-председателят по икономическата и демографската политика Марияна Николова по време на работна среща с новия посланик на Китайската народна република у нас Дун Сяодзюн. Това съобщиха от  правителствената информационна служба . Вицепремиерът отбеляза, че страната ни желае да разшири обмена и разнообразието от висококачествени български продукти на китайския пазар. За миналата година стокообменът между двете държави бележи ръст от 22% спрямо 2017г. и възлиза на 2,237 млрд. щ.д. \r\nНа свой ред посланик Дун Сяодзюн подчерта, че китайският пазар е винаги отворен за българските продукти, а правителството му насърчава китайските компании да инвестират в България. Той изтъкна, че китайските фирми проявяват огромен интерес да работят с български партньори. Някои от тях с интерес следят и очакват стартирането на проекти в енергийния и транспортния сектор.  \r\nТази година се отбелязват 70 години от установяване на дипломатическите отношения между България и Китай. В тази връзка предстоят поредица от съвместни инициативи посветени на тази годишнина.", "date": "2019.05.08", "title": "Вицепремиерът Марияна Николова проведе работна среща с посланика на Китай"}
{"url": "http://www.focus-news.net/news/2019/05/08/2655384/pleven-vazstanoven-e-schupeniyat-krast-na-pametnika-na-vtora-artileriyska-brigada-v-skobeleviya-park.html", "text": "Възстановен е счупеният кръст на паметника на Втора артилерийска бригада в Скобелевия парк. Това каза за  Радио „Фокус“  Мария Монова, заместник-директор на Регионалния военноисторически музей - Плевен и директор на дирекция „Връзки с обществеността, образователни програми, музеен маркетинг и реклама\". Тя припомни, че кръстът е бил счупен след вандалска проява. \"Веднага след проявата колеги специалисти на Регионалния военноисторически музей - Плевен, се ангажираха да възстановят кръста в първоначалния му вид. Надяваме се, че състоянието му ще се запази“, заяви Мария Монова.  \"Фокус\"  припомня:  \r\nВ края на април 2019 г. вандали посягат на паметници в Скобелевия парк в Плевен. На парчета е счупен белият мраморен кръст на паметника на Втора артилерийска бригада. Стената на Къщата музей „Стоян и Владимир Заимови” е напръскана със спрей. От вандалската проява са засегнати  и няколко лампи.  \r\nВиолета КРЪСТЕВА", "date": "2019.05.08", "title": "Плевен: Възстановен е счупеният кръст на паметника на Втора артилерийска бригада в Скобелевия парк"}
{"url": "http://www.focus-news.net/news/2019/05/08/2655376/donald-tramp-vitsepremierat-na-kitay-lyu-ha-idva-v-sasht-za-podpisvane-na-sdelka.html", "text": "Вицепремиерът на Китай Лю Хъ ще пристигне в САЩ за сключване на търговско споразумение с Вашингтон. Това обяви държавният глава на САЩ Доналд Тръмп в социалната мрежа „Туитър“, предава  TACC . \r\n„Китай току-що ни информира, че [вицепремирът] пристига в САЩ, за да сключи сделка. Ще видим, но съм много доволен от годишните мита от над 100 милиарда долара, които попълват американската хазна... отлично за САЩ!\", написа Тръмп. Тереза Герова", "date": "2019.05.08", "title": "Доналд Тръмп: Вицепремиерът на Китай Лю Хъ идва в САЩ за подписване на сделка"}
{"url": "http://www.focus-news.net/news/2019/05/08/2655390/evropeyski-izbori-2019lilyana-pavlova-stabilnostta-na-evropa-shte-dade-sigurnost-na-ikonomikata-i-pazarite.html", "text": "Кандидатът за евродепутат от листата на ГЕРБ и СДС Лиляна Павлова посети пазара в квартал \"Младост\". Тя обсъди с работещите там възможностите за по-добри условия на труд. Това съобщиха от пресцентъра на  ГЕРБ  Пред тях тя подчерта защо е важно да се гласува на 26 май, тъй като тези избори ще начертаят посоката за развитие на страната ни.   \r\nЛиляна Павлова добави, че кандидатите на ГЕРБ ще продължат своята подкрепа към малкия и среден бизнес.  \r\nСпоред нея стабилността на Европа ще даде сигурност на икономиката и пазарите.  Тя бе категорична, че ползите от членството на страната ни са много големи и видими и се усещат във всяко населено място чрез инвестиции в инфраструктурата, благоустрояване на районите и повече европейски средства за страната ни. \r\nЛиляна Павлова добави, че трябва да се говори за положителните примери от работата на ГЕРБ, за да може да се противодейства на фалшивите новини и дезинформацията, която трудно може да бъде овладяна с развитието на технологиите.", "date": "2019.05.08", "title": "Европейски избори 2019:Лиляна Павлова: Стабилността на Европа ще даде сигурност на икономиката и пазарите"}
{"url": "http://www.focus-news.net/news/2019/05/08/2655389/evropeyski-izbori-2019-vodachat-na-listata-na-gerbenp-mariya-gabriel-v-sliven-balgariya-ima-potentsial-da-bade-inovatsionen-hab-v-tozi-region-na-evropa.html", "text": "За последните няколко години секторът на информационните технологии е отбелязал ръст от над 300% в България, а над 18 000 работни места са създадени. 75% от тези работни места са за хора под 35 години. Това заяви българският еврокомисар и водач на листата на ГЕРБ/ЕНП на предстоящите избори за ЕП Мария Габриел по време на среща с представители на IT сектора от Сливен и региона, съобщиха от пресцентъра на  ПП ГЕРБ . „Към момента в Европа липсват около 350 000 IT специалисти, а през 2020 година те ще са 500 000. За това тази тема за мен е изключително важна. Цифровизацията не е бъдещето, тя е нашето настояще. Чрез нея се променя ученето, пътуването и чисто човешките взаимоотношения“, каза Мария Габриел. \r\nТя припомни, че има възможност за платени от ЕК стажове, които могат да помогнат на стартиращите, малките и средните компании да наемат стажанти. „Стажантската програма „Цифрова възможност“ е пилотен проект, който предлага на студенти от всички дисциплини да доразвият дигиталните си умения, работейки за участващите компании. Инициативата е финансирана от \"Хоризонт 2020\" и изпълнявана чрез \"Еразмус +\". За първите девет месеца са сключени 2800 стажа, като целта е да се обхванат 6000 студенти или наскоро завършили до 2020 г. От януари тази година програмата е насочена и към Западните Балкани“, обясни Мария Габриел. \r\nПо отношение на киберсигурността вече има действащо законодателство. За първи път има и европейска рамка за сертифициране на продукти и услуги. \r\nМария Габриел каза, че изключително важна е и темата за стартъпите. \r\n„Стартъпите са амбициозни и целта на едно стартиращо предприятие е да се разраства и по възможност с бързи темпове да се изкачва нагоре с крайната цел да стане глобално и да заеме централно място в своята среда. По моя инициатива създадохме две мрежи, чрез които те могат да работят в по-тясна връзка по между си, да имат достъп до други мрежи и достъп до финансиране - мрежа за стартъпи в Централна и източна Европа, и в Западните Балкани. Мрежата е отворена към всеки, решил да се включи“, каза още Мария Габриел. \r\nПриоритет за нея са и дигиталните иновационни хъбове. В рамките на мандата 2016 – 2020 година има финансиране от 500 млн. евро. Целта е да има дигитален иновационен хъб във всяка област на Европа до края на 2020 година. \"Този хъб ще е полезен на младите и новостартиращи фирми, за да разберат как и в коя ниша да стартират бизнеса си, за има възможности за обучение. В момента има 3 хъба и се готвят още 4. За мен беше важно да има повече средства за осемте държави, в които има най-малко хъбове, сред които е и България, така че се възползвайте“, уточни Мария Габриел.  \r\nЗа следващите пет години тя е предложила бюджет от 1,5 млрд. евро за дигитални хъбове, като идеята е те да бъдат специализирани – за изкуствен интелект, за киберсигурност, за обучения. В следващите 5 години водеща ще бъде и темата за изкуствения интелект. \r\n„Аз съм много горда, че по време на българското европредседателство беше свършена много работа и много важни теми бяха поставени в дневния ред.  \r\nОт това, че за първи път имаме цифрова програма за Западните балкани и стигнем до суперкомпютъра. Сектори като информационните технологии, автомобилостроенето, микрочиповете, микро и нано технологиите, роботиката продължават да са секторите, в които Европа е шампион. За година и половина, приключените успешно теми вече са 28 от 30.  \r\nВстъпвайки в длъжност през юли 2017 година, само 6 законодателни инициативи на ЕК бяха завършени. Част от тези инициативи ги виждаме като полза в ежедневието си - роуминга, премахването на географското блокиране, инициативата.за безплатен интернет. От 15 май ще има намаление на международните разговори. 19 евроцента ще бъде цената на разговор на минута и 6 цента на sms. \r\nСрещата в Сливен, на която присъстваха IT специалисти от региона, представители на бизнеса и ученици, се проведе по инициатива на кандидата за евродепутат от ГЕРБ/ЕНП Камен Костов.", "date": "2019.05.08", "title": "Европейски избори 2019: Водачът на листата на ГЕРБ/ЕНП Мария Габриел в Сливен: България има потенциал да бъде иновационен хъб в този регион на Европа"}
{"url": "http://www.focus-news.net/news/2019/05/08/2655380/evropeyski-izbori-2019-izsledovatelski-tsentar-spektar-bsp-zapazva-krehka-prednina-pred-gerb.html", "text": "БСП запазва крехка преднина, която е резултат не от привличане на нови избиратели извън твърдия партиен електорат, а от ерозията в електоралната база на ГЕРБ, предизвикана от корупционните скандали и „апартаментгейт“.  . \r\nСпоред данните на този етап се оправдават очакванията за сравнително ниска избирателна активност. Към момента 33,5% твърдо са решили да гласуват - това са по-скоро твърдите привърженици на основните партии плюс хората, които отдават специално значение на европейските избори. Тези стойности се доближават до предишните евроизбори през 2014 година, когато избирателната активност беше 35,84%.  \r\nГолям е  броят на решилите, че няма да отидат до урните в изборния ден - 37,7%. Основна причина, която мотивира респондентите да вземат такова решение е тонът предизборната кампания, фокусиран повече върху скандалите и негативизма, отколкото върху съдържателни теми и послания към избирателите. Реални политически дебати до момента липсват. Предизвикателството пред политическите формации е да мотивират големия брой колебаещи се избиратели. \r\nБСП запазва крехка преднина, която е резултат не от привличане на нови избиратели извън твърдия партиен електорат, а от ерозията в електоралната база на ГЕРБ, предизвикана от корупционните скандали и „апартаментгейт“. Обстоятелството, че първата седмица на кампанията съвпадна с поредица от празнични почивни дни без съмнение допринася за отслабване на натиска върху управляващите, но въпреки това данните показват известна стабилизация при тях. Нови тежки трусове в хода на кампанията обаче могат да доведат до по-голям отлив на гласове от ГЕРБ, а оттам и до увеличаване на преднината на БСП. Обратно, при затишие откъм нови скандали във властта и мобилизация на партийната машина на ГЕРБ, в т.ч. с личното участие на техния лидер Бойко Борисов, управляващите все още имат своите шансове да получат най-много гласове на 26 май. Евентуална победа на БСП зависи пряко от способността на партията да привлече свободни избиратели от политическия център и анти-ГЕРБ вот извън своя твърд електорат, който в тази фаза от кампанията е максимално мобилизиран.  \r\nДПС се очертава, като трета политическа сила на тези избори. Партията мотивира своите симпатизанти с участието Мустафа Карадайъ като водач на листата. Това е допълнителен стимул за мобилизация на избирателите на ДПС, които ще отидат до урните, за да покажат подкрепа за своя лидер. \r\nОсвен БСП, ГЕРБ и ДПС, които несъмнено ще имат представителство в Европейския парламент, своите шансове имат и ВМРО-БНД, „Демократична България – Обединение“, „Патриоти за Валери Симеонов“ и Коалиция за България. От добри позиции стартира кампанията и „Воля“ на Марешки – 1,9%. \r\nИнтересна е конкуренцията в трите основни сектора на политическото пространство.  \r\n- В левия сектор наред с БСП за електорална територия се бори и възстановената под егидата на АБВ лявоцентристка „Коалиция за България“. Те навлизат в кампанията от добра изходна позиция – 2.7% от твърдо решилите да гласуват и имат потенциал за растеж особено при условие, че БСП остане затворена в своя твърд партиен електорат. \r\n- В десния сектор политическата коалиция на ГЕРБ и СДС има за съперник своите бивши партньори от разпадналия се Реформаторски блок, които в тези избори се явяват под наименование „Демократична България – Обединение“. Интересен момент в предстоящите евроизбори е дали „Демократична България“ ще успее да мотивира своите привърженици за гласуване. При по-голям отлив на доверие от ГЕРБ шансовете им нарастват, но и в настоящата ситуация те имат добри шансове да спечелят европейски мандат, стартирайки кампанията с 4.2 % от решилите да гласуват. \r\n- В патриотично-националистическия сектор се изостря конкуренцията между ВМРО-БНД и „Патриоти за Валери Симеонов“. Редом със силния първоначален старт на ВМРО и активността на Джамбазки (4.2%), през първата седмица от кампанията листата, водена от лидера на НФСБ Валери Симеонов, също набира скорост (4%). На по-задни позиции засега остава „Атака“ (1.2%). \r\nОбществените настроения, които се развиват в Европейския съюз относно неговото бъдеще, имат своята проекция и в България. Данните показват, че повече от една трета от респондентите се застъпват за повече национален суверенитет за сметка на властта на Брюксел - 34,5%.   Привържениците на по-федеративна форма на ЕС също са почти една трета -  32,8%. Сходен е делът – 32,7% и на запитаните, които не могат да дадат отговор на този въпрос в момента.", "date": "2019.05.08", "title": "Европейски избори 2019: Изследователски център \"Спектър\": БСП запазва крехка преднина пред ГЕРБ"}
{"url": "http://www.focus-news.net/news/2019/05/08/2655388/dobrich-za-poredna-godina-obshtinata-organizira-nosht-na-literaturata-2019.html", "text": "За поредна година Общината организира „Нощ на литературата 2019“, предаде кореспондентът на  Радио „Фокус” – Варна . За пети пореден път Добрич ще бъде един от европейските четящи градове. На 15 май почитателите на литературата ще могат да чуят на живо текстове, прочетени от популярни личности в Добрич, на емблематични места в града. Партньори на Общината в тази инициатива са Регионален исторически музей (Дом-паметник „Йордан Йовков“), Регионална библиотека „Дора Габе“ и книжарница „Хеликон“ в града. От 18.00 часа до 22.00 часа в Регионална библиотека „Дора Габе“, Дом-паметник „Йордан Йовков“ и книжарница „Хеликон“ ще бъдат четени откъси от произведения на съвременни европейски автори. Четенето е магия - превръщането на думите от книгите в образи, пречупването на бариерите на времето и пространството, превръщането на мечтите в живот и живота в мечти. Инициативата „Нощ на литературата“ се организира от Австрийското посолство, Унгарския културен институт, Посолството на Белгия, Британски съвет, Институт „Камойнш“, Институт „Сервантес“, Датското посолство, Фондация „Детски книги“, Представителството на Европейската комисия в България, Френски културен институт, Гьоте-институт, Посолството на Ирландия, Италианския културен институт, Културно-информационен център на Република Северна Македония, Полски институт, Посолството на Румъния, Посолството на Швеция, Посолството на Словашката република в София и Чешки център, в партньорство с Община Бургас. Библиотечното дело в град Добрич съвсем скоро ще отбележи 150 години от своето начало, а библиотека „Дора Габе“ – почти 70. Тя ще бъде първото читателско гнездо. Там ще бъде представена книгата „Мая, кралицата на Голямата река“ на Ева Ибътсън. Откъси от творбата ще чете Мила Боянова, актриса в Държавен куклен театър „Дора Габе“. Мила Боянова е момиче, родено в планината, но искащо да опознае целия свят. По лична карта на 25, но по душа – завинаги дете. Радваща се на слънчевите пролетни дни, в които всичко наоколо цъфти. Обича всичко, свързано с театър, музика и танци, но театърът е на малко по-преден план. Иска да играе всякакви роли, във всички типове театър. Второ читателско гнездо ще бъде Дом-паметникът „Йордан Йовков“. Там откъси от книгата „Паякът в раната“ от Матей Вишниек ще чете д-р Христо Боев, филолог и преводач. „Паякът в раната“ е сборник с кратки пиеси, писани през годините в търсене на отговора какво означава кратка пиеса и защо тя си остава текст, който никога не иска да порасне. Матей Вишниек е роден на 29 януари 1956 г. в град Радауц, Североизточна Румъния. През 1980 г. завършва философия в Букурещкия университет. През 1987 г. емигрира във Франция. Работи като журналист в румънските секции на Би Би Си Лондон и Радио Франс Ентернасионал в Париж. Той е поет, драматург и писател. Пиесите му са преведени на десетки европейски езици и са поставени в повече от 30 страни по света. Той е най-известният и поставян по световните театрални сцени съвременен румънски драматург. Актьорът Валентин Андреев-Рафе ще чете откъси от „Двайсет лева или смърт. Четири пътувания“ от Карл-Маркус Гаус в третото читателско гнездо - книжарница „Хеликон“. Карл-Маркус Гаус е пътешественик по душа и на практика. Обикновено посещава места, които туристическите справочници пропускат, но където той успява да открие хора с вълнуващи истории, с раздирано от противоречиви страсти минало, подготвило им често нерадостно настояще. В тази книга авторът разказва за четири свои пътешествия из Източна Европа и Балканите. В Молдова той намира своя „молдовски копнеж“, Загреб го подтиква към размисли за спомнянето и забравата, във Войводина тръгва по следите на майка си, произхождаща от дунавските шваби. В България среща стари приятели и описва страната с окото на страничен наблюдател и изпълнено със симпатия сърце. Четирите репортажа на Гаус поставят част от Европа под лупа, съединявайки в едно исторически факти, автобиографични детайли и емоциите на непосредственото наблюдение. \r\nЖулиета НИКОЛОВА", "date": "2019.05.08", "title": "Добрич: За поредна година Общината организира „Нощ на литературата 2019“"}
{"url": "http://www.focus-news.net/news/2019/05/08/2655391/predsedatelyat-na-narodnoto-sabranie-tsveta-karayancheva-i-narodni-predstaviteli-shte-prisastvat-na-tarzhestvenata-tseremoniya-po-izdigane-na-znameto-na-evropeyskiya-sayuz-po-povod-denya-na-evropa.html", "text": "Председателят на Народното събрание Цвета Караянчева и народни представители ще присъстват на тържествената церемония по издигане на знамето на Европейския съюз по повод Деня на Европа. Това съобщиха от пресцентъра на  Народното събрание . Ритуалът ще бъде на 9 май 2019 г. в 10.00 часа пред сградата на Президентската институция.", "date": "2019.05.08", "title": "Председателят на Народното събрание Цвета Караянчева и народни представители ще присъстват на тържествената церемония по издигане на знамето на Европейския съюз по повод Деня на Европа"}
{"url": "http://www.focus-news.net/news/2019/05/08/2655370/mohamad-dzhavad-zarif-merkite-na-iran-po-svpd-sa-v-otgovor-na-poslednite-amerikanski-sanktsii.html", "text": "Мерките, предприети от Иран за прекратяване на изпълнението на две от точките по ядреното споразумение са в отговор на новите санкции на САЩ от 4 май. Това заяви иранският външен министър Мохамад Джавад Зариф след разговори с руския си колега Сергей Лавров в Москва, предава  TACC . \r\n„Мерките, които спряхме да изпълняваме по параграфи 26 и 36 [на СВПД], са свързани с новите санкции, наложени от американците на 4 май, които на практика правят тези точки невъзможни за изпълнение. Ясно е, че американците са разрушителни за ядреното споразумение и тази тенденция ще продължи“, подчерта Зариф. Тереза Герова", "date": "2019.05.08", "title": "Мохамад Джавад Зариф: Мерките на Иран по СВПД са в отговор на последните американски санкции"}
{"url": "http://www.focus-news.net/news/2019/05/08/2655393/haskovo-obshtinata-zapochna-priem-na-proekti-za-mladezhki-deynosti.html", "text": "Община Хасково стартира приема на проектни предложния за отпускане на финансови средства за подпомагане на младежки дейности от община Хасково.  Това съобщиха от пресцентъра на  Общината . Исканията по образец за финансиране се приемат в ОП „Младежки център“ - Хасково се подават в стая № 204 в срок до 30 септември 2019 г. За контакт: тел.: 038/622686;  888127475. \r\nПроектите могат да бъдат финансирани с до 5000 лв. Общият бюджет на програмата е 50 000 лв. По проектите могат да кандидатстват младежи, групи от младежи, и организации, в които участват млади хора. Повече за правилата за реда и начина за отпускане на финансови средства за подпомагане на младежки дейности от община Хасково и искането за финансиране по образец може да изтеглите от прикачените файлове в линка:  \r\nОт Общината припомнят, че миналата година програмата се реализира за първи път. Тогава в обявената конкурсна сесия в ОП „Младежки център – град Хасково постъпват 21 искания за финансиране на младежки инициативи.  \r\nКомисия, назначена със заповед  на Кмета на община Хасково, извърши  оценка на постъпилите искания, съгласно правилата. След като разгледа и обсъди всяко едно от тях, Комисията отхвърли от класиране 13 искания, тъй като те не отговаряха на условията от правилата. Останалите 8 искания бяха оценени и класирани по критерии с точкова система. Всички 8 искания получиха от членовете на Комисията изискуемия брой точки, необходими за одобрение и финансиране на проектите.  Общата утвърдена сума от Комисията и кмета на община Хасково за финансиране на одобрените 8 искания по правилата за реда и начина за отпускане на финансови средства за подпомагане на младежки дейности от община Хасково бе 20 590.70 лв. В счетоводството на ОП \"Младежки център\" са постъпили финансови отчети за всички одобрени искания.  От отчетите е видно, че финансовите средства са изразходвани целесъобразно, както са били заложени в подадените проекти и одобрени от Комисията. Одобрени и реализирани проекти:   \r\n1.\tНародно читалище „Тракия-2008“, град Хасково – отпуснати 3000 лн. за изработка на ризи и обувки за танци за Детски танцов състав „Пъстрица“ при НЧ „Тракия“- Хасково \r\n2.\tПФТА „Златна Тракия“ – 4800 лв. за изработка на мъжки и дамски цървули, и шопска литака, необходими за представянето на танц „Шопска сюита“ . \r\n3.\tПамела Янкова Калоянова – 3900 лв. за създаване и реализиране на авторско музикално произведение – песен „Как се ражда любов“. \r\n4.\tДобромира Иванова Филипова - 1 938.20 лв. за  Създаване на Клуб за доброволчески инициативи към ПГТАТ „Н.Й.Вапцаров“ за провеждане на изнесено обучение на доброволци, закупуване на консумативи и материали за провеждане на кампанията. \r\n5.\tСлавян Кирчев Костов - 1 501 лв. за закупуване на фотоапарат, обектив и адаптер за Клуб по фотография към ОП „Младежки център“-Хасково с цел разширяване на възрастовия диапазон при обучение по фотография - практически занимания с деца и младежи от 12 до 20+годишна възраст. \r\n6.\tУчилищно настоятелство „Проф.д-р Асен Златаров“ - 3 891.50 лв. за осъществяване на Младежки културен обмен на тема „Европа-наш общ дом“ между младежи, учещи в ЕГ „Проф.д-р Асен Златаров“-град Хасково и младежи от Учебен център Колхузен, град Вестоверлдинген, Германия - 20.10.2018 г.- 27.10. 2018 г. \r\n7.\tКлуб за народни хора „Веселие“ – 462 лв. за участие на младежката формация към клуба във Фолклориада „В сърцето на Родопите“, в град Смолян на 18.11.2018 г. \r\n8.\tДиана Валентинова Делчева - 1098 лв. за организация и провеждане на семинар на тема: „Традициите и фолклора на Тракия“ с цел да се запознаят младежите в града с танцовите и певчески традиции на етнографската област, в която живеят – ноември 2018 г.", "date": "2019.05.08", "title": "Хасково: Общината започна прием на проекти за младежки дейности"}
{"url": "http://www.focus-news.net/news/2019/05/08/2655396/predstavitelstvo-na-ek-v-balgariya-otbelyazvame-denya-na-evropa-s-festival-na-svetlinite-v-plovdiv.html", "text": "На 9 и 10 май от 21.30ч. в Пловдив жителите и гостите на града ще могат да видят как някои от най-красивите фасади в центъра „оживяват“ под цветните светлини на завладяващо 3D мапинг шоу и пет светлинни инсталации. Това съобщиха от  Представителството на Европейската комисия (ЕК) в България . \r\nШестте арт проекции ще пречупят вечната тема за правото на избор на всеки човек през античната история на „Града на седемте тепета” и богатото световно културно наследство, като преплетат минало и настояще.  \r\nПрестижният „Фестивал на светлините“ гостува за първи път в страната ни по покана на Представителството на Европейската комисия в България, Бюрото на Европейския парламент и Общинска фондация „Пловдив 2019“ като част от програмата на Пловдив за Европейска столица на културата.  \r\n3D филм на тема „Заедно избираме нашето бъдеще“ ще бъде прожектиран върху емблематична сграда на площад „Стефан Стамболов“ в Пловдив и ще бъде съпроводен със серия от статични арт проекции в центъра на града, на сградата на Община Пловдив, светлинни инсталации в Цар Симеоновата градина, около водната каскада по стълбите на ул. „Ангел Букурещлиев“ (известни като „стълбите на Каменица“) и Античния стадион на Филипопол.  \r\nДостъпът до спектакъла и инсталациите ще бъде свободен.", "date": "2019.05.08", "title": "Представителство на ЕК в България: Отбелязваме Деня на Европа с „Фестивал на светлините“ в Пловдив"}
{"url": "http://www.focus-news.net/news/2019/05/08/2655394/v-denya-na-evropa-balgarskiyat-evrokomisar-mariya-gabriel-otkriva-dve-sabitiya-v-sofiya.html", "text": "На 9 май (четвъртък) комисарят по цифрова икономика и цифрово общество Мария Габриел ще вземе участие в две събития. Това съобщиха от  Представителството на Европейската комисия в България . \r\nОт 9.30 часа в хотел Sense, на бул. Цар Освободител № 16, тя ще открие Годишната среща на Асоциацията на европейските издатели на учебници.  \r\nОт 13.30 часа комисар Габриел ще открие Бизнес форум „Балкани-Средиземно море“. Събитието ще се проведе в Парк хотел Витоша.", "date": "2019.05.08", "title": "В Деня на Европа българският еврокомисар Мария Габриел открива две събития в София"}
{"url": "http://www.focus-news.net/news/2019/05/08/2655392/shumen-osem-profesionalni-dve-profilirani-gimnazii-i-chetiri-sredni-uchilishta-uchastvat-v-panoramata-na-srednite-uchilishta-v-grada.html", "text": "Осем професионални, две профилирани гимназии и четири средни училища участват в Панорамата на средните училища в Шумен, предаде репортер на  Радио „Фокус“ - Шумен . Традиционната информационна кампания се провежда във Военния клуб. Щандове са подредили ПГ по икономика, ПГМЕТТ „Христо Ботев“, ПГССХТ, ПГСАГ, ПГОХХТ „Проф. д-р Асен Златаров“ – Шумен, ПТГ „Симеон Велики“ – Велики Преслав, ПГХТД „Проф. д-р Асен Златаров“ – Нови пазар и Професионална гимназия по ветеринарна медицина Проф. д-р Георги Павлов“, ПЕГ „Никола Йонков Вапцаров“ и ППМГ „Нанчо Попович“, СУ „Йоан Екзарх Български“, СУ „Сава Доброплодни“, СУ „Васил Левски“ и СУ „Панайот Волов“. В Панорамата участват и кариерните консултанти към ЦПЛР- ОДК. В рамките на изложението училищата представят на седмокласниците и на техните родители информация за профилите и специалностите от утвърдения план-прием за 2019 г., както и актуална информация за условията и сроковете за кандидатстване, класиране и записване в 8 клас. „Този тип информационни кампании са много полезни, децата и родителите трябва да знаят какви са възможностите за обучение, учениците трябва да познават своите качества, това на което могат да разчитат и да развиват, за да им бъде интересно и наистина да се увлекат в дадено направление, в което и да се реализират по-късно“, заяви кариерният консултант Румяна Димитрова. Панорамата на средните училища ще продължи до 16.30 часа. \r\nИвелина ИВАНОВА", "date": "2019.05.08", "title": "Шумен: Осем професионални, две профилирани гимназии и четири средни училища участват в Панорамата на средните училища в града"}
{"url": "http://www.focus-news.net/news/2019/05/08/2655395/evropeyski-izbori-2019-d-r-ivo-ralchovski-blagodarenie-na-evrodeputatite-ot-gerb-balgariya-stana-razpoznavaema-v-evropa.html", "text": "„В мое лице ГЕРБ гласува доверие на човек от Северозападна България и по този начин препотвърди отношението си към тази част на България. За щастие все повече инвеститори се обръщат към нашия регион, все повече млади хора остават да работят в нашите градове. В бъдеще и малките населени места ще усетят тази промяна, а аз съм убеден в нея и затова съм в тази листа. Благодарение на евродепутатите ни България стана разпознаваема в Европа, а ПП ГЕРБ се ползва с огромно уважение. Това заяви кандидатът за евродепутат д-р Иво Ралчовски по време на среща с жители на община Мизия, съобщиха от пресцентъра на  ПП ГЕРБ . Заедно с него бяха и кандидатите за членове на следващия Европейски парламент Ева Майдел и Асим Адемов. \r\n„Целта ни е да няма кътче в нашата страна, където Европа да не е усетена от всеки един български гражданин. Направихме много. Цифрите го показват. Заставаме пред вас уверени, че можем да се справим с трудностите, които са пред нас и да надграждаме вече постигнатото. Един евродепутат може да направи така, че Европа да отделя повече именно за тези региони, където Европа не е достигнала достатъчно. Искаме да докажем, че Европа няма алтернатива, а България може да продължи да бъде мястото, където все повече хора се завръщат, отколкото емигрират така, както се случи през 2018 г.”, посочи кандидатът за евродепутат Ева Майдел. \r\n„Като български учител, изключително съм горд, че образованието е основен приоритет на българското правителство. Не на думи, а на дела. През последните 2 години са отделени над 950 млн. лв за образователната система, над 500 училища са ремонтирани, все повече млади хора навлизат. Образованието става все по-модерно. Плодовете на тази инвестиция ще берем само след няколко години. Ние преди да обещаваме, казваме какво сме направили, защото имаме какво да кажем и да покажем“, заяви кандидатът за евродепутат Асим Адемов. \r\nПо-късно тримата посетиха и шивашко предприятие в Бяла Слатина. „Гордея се с вас, защото ви сте хората, които създавате реалния продукт в България. Аз съм впечатлен от това, което прави тук във Вашето предприятие. Това е едно европейско предприятие в европейска България“, бяха думите на кандидата за евродепутат Иво Ралчовски към колектива на предприятието. \r\n„Искаме България да бъде сърцето на Европа. За това и ще работим - Европа да се усеща от всеки един от вас и във всеки един регион. Ние имаме опита, Европа ни вярва. Сред нашите постижения са намаляване на роумигна, премахване на таксите за банкови транзакции, но те не са достигнали до всеки един от вас. Нашата цел е за следващите 5 години това да стане реалност“, заяви на свой ред Ева Майдел.   \r\nПо време на разговора кандидатът за евродепутат Асим Адемов посочи, че  „Европа ни чува, защото имаме изключително уважавано правителство, министър-председател,  еврокомисар. Това са предпоставки, благодарение на които можем да разчитаме на европейската солидарност и Европа все повече да се усеща в страната ни и в Северозападна България. Това е осезаемо и с разкриването на нови заводи, с нови работни места и подобрена инфраструктура. Имаме самочувствието, че се справяме добре. Нуждаем се от Вашата подкрепа, за да продължим по този път“, категоричен бе Асим Адемов.", "date": "2019.05.08", "title": "Европейски избори 2019: Д-р Иво Ралчовски: Благодарение на евродепутатите от ГЕРБ България стана разпознаваема в Европа"}
{"url": "http://www.focus-news.net/news/2019/05/08/2655397/evropeyski-izbori-2019-ivelina-vasileva-v-obzor-shte-rabotya-za-evropeyska-chernomorska-strategiya-koyato-da-razviva-regiona.html", "text": "Да бъде приета на европейско равнище Черноморска стратегия, така както вече има такива за Балтийско и Средиземно море. По тях активно се работи по регионални проекти, които развиват населените места по крайбрежието, подобряват свързаността и стимулират икономическите дейности, свързани с морето - туризъм, рибарство и аквакултури, морски транспорт. Това е една от каузите на кандидата за евродепутат от ГЕРБ Ивелина Василева, която се срещна с жители на Обзор, съобщиха от пресцентъра на  ПП ГЕРБ . \r\n\"Ние, представителите на ГЕРБ, участваме в тези избори с ясното съзнание, че през последните години бяха положени много усилия за това страната ни да върви напред. От гледна точка на финансово-икономическите показатели в България, през последните само 5 години, се отчита положителна промяна в няколко основни индикатора\", каза Василева и обърна внимание на следните факти:  \r\n- Увеличаване на Брутния вътрешен продукт с 39 %; \r\n- Увеличаване на минималната работна заплата с близо 60 %, \r\n- Увеличаване на средната работна заплата с близо 40 %; \r\n- Най-ниското ниво на безработица през последните години, а именно 4.8 %, което е на санитарния минимум; \r\n- Най-ниските нива на държавен дълг 20-22 %. България е една от трите държави в ЕС с най-ниско ниво на дълга, което е добра перспектива и добра оценка за управлението и финансовото състояние на страната; \r\n\"Въпреки всичко обаче, продължава да има много отворени въпроси. Има необходимост от още много работа, защото съвсем закономерно, хората искат по-добри доходи и условия за живот, още по-добра среда. Хората искат да имат перспективи, достойна работа и разбира се, децата да получават добро образование и шансове за развитие в страната си. Затова нашата цел е да създадем условия икономиката да продължи да се развива, а хората да имат доходи, които са равни на средноевропейските и да са доволни от образованието, здравеопазването и социалните услуги\", каза Ивелина Василева. \r\nТя обърна внимание, че ВиК - Бургас започва реализирането на голям проект, който ще бъде финансиран с европейски средства. Той обхваща цялата област Бургас. Въз основа на извършеното цялостно обследване на ВиК системата в населените места, ще бъдат изградени пречиствателни станции там, където още няма такива и ще бъде доизграждана или реконструирана ВиК мрежата. Очаква се разглеждане и одобрение на проекта. Предвижда се втора камера на резервоара над Обзор, който довежда водата от язовир Камчия. Освен това е предвидено да се реконструира пречиствателната станция, за да има достатъчно капацитет за в бъдеще.  \r\n\"Друг важен момент е справянето с последствията от бурята от преди две години, когато беше засегнат плажът на Обзор и канално-помпената станция в ниската част към него. Поет е ангажимент от ВиК още следващата година да бъде реализирана рехабилитацията на съоръжението\", каза Василева, която е председател на парламентарната Комисия по околната среда и водите.", "date": "2019.05.08", "title": "Европейски избори 2019: Ивелина Василева в Обзор: Ще работя за европейска Черноморска стратегия, която да развива региона"}
{"url": "http://www.focus-news.net/news/2019/05/08/2655401/sport-bayern-shte-smenya-kovach-s-lopetegi.html", "text": "Спортният директор на Байерн Хасан Салихамиджич се е срещнал с бившия селекционер на Испания и екстреньор на Реал Мадрид Хулен Лопетеги. Според информациите в германските медии баварците искат да заменят сегашния наставник Нико Ковач именно с 52-годишния баск. Лопетеги бе начело на Испания до началото на мондиала в Русия, но бе уволнен, тъй като подписа договор за бъдещата си дейност в Реал. Така той бе отстранен от поста, без да е допуснал загуба начело на Ла Роха. Периодът му в Реал обаче бе плачевен, като за 4 месеца той вкара тима в най-голямата голова криза в цялата история на клуба и логично в края на октомври бе уволнен. \r\nПри сделка се очаква новият Байерн да бъде граден около добре познатия на Лопетеги халф Тиаго Алкантара. Двамата бяха заедно в мъжкия национален отбор на Испания, както и в селекцията до 21 години. \r\nМеждувременно крилото Франк Рибери възнамерява да играе още 1-2 сезона. 36-годишният ветеран напуска Байерн след края на кампанията, но няма намерение да прекратява кариерата си. \r\n\"Имам няколко възможности, но още е твърде рано да говорим какво ще се случи след края на сезона. Ще играя още една-две години, след което на 100% ще се върна в Мюнхен\", заяви Рибери, но когото е обещан пост в клуба.", "date": "2019.05.08", "title": "Спорт: Байерн ще сменя Ковач с Лопетеги"}
{"url": "http://www.focus-news.net/news/2019/05/08/2655399/predsedatelyat-na-parlamenta-tsveta-karayancheva-shte-prisastva-v-sliven-na-tseremoniyata-po-vrachvane-na-natsionalnata-nagrada-konstantin-konstantinov-za-prinos-v-detskoto-knigoizdavane.html", "text": "Председателят на Народното събрание Цвета Караянчева ще присъства в Сливен на церемонията по връчване на Националната награда „Константин Константинов” за принос в детското книгоиздаване за 2019 г. Това съобщиха от пресцентъра на  Народното събрание . \r\nОфициална церемония, която се провежда в рамките ХХI Национален фестивал на детската книга, ще бъде на 9 май 2019 г., от 17.30 часа в Драматичен театър „Стефан Киров”.  Цвета Караянчева ще поздрави участниците и ще връчи наградата в категория „Автор“.  \r\nПреди това председателят на парламента ще се включи в шествието от бул. \"Цар Освободител\" до сградата на Драматичен театър „Стефан Киров”.", "date": "2019.05.08", "title": "Председателят на парламента Цвета Караянчева ще присъства в Сливен на церемонията по връчване на Националната награда „Константин Константинов” за принос в детското книгоиздаване"}
{"url": "http://www.focus-news.net/news/2019/05/08/2655387/ktb-zapochva-izplashtaneto-na-sumi-ot-parvata-chastichna-smetka-za-razpredelenie-na-prieti-vzemaniya-kam-bankata.html", "text": "На основание чл.99, ал. 4 от Закона за банковата несъстоятелност (ЗБН) синдиците на „Корпоративна търговска банка” АД (в несъстоятелност) – КТБ АД (н), информират, че от утре – 9 май 2019 г., започва изплащането на суми, включени в първата частична сметка за разпределение на приети вземания към КТБ АД (н). Общата сума, която се разпределя, е в размер на 570 млн. лева. Това съобщиха от  КТБ в несъстоятелност.   \r\nИзплащането на сумите от първата частична сметка се извършва чрез клоновата мрежа на „УниКредит Булбанк” АД, като таксите и комисионите за извършваните операции се дължат от лицата, получаващи средствата, и са съгласно тарифата за таксите и комисионите на „УниКредит Булбанк” АД.     \r\nЧастичната сметка е изготвена в изпълнение на разпоредбата на чл.95, ал.1 от ЗБН, съгласно която синдикът изготвя частична сметка за разпределение на наличните суми между кредиторите с приети по смисъла на чл.69, ал.1 вземания съобразно реда, привилегиите и обезпеченията, и одобрена от Управителния съвет на Фонда за гарантиране на влоговете в банките на основание чл.99, ал.1 от ЗБН.  \r\nВсеки кредитор на КТБ АД (н) може да провери каква е разпределената му за изплащане сума в Търговския регистър по партидата на КТБ АД (н), ЕИК 831184677, в раздел „Обявени актове несъстоятелност”. Подробно описание на стъпките за достигане до публикуваната в Търговския регистър частична сметка за разпределение и начина на получаване на разпределените между вложителите на КТБ АД (н) средства, включени в частичната сметка за разпределение, можете да намерите на интернет страницата на банката: www.corpbank.bg, в раздел „Въпроси и отговори”. За бърз достъп натиснете тук. \r\nДопълнителна информация, свързана с изплащането на средствата от първата частична сметка за разпределение на приети вземания към КТБ АД (н), можете да получите всеки работен ден от 9:00 до 16:30 часа в деловодството на КТБ АД (н) на адрес: гр. София, ул. „Граф Игнатиев” №10, или на следните телефони: 070018888, 02/8015498, 02/8015495 и 02/8015436.", "date": "2019.05.08", "title": "КТБ: Започва изплащането на суми от първата частична сметка за разпределение на приети вземания към банката"}
{"url": "http://www.focus-news.net/news/2019/05/08/2655402/varna-sas-spektakala-opit-za-letene-na-narodniya-teatar-ivan-vazov-otkrivat-mezhdunarodniya-teatralen-festival-varnensko-lyato.html", "text": "Със спектакъла „Опит за летене“ по Йордан Радичков на Народния театър „Иван Вазов“ ще бъде открито тазгодишното издание на Международния театрален фестивал „Варненско лято“. Това каза директорът на Фондацията, организатор на събитието Проф. Николай Йорданов, предаде репортер на  Радио „Фокус“ – Варна . \"В програмата на Фестивала, който тази година ще се проведе в дните от 1-ви до 11-ти юни, са предвидени 30 заглавия. Откриващият спектакъл ще бъде последван от две представления по Радичков на Театралната работилница „Сфумато“, обясни още проф. Йорданов. По думите му Йордан Радичков ще бъде в центъра на вниманието на театралите тази година. Ще бъде направена и дискусия, свързана с дейността на Театралната формация „Сфумато“, която през годините най-предано е отстоявала интереса към този български автор. „Българската програма на Фестивала съдържа много други акценти. Всеки от спектаклите има своите постижения и в постановъчната дейност, и в актьорските изпълнения, и в сценографията“, обясни още директорът на Фондацията. Програмата ще е в четири модула: „Българска селекция“, „Международна селекция“, „Програма Шоукейс“ и „Паралелна програма“ Тазгодишното издание на фестивала ще се проведе на сцените на Драматичния театър, Държавния куклен театър, Градската художествена галерия „Борис Георгиев“, а мотото му е „Преливащи се театрални реалности“. „Тазгодишната програма се опира на истината, че цялото богатство на природата се състои в разнообразието. Надявам се, че ще бъдем полезни на варненския зрител. Това е една публика, която винаги ни е приемала много сърдечно. Проявявала е и своите желания и изисквания. Никога няма да забравя радостния миг, когато варненската публика поиска международните заглавия да бъдат толкова, колкото и българските“, каза актрисата Цветана Манева, която е председател на настоятелството на Фондация “VIA FEST“ – Международeн театрален фестивал „Варненско лято“. \"И в тазгодишното издание е предвидена международна програма с шест представления. В нея публиката ще има възможност да се запознае с някои от големите имена в историята на театъра. Този път, за първи път в България ще гостува спектакъл на белгийския артист Ян Фабр, чиито скулптури откриват в момента Венецианското биенале\", обясни д-р Асен Терзиев, главен координатор на фондацията \r\nДиана СТОЕВА", "date": "2019.05.08", "title": "Варна: Със спектакъла „Опит за летене“ на Народния театър „Иван Вазов“ откриват Международния театрален фестивал „Варненско лято“"}
{"url": "http://www.focus-news.net/news/2019/05/08/2655403/stara-zagora-tri-golemi-sportni-sabitiya-shte-se-provedat-v-grada-na-11-may.html", "text": "Тази събота, 11 май, в Стара Загора ще се проведат три големи спортни събития. Това съобщиха от пресцентъра на  Община Стара Загора . В 9.30 часа градът ще бъде част от Еврокоридор №8, по който тича ултрамаратонецът Красимир Георгиев. Пред спортна зала „Иван Вазов“ ще е своеобразният старт за Георгиев. Всеки желаещ е добре дошъл да пробяга с него първите старозагорски 100 метра по пътя му до Адриатическо море. Маршрутът на мотиватора Краси е с начална точка Черно море, а спортната кауза обединява хиляди хора от България, Северна Македония и Албания. Коридор №8 е транспортен коридор, който свързва Адриатическо с Черно море, преминавайки през София, Тирана и Скопие. Завършеността на неговата желозопътна и пътна инфраструктура ще гарантира икономическия ръст, развитието на бизнеса, туризма, спорта, както и просперитета на гражданите в България, Албания, Северна Македония, както и в региона на Югоизточна Европа.  \r\nКъм масовия крос ще се присъединят и участниците в друго спортно събитие, което ще се случи под липите – VIII Детски игри „Старозагорски олимпийски надежди“. Началото му е от 10.00 часа в зала „Иван Вазов“. Звездни гости ще са змс. Александър Томов, Председател на Организационния комитет на игрите от самото им начало, змс. Йорданка Благоева и други известни спортисти. Игрите се организират с подкрепата на Обществения дарителски фонд, Фондация „Работилница за граждански инициативи“, Фондация „Америка за България“, с подкрепата на множество фирми, приятели и членове на Граждански клуб ЛИПА.  \r\nОт 11.00 часа на спортните игрища зад Централна поща ще бъде даден старт на традиционните Работнически игри. В надпреварата ще влязат отбори на Община Стара Загора, ОД на МВР, „ВиК – Стара Загора“, „Марица – изток“ и АЕЦ „Козлодуй“. Състезания ще има по футбол и дърпане на въже. По същото време в парк „Артилерийски“ ще се проведат срещи по тенис на корт и петанк. Участниците ще премерят умения и точно око и на дартс.", "date": "2019.05.08", "title": "Стара Загора: Три големи спортни събития ще се проведат в града на 11 май"}
{"url": "http://www.focus-news.net/news/2019/05/08/2655404/kyustendil-shest-novi-sluchaya-na-morbili-sa-registrirani-na-teritoriyata-na-oblastta-za-izminalata-sedmitsa.html", "text": "Шест нови случая на морбили са регистрирани на територията на област Кюстендил за изминалата седмица. Това съобщиха за  Радио „Фокус” – Кюстендил  от Дирекция „Надзор на заразните болести” към Регионална здравна инспекция – Кюстендил. Първият случай на заболяването за тази година е установен през месец март. За месец април случаите са нараснали с още шест, а през последната седмица има нови шест случая на заболели хора от морбили. Към всички тях са предприети действия по лечение на заболяването. Регионалната здравна инспекция е предприела мерки за уведомяване и предотвратяване разпространението на заболяването в региона. \r\nВенцеслав ИЛЧЕВ", "date": "2019.05.08", "title": "Кюстендил: Шест нови случая на морбили са регистрирани на територията на областта за изминалата седмица"}
{"url": "http://www.focus-news.net/news/2019/05/08/2655405/ministar-boil-banov-shte-vrachi-natsionalnata-literaturna-nagrada-za-balgarski-roman-na-godinata-13-veka-balgariya-2019.html", "text": "Министърът на културата Боил Банов, който е председател на УС на НДФ “13 века България”, ще връчи Националната литературна награда за български роман на годината „13 века България“ 2019. Това съобщиха от пресцентъра на  Министерството на културата . Голямата награда в конкурса, организиран от Национален дарителски фонд „13 века България“, ще определи жури с председател проф. д.ф.н. Амелия Личева и членове: Владимир Зарев, доц. д.ф.н. Пламен Дойнов, Марин Бодаков и Светлозар Желев. Събитието ще се проведе утре, 9 май, от 18.00 ч. в Литературен клуб „Перото“.  \r\nНоминирани тази година са шест романа:  \r\n„Тяло под роклята“, с автор Галин Никифоров \r\n„Свети Вълк“,  с автор Елена Алексиева \r\n„Остайница“, с автор Рене Карабаш \r\n„Ръкавици за студената война“, с автор Румяна Захариева \r\n„Когато капят кестените“, с автор Стефан Коспартов \r\n„Животът няма втора половина“, с автор Христо Карастоянов.", "date": "2019.05.08", "title": "Министър Боил Банов ще връчи Националната литературна награда за български роман на годината „13 века България“ 2019"}
{"url": "http://www.focus-news.net/news/2019/05/08/2655406/burgas-normalna-e-patnata-obstanovka-v-oblastta-patishtata-sa-suhi.html", "text": "Нормална е пътната обстановка в областта. Това съобщиха за  Радио „Фокус“-Бургас  от Областно пътно управление. Пътищата са сухи и нормално проходими, видимостта е добра. Временно са въведени няколко ограничения за движението на тежкотоварни автомобили на територията на областта. Едното е в сила до 31 май  и важи за движението по пътя Бургас – Царево при км 14+882, където е забранено преминаването на МПС с тегло над 12 т. Обходният маршрут е по общинския път Черноморец – Созопол. До 21 декември ограничения за МПС над 10 т са в сила поради стесняване на пътните платна по участъка Черница – Сунгурларе – Чубра, както и в отсечката Варовник – Вълчаново ханче, от км 22+400 до 39+300. По-натоварено е по входно-изходните пътни артерии на града. Интензивен е автомобилния трафик на изхода за Созопол, в района на Пътен възел „Юг“ поради ремонтни дейности на бул. „Захари Стоянов“. Натоварен е трафикът по централните улици на Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“. Такова е движението и по бургаските булеварди – „Тодор Александров“, „Сан Стефано“, „Демокрация“. \r\nДеница ДИМИТРОВА", "date": "2019.05.08", "title": "Бургас: Нормална е пътната обстановка в областта, пътищата са сухи"}
{"url": "http://www.focus-news.net/news/2019/05/08/2655407/api-utre-dvizhenieto-v-posoka-varna-v-tunel-praveshki-hanove-na-am-hemus-shte-e-v-edna-lenta.html", "text": "Утре от 9:30 ч. до 15 ч. движението в посока Варна в тунел „Правешки ханове“ на АМ „Хемус“ ще е в една лента поради ремонтни дейности по осветителната инсталация. Това съобщиха от  Агенция „Пътна инфраструктура“ . Ще бъде ограничено преминаването в изпреварващата лента, а трафикът ще се пренасочва в активната лента. \r\nНеобходимо е шофьорите да карат внимателно и със съобразена скорост, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.05.08", "title": "АПИ: Утре движението в посока Варна в тунел „Правешки ханове“ на АМ „Хемус“ ще е в една лента"}
{"url": "http://www.focus-news.net/news/2019/05/08/2655400/evropeyski-izbori-2019-kandidatite-za-evrodeputati-ot-bsp-za-balgariya-shte-vzemat-uchastie-v-otbelyazvaneto-na-9-ti-may-v-sofiya-silistra-shumen-varna-lovech-plovdiv-stara-zagora.html", "text": "На 9 май 2019г. (четвъртък) кандидатите за евродепутати от листата на \"БСП за България\" ще вземат участие в отбелязването на Деня на Европа и Деня на победата в София, Силистра, Шумен, Варна, Ловеч, Пловдив и Стара Загора. Това съобщиха от пресцентъра на  Националния съвет на БСП .  София-град \r\nВ 9.00 часа, на Паметника на Незнайния воин в София, председателят на БСП Корнелия Нинова ще вземе участие в отбелязването на 9-ти май. В 10.00 часа тя ще бъде пред президентството за тържествената церемония за издигане на знамето на Европа. \r\nОт 10.00 часа кандидатите за евродепутати Цветелина Пенкова и Мариела Модева и депутати от ПГ на \"БСП за България\" ще се включат в поднасянето на венци и цветя пред Паметника на Съветската армия. София-област \r\nВ 18.00 часа, в читалището в гр. Ботевград, проф. Мариела Модева ще се срещне с граждани. Силистра \r\nВ 9.30 в центъра на с. Професор Иширково, общ. Силистра, Елена Йончева ще се срещне с обществеността. Шумен \r\nВ 11.00 часа, в Областния предизборен щаб на БСП в гр. Шумен, Елена Йончева и Петър Витанов ще дадат пресконференция. В 12.00 часа Йончева ще посети предприятието \"Алкомед\" в града. В 14.00 часа, в Археологическия музей в гр. Велики Преслав, Елена Йончева и Иво Христов ще проведат среща-разговор на тема \"България в ЕС - вчера, днес и утре\". В 17.30 часа, в гр. Шумен, Елена Йончева и Христов ще вземат участие в шествието \"Безсмъртен полк\" и ще посетят митинг-концерта на Руски паметник.   \r\nВ 14.30 часа, в читалището на гр. Каспичан, Петър Витанов ще се срещне с граждани.  В 17.30 часа, в читалището в гр. Нови Пазар той ще се срещне с граждани.   Варна \r\nВ 17.30 часа, в гр. Вълчи дол, в залата на читалището, Крум Дончев и д-р Десислав Тасков ще се срещнат с граждани. В 19.00 часа, в зала 1 на Общината в гр. Суворово, те ще се срещнат с обществеността.  Ловеч \r\nВ 10.30 часа в гр. Тетевен Момчил Неков ще поднесе цветя на Паметника на загиналите във войните пред историческия музей в гр. Тетевен. В 11:00 часа той ще поднесе цветя и на Паметника на антифашистите в града. В 14.00 часа, в читалището в гр. Априлци, Неков ще се срещне с граждани. В 17.00 часа, в читалището в гр. Угърчин, той ще вземе участие в честванията по повод 9-ти май.  \r\nВ 19.30 часа в читалището в гр. Лесидрен Неков ще се срещне с обществеността.  Пловдив \r\nВ 11.30 часа, на Руските гробища, Тодор Стоилов ще поднесе венци и цветя. \r\nВ 13.30 часа, в гр. Пловдив на Паметника Альоша, Валери Жаблянов ще вземе участие в отбелязването на 9-ти май. Стара Загора \r\nВ 18.00 часа в гр. Стара Загора Иван Кръстев ще вземе участие в шествието от Паметника на съветския войн до парк \"Аязмото\". Благоевград \r\nВ 11.00 часа в гр. Разлог проф. Румен Гечев ще вземе участие в шествието по случай 9-ти май. В 12.00 часа той ще положи цветя пред паметника на Никола Парапунов в града. В 13:30 часа проф. Гечев ще положи цветя пред паметника на Владимир Поптомов в гр. Белица.  В 14:00 часа той ще посети историческия музей в града и ще се срещне с граждани.", "date": "2019.05.08", "title": "Европейски избори 2019: Кандидатите за евродепутати от \"БСП за България\" ще вземат участие в отбелязването на 9-ти май в София, Силистра, Шумен, Варна, Ловеч, Пловдив, Стара Загора"}
{"url": "http://www.focus-news.net/news/2019/05/08/2655381/press-tv-iran-mozhe-da-se-ottegli-ot-dnyao-ako-svpd-bade-postaven-za-obsazhdane-v-saveta-za-sigurnost-na-oon.html", "text": "Иран може да се оттегли от Договора за неразпространение на ядреното оръжие (ДНЯО), ако въпросът за Съвместния всеобхватен план за действие (СВПД) относно иранската ядрена програма бъде поставен за обсъждане в Съвета за сигурност на ООН. Това информира  телевизионният канал  Press TV  в социалната мрежа „Туитър“, позовавайки се на източници в кабинета на президента на близкоизточната република. \r\nИран обяви решението си за преустановяване на изпълненията на някои от задълженията по Съвместния всеобхватен план за действие (СВПД) за ядрената програма на страната, подписано през лятото на 2015 г. „Решението на Висшия съвет по сигурността да спре изпълнението на някои от задълженията на Ислямска република Иран по (ядрената сделка) бе съобщено на държавните глави на страните, които все още са страни по договора - Великобритания, Китай, Франция, Германия и Русия“, съобщиха от Министерството на външните работи в Техеран в сутрешните часове на деня.  \r\nВпоследствие държавният глава на близкоизточната страна Хасан Роухани поясни, че Иран не напуска СВПД за ядреното споразумение на страната, а преустановява изпълнението на две от точките му.  „Прекратяваме изпълнението на условията по две от точките на СВПД. Те засягат 60-дневно спиране на продажбите на нашия обогатен уран и тежка вода”, цитира медията думите на Роухани. \r\nПрез 2015 г. Иран и страните от групата 5+1 (САЩ, Китай, Русия, Франция, Великобритания и Германия) постигнаха историческо споразумение за решаване на дългогодишния спор по ядрената програма на Техеран след повече от десетилетие преговори. Така санкциите, наложени на Иран от САЩ, ЕС и ООН, трябваше да бъдат вдигнати в замяна на съгласието на Техеран за дългосрочни ограничения върху ядрената му програма, която Западът подозираше, че е насочена към създаването на атомна бомба. Точно преди година на тази дата – 8 май – държавният глава на САЩ Доналд Тръмп обяви решението за изтеглянето на страната си от сделката, описвайки я като „най-лошата“ в историята. \r\nЧастичното прекратяване на задълженията по Съвместния всеобхватен план за действие (СВПД) е първата стъпка от страна на Иран в отговор на оттеглянето на САЩ от ядрената сделка и липсата на ангажимент от страна на европейските страни да изпълнят обещанията си. Ако страните не предприемат нови мерки в рамките на два месеца, Иран ще предприеме нови действия, предупредиха по-рано от МВнР в Техеран. Тереза Герова", "date": "2019.05.08", "title": "Press TV: Иран може да се оттегли от ДНЯО, ако СВПД бъде поставен за обсъждане в Съвета за сигурност на ООН"}
{"url": "http://www.focus-news.net/news/2019/05/08/2655409/evropeyski-izbori-2019-kandidatite-za-evrodeputati-ot-gerb-shte-se-sreshtnat-s-knsb-na-9-may.html", "text": "Кандидатите за евродепутати от листата на ГЕРБ и СДС ще се срещнат с ръководството на КНСБ. Това съобщиха от пресцентъра на  ГЕРБ . Срещата ще се проведе на 9 май 2019 г. (четвъртък) от 8.00 часа в централата на КНСБ на пл. „Македония“ 1, ет. 11.", "date": "2019.05.08", "title": "Европейски избори 2019: Кандидатите за евродепутати от ГЕРБ ще се срещнат с КНСБ на 9 май"}
{"url": "http://www.focus-news.net/news/2019/05/08/2655411/veliko-tarnovo-do-esenta-shte-bade-izgraden-nov-kat-za-otdih-po-turisticheskiya-marshrut-ot-kv-asenov-do-park-ksilifor.html", "text": "До есента ще бъде изграден нов кът за отдих по туристическия маршрут от кв. „Асенов“ до парк Ксилифор. Това съобщи пред журналисти секретарят на Туристическо дружество „Трапезица 1902“ – Велико Търново Георги Димитров, предаде репортер на  Радио „Фокус“ – Велико Търново . Той отбеляза, че се предвижда да бъдат монтирани беседка с около 15-20 места, барбекю и атрактивни спортно-развлекателни съоръжения за деца. Средствата са събрани по време на Коледния благотворителен бал, който туристическото дружество ежегодно организира. Тази година бяха дарени близо 6000 лева. Цялостната идея е за изграждане на пешеходната алея от квартал „Асенов“, през местността Ксилифор, до Арбанаси и Шереметя. Георги Димитров  припомни, че предходните години със средства и материали, дарени от приятели на дружеството, е изграден заслон около чешмите при село Дълбок дол, а след това и кът за отдих с приказни герои на Ксилифор. \r\nНадежда КРЪСТЕВА", "date": "2019.05.08", "title": "Велико Търново: До есента ще бъде изграден нов кът за отдих по туристическия маршрут от кв. „Асенов“ до парк Ксилифор"}
{"url": "http://www.focus-news.net/news/2019/05/08/2655412/zam-ministar-zheni-nacheva-obsadi-sas-rakovodstvoto-na-pediatriyata-dneshnite-resheniya-na-ns-na-nzok.html", "text": "Зам.-министърът на здравеопазването Жени Начева запозна Съвета на директорите на Специализираната болница за детски болести „Проф. д-р Иван Митев“ с днешните решения на Надзорния съвет (НС) на Националната здравноосигурителна каса (НЗОК). Едно от тях е да няма никакви ограничения в приема на деца за лечение в специализираната болница. Такъв ангажимент беше поет по време на срещата на здравния министър Кирил Ананиев и неговия заместник Жени Начева с медицински специалисти от детската болница в средата на месец април. Това съобщиха от пресцентъра на  министерството . Изпълнен е и ангажиментът да бъдат променени и цените на някои клинични пътеки, по които в момента работи педиатрията. За целта от лечебното заведение ще предоставят предложения, които да се обсъдят в хода на преговорите за подписване на анекс към НРД за 2018 г. С днешно решение на Надзорния съвет на НЗОК е предвидено още през следващата седмица да се покани Българският лекарски съюз за преговори с цел увеличение в цените на клинични пътеки, приоритетно в областта на детското и майчиното здравеопазване. Източник на финансиране ще са средства от оперативния резерв на НЗОК.  \r\nМинистерството на здравеопазването ще даде разрешение на Специализираната болница за активно лечение по детски болести „Проф. д-р Иван Митев“ да сключи договор и да получава средства за дейностите по спешна помощ. До настоящия момент лечебното заведение няма договор с МЗ.  \r\nВ оперативен план ще се анализира дейността на болницата, съвместно със Съвета на директорите и при възникване на проблеми ще се търсят своевременно оперативни решения.", "date": "2019.05.08", "title": "Зам.-министър Жени Начева обсъди със ръководството на педиатрията днешните решения на НС на НЗОК"}
{"url": "http://www.focus-news.net/news/2019/05/08/2655413/evropeyski-izbori-2019-elena-yoncheva-smisalat-na-es-e-da-podobryava-zhivota-na-horata-no-tova-ne-se-sluchva-v-balgariya.html", "text": "„Смисълът на ЕС е да подобрява живота на хората, да създава условия за бизнес и развитие, но това не се случва в България. Затова нашата битка в ЕП ще бъде за получаване на достойни пенсии и заплати, общ стандарт за храните и равенство на всички страни в ЕС”. Това заяви водачът на листата на „БСП за България” Елена Йончева на среща с жители на гр. Тутракан, съобщиха от пресцентъра на  БСП . Тя коментира, че  над 35 млрд. евро в последните 10 години не са стигнали до хората, до техните градове и села. Йончева каза още, че това е така, защото октоподът, завладял България, не дава тези средства на малките и средни предприемачи и земеделци. Тя уточни, че 70% от дадените за земеделие 7,4 млрд. лв. са отишли в под 100 семейства.  „Заради това хората бягат от България. Можем да се преборим срещу тази банда, която използва евросредствата само за облагодетелстване на кръга хора около тях”, увери тя.  \r\n„Този еднокнижник, който управлява България вече 10 години, ни води към страните от Третия свят с бедността и липсата на перспектива”, заяви Елена Йончева. Тя бе категорична, че българите заслужават по-добър живот и от всеки един от нас зависи- дали на изборите ще накажем тези, които ни изкарват от Европа. „Тя не само ни чува, но ни и вижда и с това правителство ние само я дискредитираме”, заключи Елена Йончева.  \r\n Стоян Мирчев: След 18 дни, с №18 в бюлетината ще поставим новото начало за България \r\n„В ЕП трябва да изпратим хора, които знаят проблемите на България и знаят как да ги решат. Елена Йончева и останалите кандидати от листата на „БСП за България\" са точно такива”, категоричен бе народният представител от ПГ на „БСП за България” Стоян Мирчев. Той заяви, че  БСП е единствената партия, която е предложила алтернатива с „Визия за България” и „Визия за Европа”. „БСП е единствената партия ,която може да изправи България на крака след като си отиде ГЕРБ, защото страната ни повече не може да чака да се възстанови”, каза още Мирчев. Той коментира, че не може 1% от обществото да живее на гърба на останалите. Мирчев каза още, че затова ГЕРБ ще отидат в историята и ще се сещаме за тях като за един лош кошмар, който сме преживели. „Остават 18 дни до изборите. След 18 дни, с №18 в бюлетината ще поставим новото начало за България”, завърши Стоян Мирчев.   \r\nСлед срещата с жителите на Тутракан Елена Йончева, Стоян Мирчев и секретарят на НС на БСП Вяра Емилова положиха цветя на Паметника на загиналите във войните и Паметника на Христо Ботев.", "date": "2019.05.08", "title": "Европейски избори 2019: Елена Йончева: Смисълът на ЕС е да подобрява живота на хората, но това не се случва в България"}
{"url": "http://www.focus-news.net/news/2019/05/08/2655408/burgas-initsiativata-dni-na-evropa-v-burgas-shte-se-provede-ot-9-do-11-may.html", "text": "За поредна година Община Бургас и Областен информационен център – Бургас организират Дни на Европа с интересни събития, в които може да се включи всеки. Събитието ще се проведе в дните от 9 до 11 май. Това съобщиха от пресцентъра на  Общината . В разнообразната му програма са включени дискусия, театър, пленери, европейски работилници, конкурси, състезания, концерти и откриване на „зелени класни стаи“. \r\nНа 9 май от 9.00 до 13.00 часа в Галерия-музей „Георги Баев“, зала 2 ще се проведе пленер по изобразително изкуство „Европа на белия лист“. От 7.00 до 18.00 часа до Часовника ще бъде отрита Европейска работилница „Да рециклираме заедно“. От 17.30 до 18.30 часа на открита сцена до Часовника ще се проведе концерт с класически произведения от европейски композитори в изпълнение на Бургаския духов оркестър. \r\nНа 10 май от 10.00 до 13.00 часа в Природозащитен център „Пода“ ще се състои събитието „Заедно в Европа – здрави сред природата“ – демонстрационно посещение на ученици от бургаската Търговска гимназия и ученици от „Карл Кюбел Шуле“ – гр. Бенсхайм. От 10.00 до 12.00 часа в Природонаучен музей Регионалния исторически музей ще отбележи Международния ден на биологичното разнообразие със „Състезание за купата на Природонаучния музей“. От 11.00 до 12.00 часа в Детска градина „Здравец“, Детска градина „Ханс Кр. Андерсен“ предстои откриване на „Зелена красна стая“. От 14.00 до 16.00 часа в Културен център „Морско казино“, зала „Г. Баев“, ще се проведе граждански форум на тема „Алтернативни методи на обучение – добри практики“. От 14.00 до 15.00 часа в Центъра за кариерно ориентиране и консултиране към ЦПЛР ще бъдат наградени победителите в конкурса за ученически мултимедиен проект „Европа – предизвикателството за моята кариера“. От 16.30 до 17.30 часа на открита сцена „Охлюва“ ще бъде представена постановка на Куклен театър – Бургас. От 17.00 до  18.00 часа до открита сцена „Охлюва“ ще се проведе европейска работилница „Да рециклираме заедно“ – анимация за деца. От 18.00 до 19.00 часана открита сцена „Охлюва“ ще се състои концерт на Национално училище за музикално и сценично изкуство „Проф. Панчо Владигеров“. \r\nНа 11 май от 17.30 до 18.30 часа на открита сцена до „Часовника“ ще се проведе концерт на професионален фолклорен ансамбъл „Атанас Манчев“.", "date": "2019.05.08", "title": "Бургас: Инициативата „Дни на Европа в Бургас“ ще се проведе от 9 до 11 май"}
{"url": "http://www.focus-news.net/news/2019/05/08/2655398/rumaniya-predade-na-balgarskite-vlasti-petima-alo-izmamnitsi-obzor.html", "text": "Румъния предаде на българските власти петима „ало“ измамници. Те бяха обявени за международно издирване в Шенгенската информационна система на 18 април на основание на издадени от Специализираната прокуратура Европейски заповеди за арест за участие в организирана престъпна група за телефонни измами. Петимата бяха задържани от румънската полиция същия ден в рамките на проведената под надзора на прокуратурата операция. Предстои да им бъдат предявени обвинения. \r\nГоворителят на Специализираната прокуратура Сийка Милева заяви, че в хода на досъдебното производство на ДНСК е назначена проверка от наблюдаващия прокурор, в която са извършени проверки на място и по документи на строежите и жилищата, които обитават обвиняемите лица. „Към настоящия момент проверката все още не е приключила, но е установено, че не са представени одобрени строителни книжа. Ако до приключване на проверката не бъдат предоставени такива книжа, ще бъдат издадени съответните констативни актове и ще бъдат премахнати незаконните строежи“, обясни Милева. Агенция „Фокус“ припомня:  На 18 април беше разбита най-голямата досега група за „ало“ измами. Измамниците са действали в България и Румъния. В хода на разследването бяха претърсени 17 адреса и намерени 132 мобилни телефона и 137 сим карти. Над 25 българи бяха задържани в операцията, която полицията нарече „Ринг Ринг“. Сред тях са 5 лица от България, които са били така наречени „мулета“, още 6 души в Румъния от най-високото йерархично ниво на групата, включително и ръководителят, и над 23-ма „въртачи“, които постоянно са набирали различни телефонни номера на територията на България. Голяма част от задържаните са български граждани от ромски произход. Тогава от МВР отчетоха, че само за изминалата година вредите от телефонни измами са над 8 млн. лева. Румънските власти трябваше да приключат процедурата по екстрадиция на задържаните там с Европейска заповед за арест шестима български граждани и да определят дата на предаването им на българските съдебни органи.", "date": "2019.05.08", "title": "Румъния предаде на българските власти петима „ало“ измамници (ОБЗОР)"}
{"url": "http://www.focus-news.net/news/2019/05/08/2655416/ria-novosti-v-slovakiya-obeshtaha-da-se-boryat-za-sblizhavane-na-evropa-i-rusiya.html", "text": "Председателят на Националния съвет (парламента) на Словашката република Андрей Данко изрази надежда за бързо подобряване на отношенията между Русия и страните от Европейския съюз, предава  РИА Новости . \r\n„Винаги ще се боря за това европейските нации да се доближат и да имат контакти с Руската федерация, винаги ще казвам, че съществуващите санкции са голяма глупост. Надявам се, че отношенията между Европа и Русия ще се подобрят в близко бъдеще\", подчерта словашкият политик сряда след среща с председателя на Държавната Дума Вячеслав Володин. \r\nДанко увери, че независимо от естеството на по-нататъшния руско-европейски диалог „винаги ще дойде в Русия\", защото „там намерих хора, близки до сърцето и духа ми\". \r\nВ същото време Данко изрази надежда за по-нататъшно развитие на сътрудничеството с Русия. „Надявам се също така, че през юни ще успеем да организираме среща на руски и словашки бизнесмени. Надяваме се и на посещение на парламентарната делегация на Държавната Дума, ръководена от заместник-председателя Петър Толстой\", заключи политикът. \r\nСпоред пресслужбата на Държавната дума, Володин и Данко са обсъдили междупарламентарното взаимодействие между Русия и Словакия Тереза Герова", "date": "2019.05.08", "title": "РИА Новости: В Словакия обещаха да се борят за сближаване на Европа и Русия"}
{"url": "http://www.focus-news.net/news/2019/05/08/2655415/veliko-tarnovo-dvoyka-ot-debelets-poluchi-2742-lv-sabrani-po-vreme-na-aktsiyata-s-tsvete-v-raka-sreshtu-reproduktivnite-problemi.html", "text": "Двойка от Дебелец получи 2742 лв., събрани по време на акцията „С цвете в ръка срещу репродуктивните проблеми“. Кампанията се организира съвместно от Ротаракт клуб – Велико Търново, фондация „Искам бебе“ и с логистичната подкрепа на Община Велико Търново. Целта бе да се подпомогне семейство с репродуктивни проблеми, което не е получавалo средства от фондацията и не е включено в общинската инвитро програма, припомни зам.-кметът Снежана Данева-Иванова, предаде репортер на  Радио „Фокус“ – Велико Търново . Акцията се проведе в рамките на два дни – на 7 и 8 март, поводът бе Деня на жената. „Тя срещна изключителна подкрепа от страна на гражданите, което много ни радва. Искам да благодаря на фондацията и клуба и да ги уверя, че Община Велико Търново винаги ще подкрепя подобни инициативи“, каза още Снежана Данева – Иванова. Мартина Маринова, председател на Ротаракт – Велико Търново също изказа благодарност и уточни, че има идея кампанията да се превърне в ежегодна традиция. Вероника Михайлова от фондация „Искам бебе“ припомни, че пътят до осъществяване на мечтата за деца е дълъг и трудно осъществим, но с подобни акции нещата се случват по-лесно. „Искам да подчертая и, че въпреки че държавата подкрепя такива двойки, въпреки че на местно ниво се работи много ползотворно, такава една помощ от страна на младите хора е една огромна капка добро във всичко, което правим заедно. Благодаря и на Община Велико Търново и на Ротаракт“, каза още Вероника Михайлова. До дни се очаква избраната двойка да получи сумата и да започне необходимите процедури за осъществяване на своята съкровена мечта – да имат бебе. \r\nЛуиза ТРАНЧЕВА", "date": "2019.05.08", "title": "Велико Търново: Двойка от Дебелец получи 2742 лв., събрани по време на акцията „С цвете в ръка срещу репродуктивните проблеми“"}
{"url": "http://www.focus-news.net/news/2019/05/08/2655414/api-otvaryat-se-ofertite-za-poddarzhane-na-republikanskite-patishta-v-13-oblasti-za-sledvashtite-5-godini.html", "text": "Утре - 9 май, се отварят офертите в обществените поръчки за поддържане (превантивно, текущо, зимно и ремонтно-възстановителни работи при аварийни ситуации) на републиканските пътища за следващите 5 години в 13 области. Това съобщиха от пресцентъра на  Агенция \"Пътна инфраструктура\"  (АПИ). Обществените поръчки са по райони за планиране и утре се отворят офертите за:  Югозападен район, в който са областите Благоевград, Кюстендил, Перник и Софийска: \r\n-\tОбособена позиция № 1 - ОПУ Благоевград; \r\n-\tОбособена позиция № 2 - ОПУ Кюстендил; \r\n-\tОбособена позиция № 3 - ОПУ Перник; \r\n-\tОбособена позиция № 4 - ОПУ София. Югоизточен район, в който са областите Бургас, Сливен, Стара Загора и Ямбол: \r\n-\tОбособена позиция № 1 - ОПУ Бургас; \r\n-\tОбособена позиция № 2 - ОПУ Сливен; \r\n-\tОбособена позиция № 3 - ОПУ Стара Загора; \r\n-\tОбособена позиция № 4 - ОПУ Ямбол. Южен централен район, в който са областите Кърджали, Пазарджик, Пловдив, Смолян и Хасково: \r\n-\tОбособена позиция № 1 - ОПУ Кърджали; \r\n-\tОбособена позиция № 2 - ОПУ Пазарджик; \r\n-\tОбособена позиция № 3 - ОПУ Пловдив; \r\n-\tОбособена позиция № 4 - ОПУ Смолян; \r\n-\tОбособена позиция № 5 - ОПУ Хасково. \r\nОфертите за останалите три района - Североизточен, Северозападен и Северен централен, ще бъдат отворени на 10 май.  \r\n\tУтре - 9 май, офертите ще бъдат отворени в сградата на АПИ, за Югозападен район - от 11.00 ч., за Югоизточен - от 13.00 ч., а за Южен централен-  от 15.00 ч.", "date": "2019.05.08", "title": "АПИ: Отварят се офертите за поддържане на републиканските пътища в 13 области за следващите 5 години"}
{"url": "http://www.focus-news.net/news/2019/05/08/2655417/evropeyski-izbori-2019-andrey-novakov-v-stara-zagora-rabotya-sas-sartse-za-transportniya-bransh.html", "text": "След пътуването ми до Брюксел с ТИР в подкрепа на превозвачите, много шофьори на камиони започнаха да ме наричат „колега“. Надявам се да бъда полезен и на вашия бранш, така че да заслужа и вие да ме припознавате като ваш „колега“. С тези думи започна срещата си с таксиметрови  шофьори в Стара Загора кандидатът за евродепутат Андрей Новаков, съобщиха от пресцентъра на  ПП ГЕРБ .  „Стадионът е единственото място, което може да ни събере“ – пошегува се той и благодари на десетките присъстващи за отделеното време, многобройните конструктивни предложения и въпроси. Настоящият евродепутат пое ангажимент, ако през следващите 5 години отново е в Брюксел да продължи да се бори със сърце за транспортния бранш. \r\nПри посещението си в града на липите Новаков бе придружен от старозагорското лице в листата на ГЕРБ – Николай Диков. „Вече 8 години съм общински съветник и като такъв познавам и вас, и вашата работа, и вашите проблеми. Искам да ви бъда полезен. Никога не сме обещавали нещо само за да получим гласовете си на избори. Искаме да виждате в наше лице реална подкрепа“, подчерта Диков. \r\nТой посочи, че на въпроса кое е най-важното нещо, което искате да бъде направено в града ви, 50% от хората по света посочват първо транспорта. „Знам, че и вас най-силно ви вълнува темата „Инфраструктура“. Предстоят много промени  и подобрения в Стара Загора – трафикът ще бъде управляван с т. нар. „умни“ светофари, ремонтират се улици, преустроява се трафика, организацията на движението с еднопосочни улици дава много добри резултати“ – подчерта кандидатът за евродепутат.", "date": "2019.05.08", "title": "Европейски избори 2019: Андрей Новаков в Стара Загора: Работя със сърце за транспортния бранш"}
{"url": "http://www.focus-news.net/news/2019/05/08/2655419/zam-ministarat-na-obrazovanieto-i-naukata-karina-angelieva-shte-otkrie-sofiyskiya-festival-na-naukata-v-zala-dzhon-atanasov-na-sofiya-teh-park.html", "text": "Утре от 11 ч. в зала Джон Атанасов на София Тех Парк заместник-министърът на образованието и науката Карина Ангелиева ще открие Софийския фестивал на науката. Това съобщиха от пресцентъра на  МОН . Форумът ще продължи до 12 май.", "date": "2019.05.08", "title": "Зам.-министърът на образованието и науката Карина Ангелиева ще открие Софийския фестивал на науката в зала Джон Атанасов на София Тех Парк"}
{"url": "http://www.focus-news.net/news/2019/05/08/2655422/ek-otbelyazvame-denya-na-evropa-s-festival-na-svetlinite-v-plovdiv.html", "text": "На 9 и 10 май от 21:30ч. в Пловдив жителите и гостите на града ще могат да видят как някои от най-красивите фасади в центъра „оживяват“ под цветните светлини на завладяващо 3D мапинг шоу и пет светлинни инсталации, съобщават от  Отдел \"Преса и медии\" Представителство на ЕК в България . \r\nШестте арт проекции ще пречупят вечната тема за правото на избор на всеки човек през античната история на „Града на седемте тепета” и богатото световно културно наследство, като преплетат минало и настояще. Престижният „Фестивал на светлините“ гостува за първи път в страната ни по покана на Представителството на Европейската комисия в България, Бюрото на Европейския парламент и Общинска фондация „Пловдив 2019“ като част от програмата на Пловдив за Европейска столица на културата. 3D филм на тема „Заедно избираме нашето бъдеще“ ще бъде прожектиран върху емблематична сграда на площад „Стефан Стамболов“ в Пловдив и ще бъде съпроводен със серия от статични арт проекции в центъра на града, на сградата на Община Пловдив, светлинни инсталации в Цар Симеоновата градина, около водната каскада по стълбите на ул. „Ангел Букурещлиев“ (известни като „стълбите на Каменица“) и Античния стадион на Филипопол. Достъпът до спектакъла и инсталациите ще бъде свободен.", "date": "2019.05.08", "title": "ЕК: Отбелязваме Деня на Европа с „Фестивал на светлините“ в Пловдив"}
{"url": "http://www.focus-news.net/news/2019/05/08/2655425/yambol-kontsert-slavyanski-pesni-i-romansi-shte-se-provede-v-grada-na-10-may.html", "text": "По повод 24 май, Деня на българската просвета и култура и на славянската писменост, Община Ямбол и Художествена галерия Жорж Папазов“ организират концерт посветен на славянската музика. Това съобщиха от пресцентъра на  Общината . Събитието „Славянски песни и романси“  ще се състои на 10 май, от 17.30 часа, в ХГ „Жорж Папазов“.  \r\nПочитателите на славянските ритми ще имат възможността да чуят произведения от България, Русия, Полша и Чехия в изпълнение на Гинка Учкова – сопран и Мария Чертищева–Казан – пиано. Сред репертоара на вечерта са преработки на популярни български народни песни, творби на Дворжак и Шопен, както и руски романси от Глинка, Чайковски и Рахманинов. Произведенията ще бъдат изпълнени на оригиналните славянски езици. Концертът е представен с изключително успешна премиера миналата година в Холандия. Вход свободен.", "date": "2019.05.08", "title": "Ямбол: Концерт „Славянски песни и романси“ ще се проведе в града на 10 май"}
{"url": "http://www.focus-news.net/news/2019/05/08/2655423/evropeyskite-izbori-2019-vazhnostta-na-evropeyskite-izbori-za-energiyniya-kompleks-maritsa-iztok-obsadiha-gerb-v-stara-zagora.html", "text": "Личната ми кауза е била и ще бъде – стабилност и гарантиране на работата на енергийния комплекс „Марица изток“. Рудниците са жив организъм. Винаги сме се водили от реализъм при управлението им. По този начин има ефективност, а не популизъм. Така започна срещата си кандидатът за представител на ГЕРБ в Европейския парламент Николай Диков с представители на КНСБ, работещи в източно-маришкия басейн, съобщиха от пресцентъра на  ПП ГЕРБ . Диков е част от дружеството, което осигурява около 40% от електроенергията в България, от 2014 година. „Когато станах част от екипа на „Мини Марица – изток“ имаше загуби, имаше големи задължения, тогава синдикатите алармираха, че имат нужда от чуваемост, от подкрепа за темите, които ги вълнуват. Към днешна дата няма забавяния към контрагентите, имаме диалог с всички. Няма ден, в който да не работя със сърце за каузата – устойчивост на енергийния комплекс. Благодарение на отношението, което има досегашният евродепутат и кандидат за нов мандат Андрей Новаков, много от нещата, които силно ни вълнуват тук, стигнаха до ЕП“, допълни Николай Диков. Той подчерта, че не бива да се гледа и да се правят заключения за работата на източно-маришкия комплекс само чрез доклади, без да се взема под внимание спецификата на нашата страна. „Догадки и заблуди, щом говорим за обект от национално значение, са недопустими“, заяви Диков пред синдикатите. „Не казвам, че всичко е цветя и рози, защото не разчитам на максимата, че една лъжа повторена 100 пъти става истина, а напротив – повтарям и стоя зад една истина – работата на „Марица изток“ трябва да продължи. Това е кауза за мен, за моите съграждани, за всички, които са част от енергийното сърце на България“, каза още кандидатът за евродепутат. Той подчерта, че това е важно стратегическо решение, което води до енергийна независимост на страната, затова е важно секторът да има подкрепящи го хора на национално и европейско ниво. Диков благодари на Андрей Новаков за подкрепата, която е срещало дружеството до този момент, въпреки че темата е била далеч от хоризонта му на работа. \r\n„Факт е, че Николай Диков е причината да се ангажирам толкова с проблемите на мините, защото той и екипът на „Мини Марица-изток“ ме запознаха в детайли с темата. Занапред също ще бъда на разположение и в подкрепа на дружеството“, обобщи Андрей Новаков по време на срещата. Той сподели с присъстващите и личната си позиция, която определи като непопулярна, а именно – „мините трябва да работят докато има въглища, заедно с държава, местна власт, европейски институции, трябва да се обединим и да се намери най-правилното решение на казусите, които стоят пред нас“. \r\n„Следващият мандат на Европейския парламент е изключително важен. Все по-голям отпор среща тази наша кауза. В битката сме рамо до рамо с Чехия и Полша. Важно е хората да не останат без работа“, заяви Новаков. \r\nЗа социалната, трудовата и икономическата значимост на комплекса говориха още и Валентин Вълчев, председател на Федерацията на независимите синдикати на миньорите към КНСБ и Наско Митев от Енергийния съюз на КНСБ. \r\n„На 26 май ни предстоят не само избори за евродепутати, предстоят ни много важни избори за бъдещето ни“, категоричен бе Валентин Вълчев. „Набира скорост евроскептицизмът, което не води до добро за европейските народи. Бъдещето на централите, работещи с твърдо гориво трябва да бъде защитено. Затова е изключително важно кои ще бъдат нашите представители в Европейския парламент и Европейската комисия, защото там се вземат решенията за нас. Така ще знаем и от кого да търсим отговорност като граждани на регион с енергиен компекс“, допълни той. \r\n„Ние заедно: синдикати, бизнес, политици – трябва да се обединим, за да успеем и да върнем вярата на хората в сигурното бъдеще. Предстоят ни още много срещи и работа по темата, но каузата е една – стожерът на енергетиката ни – „Марица изток“. Пожелавам ви миньорско самочувствие и успех на 26 май“, обърна се към кандидатите за представители в ЕП и Наско Митев. \r\nПо време на срещата стана дума още и за двойния стандарт при храните, цените и услугите. Засегнати бяха и темите как Европа подпомага българските региони.", "date": "2019.05.08", "title": "Европейските избори 2019: Важността на Европейските избори за енергийния комплекс „Марица изток“ обсъдиха ГЕРБ в Стара Загора"}
{"url": "http://www.focus-news.net/news/2019/05/08/2655424/evropeyski-izbori-2019-premierat-boyko-borisov-v-programata-mi-prez-poslednite-dni-nyama-nito-edno-predizborno-meropriyatie.html", "text": "В програмата ми през последните дни няма нито едно предизборно мероприятие. Това каза министър-председателят Бойко Борисов в предаването „Лице в лице“ по  бТВ . \r\nПо отношение на внесения сигнал от БСП в ЦИК и СЕМ с искане премиерът да излезе в отпуск, докато върви предизборната кампания, и да бъде санкциониран за използването на държавен ресурс за водене на предизборна кампания, Борисов заяви: „И да бъда пратен в Белене и убит. Така са постъпил и с дядо ми. И с много дядовци така са постъпили“. Той заяви, че ако БСП считат за предизборна кампания посещението на папата, силно го надценяват. „Да ми влезе в кампанията и да ме подкрепя три дена ми се вижда прекалено дори и за техните представи. На парада на 6 май бях, но президентът Радев ни нападна тежко в изказването си, така че би трябвало и към него да внесат сигнал. След това бях на протест, защото 1000 души ме викаха на протест за зелена площ - реших им проблема“, каза още Борисов и посочи, че не счита това за партийно мероприятие. „След това беше бродът на директорите на някои от най-големите компании в Европа. Правителственият хеликоптер ходи с папата и неговата делегация до Раковски, за да се върне той за месата. Аз не съм се качвал на него. На другия ден в Ямбол – от 40 години БКП са заровили огромни пари под тяхното винаги незавършено строителство. Всичко е започнато и незавършено при тях“, заяви министър-председателят. Борисов припомни, че днес Министерски съвет даде 27 млн. лв. за довършване на ямболската болница. „Нека БСП отидат при 120 000 души в Ямбол и да кажат, че не искат да им се прави болница. Ето това ми е била програмата, няма нито едно предизборно мероприятие. Днес дадохме и 20 млн. лв. за нови училищни автобуси. Те са нужни, защото искаме – а и БСП сигурно искат, автобусите да са здрави и за сигурни, като пътуват. И 9 млн. лв. днес дадохме за машинно гласуване, каквото те искат“, коментира Борисов.", "date": "2019.05.08", "title": "Европейски избори 2019: Премиерът Бойко Борисов: В програмата ми през последните дни няма нито едно предизборно мероприятие"}
{"url": "http://www.focus-news.net/news/2019/05/08/2655427/prezidentat-rumen-radev-mezhdunarodnata-nagrada-na-hertsoga-na-edinburg-nasarchava-mladite-hora-da-iziskvat-poveche-ot-sebe-si.html", "text": "Международната програма „Награда на херцога на Единбург“ насърчава младите хора да изискват повече от себе си, да се самоусъвършенстват  и да постигат целите си. Това заяви президентът Румен Радев на тържественото награждаване на български младежи, постигнали златно и сребърно ниво в Международната награда на Херцога на Единбург – България, съобщиха от  прессекретариата на държавния глава . Президентът посочи, че в рамките на програмата младите хора сами поставят своите цели и задачи, опознават себе си и развиват полезни качества и умения.  \r\nНаградата на херцога на Единбург вече над 60 години е водеща международна младежка програма за личностно развитие и постижения. Млади хора -  ученици и студенти на възраст от 14 до 24 години, участват в програмата на три нива: бронз, сребро и злато. Държавният глава Румен Радев е патрон на международната младежка програма „Награда на херцога на Единбург- България“.  \r\n„Тази програма е насочена изцяло в интерес на обществото. С придобитите знания и умения младежите се подготвят да бъдат полезни, ефективни и честни граждани“, посочи Румен Радев. Президентът подчерта важната цел на последните два етапа на програмата – „Сребро“ и „Злато“, а именно да развиват лидерските умения на младите хора и поздрави младежите за смелостта и куража да заявяват открито своите стремежи и амбиции и да не пестят труд и енергия, за да ги постигнат.  \r\nПрезидентът връчи значки и сертификати на 45 младежи от София, Плевен, Козлодуй, Горна Оряховица, Свищов, Пловдив и Оряхово, които благодарение на програмата са развили ключови житейски и лидерски умения.", "date": "2019.05.08", "title": "Президентът Румен Радев: Международната награда на херцога на Единбург насърчава младите хора да изискват повече от себе си"}
{"url": "http://www.focus-news.net/news/2019/05/08/2655428/sitel-severna-makedoniya-narastva-broyat-na-yahtite-lodkite-i-korabite-v-ohridskoto-ezero.html", "text": "Бялата флота е по-многобройна на Охридското езеро, това предава скопската телевизия „Сител“. Освен четирите кораба това лято, два нови големи кораба от 150 пътници ще украсят синьото езеро. Те са готови в самото пристанище да чакат туристите, които искат да плават и да видят красотите на града от различен ъгъл. \r\nНай-атрактивни за посетителите са нощните и дневните панорамни круизи, но също и джетове за ски в средата на езерото, предава Радио „Фокус“ в рубриката „Балкански туристически часовник“. \r\nРасте броят и на останалите плавателни съдове – яхти, катери, лодки, катамарани, създадени по послседна мода. \r\nВ регистъра на Охридския капитания има около две хиляди и двеста кораба, от които стотици са луксозните джетове, най-много от които са на македонци, има и на сърби, холандци и германци.", "date": "2019.05.08", "title": "„Сител” (Северна Македония): Нараства броят на яхтите, лодките и корабите в Охридското езеро"}
{"url": "http://www.focus-news.net/news/2019/05/08/2655430/pregled-na-mezhdunarodnite-novini-do-18-chasa-agentsiya-fokus.html", "text": "Иран може да се оттегли от Договора за неразпространение на ядреното оръжие (ДНЯО), ако въпросът за Съвместния всеобхватен план за действие (СВПД) относно иранската ядрена програма бъде поставен за обсъждане в Съвета за сигурност на ООН. Това информира  телевизионният канал  Press TV  в социалната мрежа „Туитър“, позовавайки се на източници в кабинета на президента на близкоизточната република. \r\nИран обяви решението си за преустановяване на изпълненията на някои от задълженията по Съвместния всеобхватен план за действие (СВПД) за ядрената програма на страната, подписано през лятото на 2015 г. „Решението на Висшия съвет по сигурността да спре изпълнението на някои от задълженията на Ислямска република Иран по (ядрената сделка) бе съобщено на държавните глави на страните, които все още са страни по договора - Великобритания, Китай, Франция, Германия и Русия“, съобщиха от Министерството на външните работи в Техеран в сутрешните часове на деня.  \r\nВпоследствие държавният глава на близкоизточната страна Хасан Роухани поясни, че Иран не напуска СВПД за ядреното споразумение на страната, а преустановява изпълнението на две от точките му.  „Прекратяваме изпълнението на условията по две от точките на СВПД. Те засягат 60-дневно спиране на продажбите на нашия обогатен уран и тежка вода”, цитира медията думите на Роухани. \r\nПрез 2015 г. Иран и страните от групата 5+1 (САЩ, Китай, Русия, Франция, Великобритания и Германия) постигнаха историческо споразумение за решаване на дългогодишния спор по ядрената програма на Техеран след повече от десетилетие преговори. Така санкциите, наложени на Иран от САЩ, ЕС и ООН, трябваше да бъдат вдигнати в замяна на съгласието на Техеран за дългосрочни ограничения върху ядрената му програма, която Западът подозираше, че е насочена към създаването на атомна бомба. Точно преди година на тази дата – 8 май – държавният глава на САЩ Доналд Тръмп обяви решението за изтеглянето на страната си от сделката, описвайки я като „най-лошата“ в историята. \r\nЧастичното прекратяване на задълженията по Съвместния всеобхватен план за действие (СВПД) е първата стъпка от страна на Иран в отговор на оттеглянето на САЩ от ядрената сделка и липсата на ангажимент от страна на европейските страни да изпълнят обещанията си. Ако страните не предприемат нови мерки в рамките на два месеца, Иран ще предприеме нови действия, предупредиха по-рано от МВнР в Техеран. \r\n***  В рамките на мащабна полицейска операция на територията на германската провинция Северен Рейн-Вестфалия са арестувани осем души от държави на Балканите, заподозрени във финансиране на терористичната групировка „Ислямска държава“, съобщава вестник  BILD . \r\nВ акцията са задействани 150 тежко въоръжени полицейски служители, които около 4:00 часа сутринта местно време (5:00 часа местно време) са обискирали седем къщи на семейство, пребиваващо в Оберхаузен. Прокуратурата в Есен подозира, че те са част от терористична клетка.  \r\nГоворителят на полицията Улрих Фасбендер поясни пред изданието: „Всички членове на семейството са под подозрение, че са събирали средства за терористичната организация „Ислямска държава“. Полицията обаче „все още не разполага“ с доказателства, че семейството е планирало нападение на територията на Германия.  \r\nИ осмината арестувани са членове на едно семейство. Те са на възраст между 19 и 58 години, седем от тях имат германски паспорт, но идват от страни Балканите. Един от заподозрените е гражданин на Босна и Херцеговина.  \r\nУточнява се, че две от жилищата са щурмувани от спецчасти, тъй като властите не са изключили възможността лицата в тях да са въоръжени. Към настоящия момент продължават обиските за търсене на доказателства, оръжия и експлозиви. \r\nОсмината заподозрени в тероризъм трябва да бъдат изслушани пред съда в рамките на деня. След това ще бъде взето решение дали да бъдат оставени в ареста. Друга информация не се провежда с оглед продължаващото разследване.  \r\n***  Германия призова Иран за „пълно прилагане\" на ядреното споразумение, предава  AFP ,  като припомня, че по-рано през деня Техеран обяви, че прекратява изпълнението на две от точките по ядреното споразумение. Това означава край на ограничаването на запасите от обогатяване на уран, освен ако други сили не помогнат за заобикаляне на подновени санкции на САЩ, поясниха иранските власти. \r\nБерлин иска да запази споразумението, заяви говорителят на германския канцлер Ангела Меркел Щефан Зайберт и добави: „Ние, като европейци, като германци, ще изиграем своята роля и очакваме пълно прилагане на договора и от страна на Иран\". \r\nГермания е една от шестте страни, подписали съвместния план за действие от 2015 г. за ядрената програма на Иран, който предвиждаше отмяна на западните санкции в замяна на ангажимент на Техеран да ограничи ядрените си дейности и да успокои страховете, че работи за създаване на атомна бомба. \r\nГоворител на германското външно министерство заяви, че „ние и останалите участници в споразумението сме напълно ангажирани с поетите от нас обещания и очакваме Иран да направи същото\". \r\n***  Служители на Европол, които имат опит в борбата с организираната престъпност, ще бъдат изпратени в Еврос, Северна Гърция, за да помогнат на гръцката полиция да се справи с все по-активните трафиканти на мигранти, съобщава електронното издание на атинския вестник  Kathimerini . \r\nРешението да се изпрати мобилна единица в региона бе постигнато след посещение в Александруполис и Орестиада на ръководителя на Европол Катрин де Боле и Роберт Крепинко, експерта на агенцията по проблема с трафика на мигранти. \r\nОтделът ще се състои от специално обучени служители на Европол с оборудване, което им дава директен достъп до базите данни на агенцията. Надеждите са техния опит и информация да помогнат на местните правоприлагащи органи, които са засилили дейността си по гръцко-турската сухопътна граница през последните месеци. \r\n„С мобилното звено инспекциите могат да се извършват в реално време, като се използват базите данни на Европол“, съобщи полицейски източник за изданието. \r\n***  Канцлерът на ФРГ Ангела Меркел и държавният глава на Франция Еманюел Макрон искат да датат нов тласък в процеса за нормализиране на двустранните отношения между Белград и Прищина. Съответното обявиха от Канцлерството в Берлин в отговор на запитване на черногорския вестник  „Побједа“ , съобщава македонското електронно издание  „Локално“ . \r\nНа въпрос дали това, че Германия и Франция са пряко ангажирани в решаването на проблема с Косово, означава, че двете страни не са доволни от действията на Европейския съюз, говорител на германското федерално правителство заяви, че Париж и Берлин подкрепят продължаването на диалога. \r\nЛидерите на двете страни изразиха пълната си подкрепа за нормализирането на диалога между Сърбия и Косово и заявиха желанието си да дадат нов тласък на процеса под егидата на ЕС, увериха от Берлин. \r\nМакедонското издание припомня, че държавният глава на Сърбия Александър Вучич увери, че „докато съм президент, няма да призная Косово в тези граници“, като същевременно допълни, че „можете да ме убиете, но няма да направя това“.  \r\nСъгласно думите му, Германия има негативно отношение от самото начало по отношение на идеята за корекция на границите.  „Има замръзнал конфликт, който е евфемизъм за най-лошата ситуация за нас. Защо говоря толкова остро? Искам да събудя хората. Опитах нещо, което е трудно, но най-доброто за нас. Не успях, защото всички казваха, че това решение не е добро, без дори да го изслушат. Бях изложен на най-бруталната кампания и никой не я чу“, заяви президентът на Сърбия и повтори, че компромисната му идея е отхвърлена. По въпроса какво има предвид под границата, той поясни - да се установи справедлива граница между сърбите и албанците. \r\n***  Русия и Иран се договориха да работят с всички страни по Съвместния всеобхватен план за действие (СВДП) за ядрената програма на Техеран, с изключение на САЩ. Това заяви министърът на външните работи на Руската федерация Сергей Лавров, предава  TACC . \r\nСъгласно думите на първия министър на Москва, „нелигитимните“ санкции на САЩ възпрепятстват сътрудничеството между Русия и Иран в областта на търговията. В тази връзка Лавров увери, че ще се търсят нови пътища за излизане от ситуацията. \r\nРуският външен министър подчерта, че ще бъдат проведени консултации с останалите страни по ядреното споразумение, но допълни, че едва ли ще бъде организирана незабавно среща между тях. \r\n***", "date": "2019.05.08", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/05/08/2655429/premierat-boyko-borisov-nyamam-doverie-na-predsedatelya-na-vks-lozan-panov-zashtoto-se-izyavyava-kato-politicheska-figura-i-pravi-komentar-na-politicheski-temi.html", "text": "Нямам доверие на председателя на ВКС Лозан Панов, защото се изявява като политическа фигура и прави коментар на политически теми - той трябва да си гледа съда. Това каза министър-председателят Бойко Борисов в предаването „Лице в лице“ по  бТВ . \r\nБорисов коментира и показния арест на бившата кметица на „Младост“ Десислава Иванчева. „Два пъти съм им казвал мнението си на всички участници в ареста. Те ми обясниха, че трябвало всяка една банкнота да се опише, за да не им падне вещественото доказателство. Дори и най-тежкият престъпник трябва да бъде уважаван като човек. След като на тази крехка жена й сложиха белезници на краката и ръцете и до нея вървяха двама гиганти полицаи, в последствие арестите, които гледах, бяха много семпли и точни. Взеха си поука и не са допускани такива грешки. Видяхте колко арестанти от чужбина се докараха без парадийност. Така че мисля, че и за службите това е обица на ухото“, заяви министър-председателят. \r\nНа въпрос дали има доверие в КПКОНПИ и нейните шефове, Борисов отговори, че си има начин по който се избират шефовете на комисиите. „И това е политическата система. КПКОНПИ свърши много работа – над 2 млрд. лв. са парите, които е конфискувала или запорирала“, коментира той.", "date": "2019.05.08", "title": "Премиерът Бойко Борисов: Нямам доверие на председателя на ВКС Лозан Панов, защото се изявява като политическа фигура и прави коментар на политически теми"}
{"url": "http://www.focus-news.net/news/2019/05/08/2655431/d-r-volodya-popov-regionalen-istoricheski-muzey-pleven-izlozhbata-s-duha-na-apostola-vklyuchva-nad-90-muzeyni-eksponata.html", "text": "Изложбата „С духа на Апостола” включва над 90 музейни експоната. Това каза пред  Радио „Фокус“  д-р  Володя Попов, директор на Регионален исторически музей - Плевен, във връзка с експозицията, която бе открита днес в Плевен след провеждането на кръгла маса, посветена на повод 150 години от изграждането на Вътрешната революционна организация и създаването на Плевенския революционен комитет от Васил Левски. „Експонатите са предоставени от други музеи като Регионален исторически музей – Велико Търново, Регионален исторически музей – Ловеч, Регионален военноисторически музей – Плевен, Национален музей „Васил Левски” – Карлово,  и др.“, посочи д-р Попов.  \r\n„В изложбата са включени и оригинални оръжия и лични вещи на Апостола на свободата Васил Левски – кама, сабя, орар (дяконски пояс), печатите на БРЦК, негов портрет, портативна печатничка за печатане на бланки за кочанни квитанции, оригинални писма и копия на писма на БРЦК до частните революционни комитети в Българско . Могат да се видят и  оригинални портрети, оръжия и лични вещи на изтъкнати дейци на революционните комитети в Българско, близки съратници и помощници на Васил Левски\", допълни д-р Попов.  \r\n„Посетителите могат да  видят и униформа на Първа българска легия (копие), къс от оригиналното знаме на Троянския и копие на знамето на Карловския революционен комитет. Представяме  и фотодокументалната изложба „Всичко, каквото съм сторил, сторих го за Отечеството” на Национален музей „Васил Левски” – Карлово, която е посветена на живота на Васил Левски, революционната му дейност и изграждането на Вътрешната революционна организация\", каза още д-р Попов.  \r\nВиолета КРЪСТЕВА", "date": "2019.05.08", "title": "Д-р Володя Попов, Регионален исторически музей - Плевен: Изложбата  „С духа на Апостола” включва  над 90 музейни експоната"}
{"url": "http://www.focus-news.net/news/2019/05/08/2655432/aktsenti-v-sutreshniya-blok-dobro-utro-balgariya-na-radio-fokus-za-9-may.html", "text": "На 9 май честваме Деня на Европа или Деня на победата – има привърженици и на двете линия. В духа на деня, ще говорим за символа на датата. Ще поставим акцент и върху срещата в румънския град Сибиу, където се очаква лидерите на ЕС да подновят ангажиментите си към Общността. Гост в сутрешния блок  „Добро утро, България“  на  Радио „Фокус“  ще бъде Огнян Златев – ръководител на Представителството на Европейската комисия в България.  \r\nИма ли реална конкуренция между партиите за евровота? Как се правят избори у нас? Кои са устойчивите образи и градивните идеи до този момент? Очаквайте коментарите на политическите анализатори Георги Харизанов и Андрей Райчев.  \r\nБогата културна програма е предвидила Община Казанлък за месеца, сред която е и Фестивалът на розата '2019. С кмета Галина Стоянова ще говорим за култура, традиции и обичаи.  \r\nСъс спектакъла на Народния театър „Иван Вазов“ – „Опит за летене“ ще бъде открит тази година 27-ят Международен театрален фестивал „Варненско лято“. Подробности ще научим от репортера ни във Варна Диана Стоева. Започнете деня информирани! Тези и още теми – в „Добро утро, България“ от 06.00 до 10.00 часа на 9 май, с водещ Йоланда Пелова.", "date": "2019.05.08", "title": "Акценти в сутрешния блок „Добро утро, България“ на Радио „Фокус“ за 9 май"}
{"url": "http://www.focus-news.net/news/2019/05/08/2655433/evropeyski-izbori-2019-rumen-petkov-v-tezi-evropeyski-izbori-se-ochertava-lipsa-na-politicheski-debat-lipsa-na-politicheski-sblasak-i-nezhelanie-da-se-govori-za-badeshteto-na-evropeyska-balgariya.html", "text": "В тези европейски избори се очертава липса на политически дебат, липса на политически сблъсък и нежелание да се говори за бъдещето на европейска България, каза за  Радио \"Фокус\"  кандидатът за евродепутат от „Коалиция за България” Румен Петков. Той поясни, че БСП не участва в дебата, по същество не участва и в политическия живот, напускайки Парламента. „Това е много грозно, в една парламентарна република да откажеш да участваш в парламентарния живот, да твърдиш, че си опозиция, а да не контролираш Правителството, да нямаш парламентарен контрол. Да откажеш, да участваш във форми на борба с корупцията - КОНПИ и днес чуждите средства за масова информация да ни показват грозните явления, като къщите за гости, които ги има БСП и апартаментите без пари, които ги има ГЕРБ, и всъщност да сведем битката, или иначе казано, надписа на Народното събрание до „Обединението прави квадратурата”, защото БСП и ГЕРБ са едно, е много грозно“, каза Румен Петков. Той подчерта, че единствено „Коалиция за Балгария” с номер 10 предлага, България ясно да заяви, че поема лидерски позиции за мир на Балканите и в Черноморския басейн. „Всички останали говорят за въоръжаване, за нови военни бази, за нови самолети. Ние настояваме за мораториум върху сделката за Ф – 16 - два милиарда, които могат да бъдат реализирани в икономиката за създаване на работни места, високи технологии, незабавна реализация на енергийните проекти. И трябва за всички да е ясно, че само „Коалиция за България” води битка за спасяване на въгледобивната промишленост и на топлоцентралите „Марица - 1”, „Марица – 2” и „Марица – 3”. По силата на престъпния договор, който подписа правителството на Иван Костов, които сега също са мераклии за Европарламента, за „Марица – 1” и „Марица – 3”, ние консуматорите плащаме много по-скъп ток и това е на път да „убие” и въгледобивната промишленост и топлоцентралите, и българската енергетика”, категоричен бе Румен Петков. \r\nТой подчерта, че „Коалиция за България” за разлика от всички досегашни участници в Европарламента – „Обединени патриоти”, БСП, ГЕРБ, ДПС, ще постави много категорично въпроса за разваляне на двата договора за „Марица – 1” и „Марица – 3”: „Ние всички плащаме вредните емисии на „Марица – 1” и на „Марица – 3”. И това е голямата битка за Старозагорския регион, и ние от „Коалиция за България” ще я проведем.” \r\nПо отношение на Казанлък кандидатът за евродепутат заяви, че това е един от най – красивите и колоритни градове в България, не само със своята история. В този смисъл той подчерта, са необходими промени на надписите на Паметника на загиналите за свободата на България в парк „Розариум”, където са използвани наименованията „долни чинове” и „общоевропейска война”.  \r\nВ къщичките за четене на открито в парк „Розариум” кандидатът за евродепутат от „Коалиция за България“ Румен Петков дари екземпляри от книгата „Илинденско-Преображенското въстание 1903 през погледа на Европейските дипломати“. \r\nСлавяна ГАЙДАРОВА", "date": "2019.05.08", "title": "Европейски избори 2019: Румен Петков: В тези европейски избори се очертава липса на политически дебат, липса на политически сблъсък и нежелание да се говори за бъдещето на европейска България"}
{"url": "http://www.focus-news.net/news/2019/05/08/2655420/premierat-boyko-borisov-informatsiyata-che-ima-vtori-plan-na-poseshtenieto-na-papata-za-bezhantsite-e-zhalta-kafyava-novina-izmama-vnushenie-i-gadost.html", "text": "Информацията, че има втори план на посещението на папата за бежанците е жълта, кафява новина, измама, внушение и гадост. Това каза министър-председателят Бойко Борисов в „Лице в лице“ по  бТВ . Борисов обърна внимание на акцента за светите братя Кирил и Методий, които са основата на българщината. „Това е много силно послание. Тук трябва да бъде акцентът“, подчерта премиерът. Според него някои са се опитали да извадят лошото послание за мигрантите. Той посочи, че няма добри хора, които да не подслонят човек, който бяга от война и бедствие. „Нелегалната миграция е нещо съвсем различно“, допълни Борисов и уточни, че заради това пазим границата си.  На въпрос дали е имало разговор между него и папа Франциск за приемане на бежанци, премиерът отговори отрицателно и посочи, че изобщо не е ставало въпрос за такова нещо.", "date": "2019.05.08", "title": "Премиерът Бойко Борисов: Информацията, че има втори план на посещението на папата за бежанците е жълта, кафява новина, измама, внушение и гадост"}
{"url": "http://www.focus-news.net/news/2019/05/08/2655421/nso-izrazyava-blagodarnost-na-hilyadite-grazhdani-prisastvali-na-sabitiyata-pri-poseshtenieto-na-papa-frantsisk-za-proyavenoto-razbirane-tarpenie-i-doverie.html", "text": "По повод успешното осъществяване на Апостолическото посещение на главата на Римокатолическата църква папа Франциск в България от 5 до 7 май 2019 г. Националната служба за охрана (НСО) изразява благодарност на хилядите граждани, присъствали и участвали в събитията през дните на посещението в градовете София и Раковски, за проявеното разбиране, търпение и доверие към работата на служителите на НСО. Това се казва в изявление на  НСО . \r\nНационалната служба за охрана се обръща с думи на благодарност и към стотиците представители на българските и на международните медии за тяхната акуратност и професионализъм. Служителите на НСО положиха неимоверни усилия да подпомогнат журналистическата работа на екипите на местата на събитията по програмата на посещението, както и дейността на служителите от българските институции, благодарение на които медиите имаха възможност да направят милиони по света свидетели в реално време на посланията от историческото посещение на Папа Франциск в България. \r\nНационалната служба за охрана ще продължи да изпълнява професионално и посветено мисията си за опазване на живота и здравето на гражданите и при все така ефективно взаимодействие с институциите от системата за сигурност на Република България.", "date": "2019.05.08", "title": "НСО изразява благодарност на хилядите граждани, присъствали на събитията при посещението на папа Франциск, за проявеното разбиране, търпение и доверие"}
{"url": "http://www.focus-news.net/news/2019/05/08/2655434/afp-beliyat-dom-othvarli-bezrazsadnoto-iskane-na-kongresa-za-predstavyane-na-palniya-doklad-na-rusiya.html", "text": "Белият дом отказа да се съобрази с \"незаконните и безразсъдни\" искания на демократите от Конгреса на САЩ за предаване на пълната версия на доклада на Русия от специалния прокурор Робърт Мюлер, предава  AFP \r\n\"Нито Белият дом, нито главният прокурор (Уилям) Бар ще се съобразяват с незаконните и безотговорни искания на председателя (Джери) Надлър\", заяви говорителят на Белия дом Сара Сандърс, визирайки председателя на правосъдната комисия, който е от Демократическата партия. \r\nИзявлението бе направено в момент, в който Надлър започва изслушване на комисията, с което се открива процедура за нарушение срещу Бар заради отказа да предаде пълния доклад на Мюлер. \r\n\"Това решение представлява ясна ескалация срещу администрацията на Тръмп\", цитира агенцията думите на Надлър от началото на изслушването. Тереза Герова", "date": "2019.05.08", "title": "AFP: Белият дом отхвърли \"безразсъдното\" искане на Конгреса за представяне на пълния доклад на Русия"}
{"url": "http://www.focus-news.net/news/2019/05/08/2655435/evropeyski-izbori-2019-premierat-boyko-borisov-uvazhavam-prezidenta-nadyavam-se-i-toy-da-me-uvazhava-kakvoto-sme-se-razbrali-sme-svarshili-rabota.html", "text": "Уважавам президента, надявам се и той да ме уважава – каквото сме се разбрали, сме свършили работа. Това каза министър-председателят Бойко Борисов в „Лице в лице“ по  бТВ . На въпрос дали си е направил пиар с възстановяването на висшето военновъздушно училище в Долна Митрополия, премиерът попита: „Пиар за кой?“. Той уточни, че във връзка с военновъздушното училище в Долна Митрополия са действали заедно.  „Ако някой от неговите хора слушат, без Иво Христов, защото той ще му предаде по друг начин. Когато беше командващ ВВС още от тогава сме говорили да възстановим военното училище. Даже и вчера се чухме по тази тема. Изключително и той доволен от това, което е направено. Продължаваме с пълна мощ да подпомагаме военното училище. То е в доста лош вид. Там ще се развие много и ще се учат не само летци и наземен състави и  гражданска авиация“, каза още премиерът. По думите му това училище ще е добро за целия регион. „Догодина октомври-ноември магистрала „Хемус“ вече ще е между Плевен и Ловеч и студентите и преподавателите ще могат да се движат спокойно“, допълни той. Във връзка с реакциите му на изказванията на президента и в отговор на въпрос дали държавният глава е неговият опонент в политиката, Борисов каза: „В общи линии аз само тогава реагирам. Не, че е опонент, но той е държавен глава. Той е първата власт, той е върховен главнокомандващ. Когато се построяваме първи застава държавния глава, след него шефа на парламента, след това аз. Първият все да казва, че не е от властта, а виждате, БСП ми прави сметка в ЦИК, дали съм с кола, дали съм със самолет, дали съм пеша, дали с метрото. То същото важи и за него по тази логика. Когато си изпратиш шефа на пресцентъра за водач на листа на БСП или  началник кабинета четвърти в листата на БСП, ясно е, че имаш политическо отношение. Трябва ли и той да излезе отпуска?“.", "date": "2019.05.08", "title": "Европейски избори 2019: Премиерът Бойко Борисов: Уважавам президента, надявам се и той да ме уважава – каквото сме се разбрали, сме свършили работа"}
{"url": "http://www.focus-news.net/news/2019/05/08/2655436/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.05.08", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/05/08/2655437/premierat-boyko-borisov-za-unss-darzhavata-dade-parite-koito-beshe-obeshtala-no-izpratihme-darzhavniya-finansov-kontrol-da-proveri-vsichko.html", "text": "За УНСС държавата даде парите, които беше обещала, но изпратихме държавния финансов контрол да провери всичко. Това каза министър-председателят Бойко Борисов в предаването „Лице в лице“ по  бТВ . \r\nНа въпрос защо е дал пари на УНСС, Борисов заяви: „Горанов не искаше да идва на срещата в УНСС, защото казва, че това не е работа на Министерството на финансите и не е редно да им се дават парите. В същото време от другата страна казват, че тази сграда я има построена и не трябва да се остави да се срине“. Борисов заяви, че държавата е дала парите, които бяха обещани. „Мен много работи ме смущават, както е с Ямбол – просто БСП са абсолютен световен шампион в незавършеното строителство. И затова сме изпратили държавния финансов контрол, за да провери всичко. Обяснението на ректора е, че като са започнали строежа не са знаели, че централния топлопровод минава отдолу“, заяви Борисов. „Казват, че този ректор ми е приятел. Но там преподаватели са и Орешарски, и Гечев – от нашите опоненти. Направил съм го заради студентите и преподавателите“, каза още Борисов.", "date": "2019.05.08", "title": "Премиерът Бойко Борисов: За УНСС държавата даде парите, които беше обещала, но изпратихме държавния финансов контрол да провери всичко"}
{"url": "http://www.focus-news.net/news/2019/05/08/2655438/sofiya-natovareno-e-dvizhenieto-v-dvete-posoki-mezhdu-selata-skravena-i-novachene-po-patya-e-79-botevgrad-montana.html", "text": "Натоварено е движението в двете посоки между селата Скравена и Новачене по пътя Е-79 Ботевград -  Монтана. Това съобщи слушател на  Радио „Фокус“ . Необходимо е шофьорите да проявят търпение.", "date": "2019.05.08", "title": "София: Натоварено е движението в двете посоки между селата Скравена и Новачене по пътя Е-79 Ботевград -  Монтана"}
{"url": "http://www.focus-news.net/news/2019/05/08/2655440/evropeyski-izbori-2019-premierat-boyko-borisov-gerb-e-ot-partiite-za-primer-v-enp.html", "text": "ГЕРБ е от партиите за пример в ЕНП. Това каза министър-председателят Бойко Борисов в предаването „Лице в лице“ по  бТВ . \r\nВъв връзка с евроизборите Борисов заяви, че ГЕРБ е от партиите за пример в ЕНП. „Ние нямаме такъв като онзи посланик в ООН, който се чуди къде да отиде. И го гледах, прави изказвания по мой адрес. Като знам 5-6 години как клечеше, как се молеше да стои там, в Ню Йорк. Просто толкова двулични хора – молят се да стоят там на заплати. Изведнъж минават в друга партия и започват да говорят срещу мен, след като сами се молили и са ми казвали: „ти си най-готиният, ти си толкова голям“, коментира министър-председателят. \r\nНа въпрос дали го е страх, че Европа ще бъде различна след евроизборите, Борисов заяви: „Не. Европа винаги е била дясна. Европа винаги е била прогнозируема. Сега националистите се правят на националисти, но като отидат в Брюксел е друго. По-скоро се притеснявам от това, което прави Виктор Орбан - това, че е свалил подкрепата си към Манфред Вебер“.", "date": "2019.05.08", "title": "Европейски избори 2019: Премиерът Бойко Борисов: ГЕРБ е от партиите за пример в ЕНП"}
{"url": "http://www.focus-news.net/news/2019/05/08/2655439/mvnr-na-rusiya-rusiya-i-sarbiya-potvardiha-namereniya-za-zasilvane-na-strategicheskoto-si-partnyorstvo.html", "text": "Близостта на подходите към актуалните европейски проблеми и намерението за разширяване на сътрудничеството в духа на стратегическо партньорство бяха потвърдени в сряда на срещата на заместник-министъра на външните работи на Русия Александър Грушко и сръбския посланик в Москва Славенко Терзич. Това се казва в съобщение от Министерството на външните работи на Руската федерация, предава  TACC .  \r\n\"Задълбоченият обмен на мнения по основните теми на двустранния и международния дневен ред потвърди взаимно настроение за разширяване и задълбочаване на сътрудничеството в ключови области в духа на стратегическо партньорство, висока степен на сходство на подходите към актуалните европейски проблеми\", отбеляза външнополитическото ведомство в Москва. \"Голяма внимание бе отделено на въпроси за сръбско-руското сътрудничество, графикът на политическите контакти, както и изпълнението на постигнатите споразумения и общи проекти, особено в енергийния сектор и инфраструктура. Специално е подчертана важността на съвместните усилия за борба с фалшифицирането на историята и опити за преразглеждане на резултатите от Втората световна война\". \r\nСитуацията на Балканите също е била разгледана в детайли, преди всичко с акцент върху косовския въпрос, подчертаха от МВнР на Русия.  Тереза Герова", "date": "2019.05.08", "title": "МВнР на Русия: Русия и Сърбия потвърдиха намерения за засилване на стратегическото си партньорство"}
{"url": "http://www.focus-news.net/news/2019/05/08/2655442/nova-makedoniya-severna-makedoniya-makedonskite-turisti-predpochitat-lyatnata-vakantsiya-prez-yuni-i-septemvri.html", "text": "Гърция остава предпочитана дестинация за македонски туристи, предава електронно издание на скопския вестник  „Нова Македония“ . \r\nЗа туристическите дестинации край южната ни съседка се интересуват и резервират най-голям дял от хората, които са предвидили почивка, но сред желаните дестинации са Египет, Турция, Хърватия, Черна гора. \r\nТова са основните заключения на туристическите агенции, които показват, че последните няколко години са били на лятна ваканция от юни и та до края на септември. \r\n„По принцип всяка година резервациите за летните ваканции се правят по-рано от обичайното. За този летен сезон, още през декември, обявихме договорености за летните дестинации заедно с отстъпка за ранни резервации, а много от тях бяха продадени по-рано. \r\nНашата цел беше да провокираме гражданите по-рано да резервират, което до голяма степен се реализира, казва Ана Кръстевска-Каламадевска от туристическа агенция. \r\nПо думите й като цяло, както и в предишни години, Гърция е любимата и най-търсената дестинация, но има голям интерес и към Египет и Турция, които също са много атрактивни, особено когато те  предлагат примамливи пакети \"всичко включено\". Те са много атрактивни за всички поколения, и особено за семейни двойки с деца, казва Ана Кръстевска-Каламадевска. И изяснява, че интересът също е голям поради факта, че те са настанени в големи комплекси, където получават пълна услуга. \r\nСред другите дестинации, за които има постоянен интерес, са предложенията за Хърватия и Черна гора. Тя пояснява, че през последните години летният сезон е много по-дълъг, т.е. интересът към летните ваканции е от юни до края на септември. \r\nХалкидики остава най-търсената дестинация заради близостта, но и Йонийското крайбрежие е хит през последните години, обяснява Ана Кръстевска-Каламадевска, цитирана от македонското електронно издание на „Нова Македония“,  като добавя, че нараства интересът към по-далечни пътувания, но и към индивидуални пътувания, така че за тези, които искат да експериментират и търсят нови дестинации,  се организират индивидуални обиколки, предава Радио „Фокус“ в рубриката „Балкански туристически часовник“. \r\nИзданието цитира и професора от Факултета по туризъм и хотелиерство в Охрид, Стоян Велковски, който казва, че с развитието на технологията и възхода на интернет, навиците на гражданите значително се променят поради увеличената информация и по-лесните възможности за резервации за различни дестинации. Той посочва, че благодарение на наличната информация, гражданите все повече избират нови и различни дестинации, така че много от тях организират свои собствени пътувания. \r\nМеждувременно гражданите посочват, че близостта на гръцките плажове, както и възможността да се правят резервации онлайн, допълнително допринася за факта, че южната съседка е първият избор при определянето на дестинацията за лятна почивка, предава „Нова Македония“. „През последните години най-вече решаваме да пътуваме до Гърция, главно поради близостта и по-добрите пътища. От Скопие до някои от плажовете на Халкидики се стига за четири часа, докато в други страни, като България, Черна гора или Хърватия, това отнема поне шест часа, в зависимост от местоположението и чакането на границите. По-често пътувахме към други дестинации, но през последните години, заради децата си, решихме за Гърция най-вече заради близостта“, казва още Тамара Додевска от Скопие. \r\nТя отбеляза, че през последните години сами са организирали пътуванията си, а не както преди от местните туристически агенции.", "date": "2019.05.08", "title": "„Нова Македония“ (Северна Македония): Македонските туристи предпочитат лятната ваканция през юни и септември"}
{"url": "http://www.focus-news.net/news/2019/05/08/2655441/evropeyski-izbori-2019-rumen-petkov-abv-tezi-evropeyski-izbori-mogat-radikalno-da-promenyat-balgariya.html", "text": "Тези европейски избори не са поредни избори, а могат радикално да променят България, каза за  Радио „Фокус”  кандидатът за евродепутат от „Коалиция за България” и председател на ПП АБВ Румен Петков, който се срещна с жители на Казанлък. Той подчерта, че е очевидно, че статуквото ГЕРБ – БСП ползва само тези две партии и те имат усещането за самодостатъчност. „За тях въпросът с доходите не стои. За тях въпросът с пряката доставка на руски газ през България за Европа и огромни печалби на България от транзитни такси не стои. Нещо много по-лошо, ние ще плащаме транзитни такси на Турция за руска газ, което е престъпление по същество спрямо интересите на българите и българската икономика”, коментира той.  \r\nРумен Петков заяви, че от „Коалиция за България” са за силна България в Европейския съюз с транспортния си сектор, който според Петков е проспан по унизителен начин от всичките ни 17 евродепутати. Той допълни, че коалицията ще отстоява гарантиране на енергийната сигурност и ключово място на България в Европа и България със своето стратегическо място за гарантиране на мира в региона и неразполагане на нови военни контингенти. Петков апелира към българите да излязат да гласуват на 26 май, за да бъде премахнат дълбоко порочния двуполюсен модел. „Защото, ако не е Борисов, а Нинова, няма да се промени нищо. Ние виждаме, че в парламента те нямат различия. И затова „Коалиция за България” е различният избор, и аз се обръщам към сънародниците ни да направим този избор, за да пометем това безумно управление”, отбеляза Румен Петков. \r\nСлавяна ГАЙДАРОВА", "date": "2019.05.08", "title": "Европейски избори 2019: Румен Петков, АБВ: Тези европейски избори могат радикално да променят България"}
{"url": "http://www.focus-news.net/news/2019/05/08/2655418/premierat-boyko-borisov-s-poseshtenieto-na-papa-frantsisk-se-izchisti-negativniya-obraz-na-balgariya-ot-minaloto.html", "text": "С посещението на папа Франциск се изчисти негативния образ на България в миналото. Това каза министър-председателят Бойко Борисов в „Лице в лице“ по  бТВ . „Това е един от успехите и затова и още папата като беше тук благодарих на всички служби на МВР, на полицаите, на доктори, медицински сестри, на всички екипи, които работеха по много линии. Три дена успяха без нито един проблем, свързан с посещението, да се справят“, подчерта още министър-председателят. Той обърна внимание, че папата е нарекъл нашият патриарх брат и свят човек. „Отиде, поклони се, целуна кръста и иконата. Отправи едно прекрасно послание за нашите св. св. братя Кирил и Методий. Говори за мостове и свързаността. Дори тръгвайки си, че това, което правим България за единението, за присъединяването на Западните Балкани към ЕС е нещо изключително добро, магистралите, мостовете“, допълни Борисов. Премиерът заяви, че много хора са били въодушевени от посещението на папата. „Това е световно събитие. За втори път в България идва папа“, допълни още Борисов.", "date": "2019.05.08", "title": "Премиерът Бойко Борисов: С посещението на папа Франциск се изчисти негативния образ на България от миналото"}
{"url": "http://www.focus-news.net/news/2019/05/08/2655443/sofiyski-festival-na-naukata-2019-shte-se-provede-ot-9-do-12-may.html", "text": "Какви тайни крият черните дупки? Може ли изкуственият интелект да има предразсъдъци? Животът преди и след Земята, куриозните истории зад някои големи научни открития, изгубеният свят на българските динозаври и още много интересни теми – Софийският фестивал на науката представя над 100 български и международни учени от 9 до 12 май в София Тех Парк. Това съобщиха от пресцентъра на  Столична община . \r\nСофия отново ще се превърне в столица на науката. Деветото издание на Софийския фестивал на науката ще се проведе от 9 до 12 май в София Тех Парк, с участието на над 100 български и международни учени. Тази година фестивалната програма хвърля светлина върху личности и събития, чиито годишнини отбелязваме през 2019-та − от Леонардо да Винчи и първата околосветска експедиция на Магелан и Елкано, през кацането на Луната до създаването на Периодичната система на химичните елементи, основаването на БАН и на Международния астрономически съюз. \r\nИзложби ще напомнят за богатството на света – от дълбините на морските води до безкрая на Космоса и изгубените светове, от редките химични елементи до науката, която ангажира посредством изкуство.   \r\nНовост тази година са зона \"Направи си сам\" и работилници, където деца и подрастващи ще работят с новите технологии, ще създават хуманоидни машини и лего роботи, ще изследват виртуалните светове на Minecraft, платформата за изкуствен интелект Azure AI Services, 3D технологии и ще участват в различни иновативни занимания. \r\nБлагодарение на партньорството между Британски съвет, Министерство на образованието и науката и Столична община, всички събития за деца са напълно безплатни и хиляди ученици отново ще участват в забавни събития и практически работилници, заедно със своите преподаватели или родители.  \r\nПървият ден на фестивала ни отвежда на вълнуващо пътешествие към Луната по случай 50 години от първото кацане там. Гл. ас. д-р Владимир Божилов от катедра Астрономия на Софийския университет \"Свети Климент Охридски\", Тихомир Димитров от програма \"Космическа академия за деца\" и Никола Каравасилев, учител по физика и астрономия, ще ни запознаят с важни аспекти на това историческо събитие  – изследванията на Луната преди изпращането на хора там и условията за живот.  \r\nПътешествието в Космоса продължава с Виктор Данчев, физик в \"ЕндуроСат\" и координатор на образователна програма “Космически предизвикателства”, който ще представи внушителни мащаби и пространства във Вселената, сравнени с разстоянията в ежедневието ни.  \r\nСъщата вечер, Марк Грифитс, професор по поведенческо пристрастяване в Университета Нотингам Трент, Обединеното кралство, и директор на Международния отдел за гейминг изследвания, ще разнищи интересните митове около поведението на пристрастяването, факторите, които го провокират и дали някои хора са склонни към него повече от други.  \r\nВторият ден на фестивала среща с Карол Мъндел, професор по екстрагалактическа астрономия и директор на катедра Астрофизика в Университета в Бат, член на британския Институт по физика и главен научен съветник в британското правителство. Тя ще представи значението на черните дупки за еволюцията на Галактиката, загиването на масивните звезди и как съвременните роботизирани технологии дават нови възможности за изследването на Вселената. \r\nС демонстрации и експерименти, за най-разпространения елемент на Земята – Кислорода, ще разказват учените от Интерактивен детски център за наука и технологии TechnoMagicLand, а с различните лица на полимерите, ще ни запознае доц. д-р Мария Спасова от Института по полимери - БАН. \r\n\"Какво е общото между слоновата кост и хероина?\" ще разберем от Иън Джаксън, консервационен директор на WWF България , посветил над 20 години на опазването на природата в Източна Африка и Югоизточна Азия. Той хвърля светлина върху пагубните ефекти от незаконната търговия с диви животни, чийто трафик наподобява черния пазар за трафик на наркотици, оръжия и хора. \r\nПодгответе се и за научен експеримент с дълготраен страничен ефект – повишено ниво на любопитство! В “Научна стендъп комедия“ Невена Христозова, Наско Стаменов и Борис Яначков ще ви убедят, че науката освен интересна, може да бъде и изненадващо забавна.  \r\nСъботната програма предлага две документални прожекции. Филмът на National Geographic Documentary Films \"Панаир на науката\", определен от критиците като \"брилянтен и чудат\", проследява историите на най-умните и забележителни тийнейджъри от 78 държави. По-късно през деня, с встъпителни думи от сър Дейвид Атънбъро, \"Живата Темза\" ще ни разкрие непознатата история на криволичещата през Лондон река. И двете прожекции ще бъдат съпроводени от специални гости.  \r\nРазкрития за куриозните истории зад върховните научни постижения ще ни представи нанотехнологът д-р Божидар Стефанов в \"Учените сигурно са полудели\". Завладяващата история на един изгубен свят ни връща 150 милиона години назад, за да проследим развитието на динозаврите с д-р Стийв Брусате, палеонтолог и еволюционен биолог в Единбургския университет. Повече яснота на вечните въпроси къде, кога и как е възникнал животът, ще ни даде проф. Николай Денков от Софийския университет \"Свети Климент Охридски\", чийто физикохимични изследвания търсят границата между неживото и живото в природата.  \r\nЩе бъде отправен и поглед и в недалечното бъдеще с д-р Стела Ткачова към един оптимистичен сценарий, в който след 10 години астронавти ще живеят и изпълняват научни експерименти на борда на лунната орбитална платформа \"Гейтуей\" на НАСА и в Лунното градче. А за това дали в бъдещето ще продължат да се създават условия за предубеденост в системите за изкуствен интелект, ще разберем от Алекс Фефега.  \r\nЩе отбележим 150-годишнината от създаването на Периодичната система на химичните елементи наслаждавайки се на връзката между химия и кулинария. Финалистът в конкурса за комуникация на науката FameLab, доц. д-р Аспарух Камбуров и гл. ас д-р Господинка Гичева, ще представят \"Гурме наука\" – демонстрационна кулинария на живо, при която гостите отговорили правилно на зададените въпроси, ще имат възможност да опитат експерименталните ястия. Съботната вечер ще завърши с проф. Марк Лорч, биологът Фил Бел-Янг и още една зрелищна “Химична вечеря”, посипана с химични елементи и съпроводена от една по-различна бинго игра. \r\nНеделната програма предлага срещи с още български и международни финалисти и победители в конкурса за комуникация на науката FameLab.  \r\nВ сложния свят на науката, където възникват спорове във всяка сфера, Рикардо Импавидо представя трите най-интригуващи научни концепции във физиката, математиката и мета-науката, където все пак цари съгласие.  \r\nЗа съмненията, които предизвиква съществуването на \"Черните дупки\" във Вселената ще ни разказва Агнеш Киш-Тот, унгарски астрофизик. На вълнуващо пътешествие през “Еволюцията на езика“, през лабиринта на гените, хилядолетията на времето и светлинните години на пространството ще ни отведе д-р Петър Ефтимов, ветеринар и молекулярен биолог.  \r\nИзвън съмненията и споровете в науката, безспорен е фактът, че спешно трябва да бъдат предприети действия за опазването на океаните. Емма Уертас от Института по морски науки на Андалусия подчертава заплахите за морското биологично разнообразие и отговорността, която ние всички носим, за да могат и идните поколения да се радват на океана. \r\nС какво всъщност се различаваме от другите видове? Гл. ас. д-р Латинка Христова, Ралица Коньовска и Владимир Николов от Националния природонаучен музей при БАН ни връщат 84-82 милиона години назад към \"Изгубеният свят на българските динозаври:, открити в Западното Средногорие. \r\nДокументалният филм \"Мечтай смело: Изграждането на света\", представен от Джеф Бриджис, е пътуване през света на човешката изобретателност и инженерната мисъл, постигнала привидно непостижимото. С д-р Димчо Чотров и Ангел Бъчваров ще бъдат разгледани \"Версии на реалността\" − неясните и погрешни разбирания, потенциалните възможности и тенденции в областта на виртуалната реалност. \r\nНе пропускайте разказа на доц. д-р Любомира Николаева-Гломб, завеждащ отдел \"Вирусология\" в Националния център по заразни и паразитни болести (НЦЗПБ) и епидемиолога д-р Савина Стоицова за сложния и лъкатушещ път на борбата на човечеството със заразните болести, предотвратими с ваксини. “Какво следва?” в медицината и какъв е значимият медицински напредък във важни терапевтични области ще научим от Александрина Ал-Джасем, д-р Петър Ефтимов, Александър Атемин и лекарят д-р Алексей Митев. \r\nПо традиция, закриващото събитие на фестивала отново ще бъде националният финал на \"Лаборатория за слава Famelab 2019”. Ще научим кой ще стане новото лице на науката в България и ще представи страната ни на международния финал в Обединеното кралство? \r\nТова са само малка част от темите на Софийския фестивал на науката през 2019 година. Пълната програма можете да бъде намерена онлайн на  .  \r\nИзложби, експерименти и демонстрации \r\nОсвен събития, фестивалът предлага изложби, научна книжарница и много щандове с експерименти и демонстрации, където можете да видите и изпробвате науката в действие. Към зоните \"Откривател\", “Наука“, “Изложби“ и \"Зона 42\"  се присъединява и зона \"Направи си сам\", където деца и младежи могат да работят с технологии, да създават и изследват. Всички изложбени зони на фестивала са със свободен достъп.  \r\nМожете да ги разгледате онлайн на  .  \r\nНа 9 и 10 май (четвъртък и петък) е специалната училищна програма за организирани групи от ученици с техните преподаватели. Създадени специално за по-млада публика, тези едновременно забавни и образователни събития предлагат атрактивни обяснения на научни теми от учебния материал по математика, физика, химия, биология и география.  \r\nПълната училищна програма е публикувана  .  \r\nДостъпът до изложбите и шатрите с експерименти е свободен. Повечето от събитията са безплатни, а входът за останалите продължава да е на символичната цена от 5 лева. При закупуване на 10 или повече билета през онлайн системата ще получите отстъпка от 20%. \r\nРезервирането на места за безплатните събития, както и закупуването на билети, вече става през една и съща онлайн система, достъпна от сайта на фестивала.  \r\nСофийският фестивал на науката се организира от Британски съвет, под патронажа на Министерството на образованието и науката, в партньорство със Столична община и е част от Календара на културните събития на София за 2019 година.  \r\nОсновни партньори са A1, Microsoft, Aurubis, Neterra и ARPharM. \r\nИнституционални партньори са Форум Демокрит, Българска академия на науките, Фонд \"Научни изследвания\", Софийски университет \"Св. Климент Охридски\", Минно-геоложки университет “Св. Иван Рилски“, Съюз на учените в България, Посолство на Великобритания, UK Science & Innovation Network, Институт Сервантес, Италиански културен център, Унгарски културен институт, Полски културен институт, Посолство на САЩ, Министерство на отбраната., Атлантическият Клуб.  \r\nМедийни партньори са Българска национална телевизия, InGlobo, сп. БГ Наука, Obekti.bg, National Geographic Channel, Дневник, Капитал, безплатен културен гайд Програмата, в. Аз-Буки, Площад Славейков, Наука OFFNews, Sofia Globe, Trio.bg, сп. Образование и специализация в чужбина, MediaBricks.  \r\nФестивални партньори са Национален природонаучен музей, Национален политехнически музей, Национален музей “Земята и хората“, Национален археологически институт с музей (НАИМ), Музейко, TechnoMagicLand, Зелена София, Център по забавна математика, Географ БГ, Българско географско дружество, Space Challenges, АПЕКС, Български антарктически институт, Space Academy, SoftUniKids, Робопартанци, Академия РОБОТИКА, MindHub, Технократи, Университет за деца, ДНК, Българско дружество за защита на птиците, Детска архитектурна работилница, Тонедико, Обединено Дрон Общество, Университетски ботанически градини, УНИЦЕФ, WWF, Ecosystem Europe, Alzheimer’s Research UK, University of Swansea, UWE Bristol, University of Hull, The Living Thames, Thames Estuary Partnership, M.A.P. Black Sea, CIELA, Мулти култи колектив, 68 бригада „Специални сили“, Национален университет „Васил Левски“, SoftUni, Център за изследвания и анализи, Образование без раници,  BioSeek, STEAM Education, sandacite.bg.", "date": "2019.05.08", "title": "Софийски фестивал на науката `2019 ще се проведе от 9 до 12 май"}
{"url": "http://www.focus-news.net/news/2019/05/08/2655444/sport-na-armiyata-shte-se-sreshtnat-nay-dobrite-zashtiti-u-nas.html", "text": "В събота от 20:15 часа на стадион \"Българска армия\" ще се срещнат вторият в класирането ЦСКА и първия Лудогорец. Това ще е мач между двете най-силни отбрани в първенството. Червените и разградчани са допуснали само по 17 гола. Това означава, че те инкасират средно по 0,53 попадения на двубой. Но равните им показатели не спират дотук - и двата ариергарда са по-пропускливи през вторите полувремена. Тогава вратарите са вадили топката от мрежата по 10 пъти - с три повече отколкото през първите 45 минути. ЦСКА допуска най-много голове в интервала между 61-ата и 75-ата минута - 5 пъти. Точно в този отрязък от време Черно море се разписа на \"Тича\" във вратата на армейците. Вторият промеждутък, в който армейците са най-несигурни, е в заключителния четвърт час на двубоите - от 76-ата до 90-ата минута те са пронизвани 4 пъти. \r\nЛудогорец пък е най-пропусклив в началото на двете полувремена. Това показва, че тимът не влиза концентрирано в тях. До 15-ата минута тимът е инкасирал 4 от попаденията в мрежата си. Също толкова са и тези, реализирани на разградчани между 46-ата и 60-ата. Двата тима си приличат напълно и по още един показател освен по това, че са допуснали по 17 гола. По толкова пъти те са запазили и мрежите си сухи - в 53% от мачовете не са позволявали на топката да премине голлиниите им. Още по-любопитното е, че сега ЦСКА можеше да бъде само на точка от Лудогорец, ако не бяха... трите автогола, които си отбелязаха играчите им. Вратарят на армейците Витаутас Черниаускас на два пъти сам прати кълбото в мрежата си. Първият път това не коства нищо на тима му - случи се при победата с 3:1 над Черно море на \"Армията\". Вторият обаче бе с цената на загуба с 0:1 от Левски. В още едно вечно дерби червените сами се биха - пак с 0:1, но този път с автогол на защитника Стивън Перейра. \r\nРеално само 14 пъти съперникови играчи са поразявали мрежата на ЦСКА, а 17 пъти тази на Лудогорец.", "date": "2019.05.08", "title": "Спорт: На \"Армията\" ще се срещнат най-добрите защити у нас"}
{"url": "http://www.focus-news.net/news/2019/05/08/2655448/api-dvizhenieto-po-pat-i-1-botevgrad-sofiya-v-uchastaka-vrachesh-churek-pri-km-213-vremenno-se-osashtestvyava-v-edna-lenta-poradi-ptp.html", "text": "Движението по път I-1 Ботевград - София в участъка Врачеш - Чурек, при км 213, временно се осъществява в една лента поради ПТП. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.05.08", "title": "АПИ: Движението по път I-1 Ботевград - София в участъка Врачеш - Чурек, при км 213, временно се осъществява в една лента поради ПТП"}
{"url": "http://www.focus-news.net/news/2019/05/08/2655447/ministar-rumen-porozhanov-postradalite-pchelari-shte-poluchat-individualna-pomosht-de-minimis.html", "text": "Пострадалите пчелари ще получат обезщетените под формата на индивидуална помощ de minimis. Компенсация ще има за всички, чиито документи са окомплектовани  – подадена жалба, съставен констативен протокол и взети проби за установяване  причината за смъртността при пчелите. Това съобщи министърът на земеделието, храните и горите Румен Порожанов по време на Консултативен съвет по пчеларство. Това съобщиха от  министерството . Той уточни, че предстои калкулация на точния размер на помощта. След това тя ще бъде гласувана на заседание на Управителен съвет на Държавен фонд „Земеделие“.  \r\nПо време на заседанието се взе решение за промени в нормативните документи, които касаят сектора. Стигна се до консенсус за промени Наредба № 13 за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности. В рамките на една седмица пчеларите трябва да подадат своите предложения, които работна група да обсъди и обобщи. Ще се разпишат процедурни правила, за да се знае какъв е редът за взимане на проба, как се установява нарушението. След това ще се извърши обучение на служители от всички 28 области в страната, за да се избегне падането на актове в съда.  \r\nЗаместник-министърът на земеделието, храните и горите доц. д-р Янко Иванов уточни, че в случай на съмнение  за масово натравяне, пробите ще се поемат за сметка на  Българската агенция по безопасност на храните. Тези проби имат арбитражна стойност и могат да се използват като веществено доказателство в съда. В дългосрочен план се предвижда дооборудване на лаборатория на БАБХ в Пловдив, така че да не се използва само за изследвания на  растения, но и за пчели.  \r\n„Важно е да се постигне баланс между интересите на хората, които се занимават с производството на различни култури и тези, които се занимават с отглеждането на пчели, т.е. да намерим онова златно сечение, така че двата сектора да не си пречат един на друг, а напротив“, категоричен бе заместник-министърът на земеделието, храните и горите доц. д-р Янко Иванов. По думите му няма противоречие между земеделските производители и пчеларите – и едните, и другите искат да има прозрачност и всичко да е ясно и по правилата.", "date": "2019.05.08", "title": "Министър Румен Порожанов: Пострадалите пчелари ще получат индивидуална помощ de minimis"}
{"url": "http://www.focus-news.net/news/2019/05/08/2655426/premierat-boyko-borisov-pri-nay-malkata-nerednost-shte-otstranya-ministar-porozhanov-smyatam-che-toy-se-spravya-mnogo-dobre-sas-zadachite-si-v-sektora.html", "text": "При най-малката нередност, ще отстраня министър Порожанов - смятам, че той се справя много добре със задачите си в сектора. Това каза министър-председателят Бойко Борисов в „Лице в лице“ по  бТВ . Борисов отчете, че министър Порожанов е успял да се справи много добре със задачите. „Секторът е сравнително спокоен. Днес се среща с пчеларите, вчера бяха за градушките в Българене и на други места, задвижиха процедурите в Исперих, Дулово, които бяха завлечени от гърка, над 80 % от хората вече са обезвъзмездени“, допълни още министър-председателят Борисов.  \r\nСпоред него Програмата за къщите за гости е добра и не е насочена извън големите курорти.  „Дяволът е в детайлите. Има много много места, където къщите за гости си работят и то много добре. Туристи ги посещават и те са именно за извън големите курорти за тези китни места. Това, че има хора, които са се възползвали и са направили нередни неща - в момента върви пълна проверка и на полицията и Прокуратурата. Караме отзад напред, сега през общините проверяваме колко туристическа такса е платена в общините“, допълни Борисов.  \r\nТой посочи, че много внимателно наблюдава ситуацията. „Сега явно Порожанов е на прицел. Всички се съсредоточават върху него. При най-малката нередност, ще го отстраня“, обясни Борисов и обърна внимание, че той през 2004 г. не е бил в каквато и да е управленска форма.  \r\n„Въпросът  е, че понеже ние сме много щедри да отговаряме, виждате, че от другите партии и институции нито веднъж не отговориха на тези въпроси. Питате ги веднъж, те казват, това е било 2005 г. и вие го приемате за абсолютно нормално“, коментира Борисов.", "date": "2019.05.08", "title": "Премиерът Бойко Борисов: При най-малката нередност, ще отстраня министър Порожанов - смятам, че той се справя много добре със задачите си в сектора"}
{"url": "http://www.focus-news.net/news/2019/05/08/2655445/administrativniyat-sad-v-sliven-zasedava-po-deloto-za-otmyana-na-zapovedta-na-direktora-na-odbh-yambol-za-zalichavane-na-zhivotnovadnata-ferma-v-bolyarovo.html", "text": "Административният съд в Сливен заседава по делото за отмяна на заповедта на директора на Областната дирекция по безопасност на храните (ОДБХ) - Ямбол за заличаване на животновъдната ферма в Болярово, предаде репортер на  Радио \"Фокус\" - Сливен .  \r\nВ съдебната зала адвокатите на собствениците на фермата Анка и Тодор  представиха нови доказателствени искания за експертиза от лаборатория в Германия , дали във фермата е имало чума по дребните преживни животни. Представителите на Българската агенция по безопасност на храните от своя страна поискаха да не се приемат исканията заповедта на местната структура на Агенцията да бъде обявена за нищожна. Съдията по делото Слав Бакалов изслуша и двете страни и заяви, че съдът отхвърля исканията на защитата, като несвързани с предмета на делото. Законът гласял, че собственикът на животновъден обект е длъжен да осигури безпрепятствен достъп на ветеринарните власти до обекта, а това не е било изпълнено. Следващото заседание е насрочено за  29 май. Тогава пред съда показания ще дадат шестима  свидетели от двете страни.  \r\nДелото започна в Административен съд – Ямбол, но бе прехвърлено в Сливен, заради отвод на ямболските съдии.", "date": "2019.05.08", "title": "Административният съд в Сливен заседава по делото за отмяна на заповедта на директора на ОДБХ - Ямбол за заличаване на животновъдната ферма в Болярово"}
{"url": "http://www.focus-news.net/news/2019/05/08/2655449/gd-granichna-politsiya-trafikat-na-balgaro-turskata-i-balgaro-rumanskata-granitsa-e-intenziven-na-izhod-za-tovarni-avtomobili.html", "text": "Трафикът на българо-турската и българо-румънската граница е интензивен на изход за товарни автомобили, по данни към 18.00 часа. Това съобщиха от  ГД \"Гранична полиция\" . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2019.05.08", "title": "ГД \"Гранична полиция\": Трафикът на българо-турската и българо-румънската граница е интензивен на изход за товарни автомобили"}
{"url": "http://www.focus-news.net/news/2019/05/08/2655410/afp-germaniya-prizova-iran-za-palno-prilagane-na-yadrenoto-sporazumenie.html", "text": "Германия призова Иран за „пълно прилагане\" на ядреното споразумение, предава  AFP ,  като припомня, че по-рано през деня Техеран обяви, че прекратява изпълнението на две от точките по ядреното споразумение. Това означава край на ограничаването на запасите от обогатяване на уран, освен ако други сили не помогнат за заобикаляне на подновени санкции на САЩ, поясниха иранските власти. \r\nБерлин иска да запази споразумението, заяви говорителят на германския канцлер Ангела Меркел Щефан Зайберт и добави: „Ние, като европейци, като германци, ще изиграем своята роля и очакваме пълно прилагане на договора и от страна на Иран\". \r\nГермания е една от шестте страни, подписали съвместния план за действие от 2015 г. за ядрената програма на Иран, който предвиждаше отмяна на западните санкции в замяна на ангажимент на Техеран да ограничи ядрените си дейности и да успокои страховете, че работи за създаване на атомна бомба. \r\nГоворител на германското външно министерство заяви, че „ние и останалите участници в споразумението сме напълно ангажирани с поетите от нас обещания и очакваме Иран да направи същото\". Тереза Герова", "date": "2019.05.08", "title": "AFP: Германия призова Иран за „пълно прилагане\" на ядреното споразумение"}
{"url": "http://www.focus-news.net/news/2019/05/08/2655450/predstoyashti-mezhdunarodni-sabitiya-za-9-may-agentsiya-fokus.html", "text": "Втори ден на срещата на държавите от Процеса \"Бърдо-Бриони\". \r\n***  Започва двудневната неформална среща на ЕС без участието на Великобритания. \r\n***  Ще се проведе традиционният военен парад в Москва по случай Деня на победата. \r\n***  Съдът ще произнесе присъдата за обвинените в опит за държавен преврат от 2016 г. \r\n***  ВКБООН ще направи оценка на състоянието на човешките права в Северна Корея. \r\n***  Съветът за сигурност на ООН ще проведе заседание за Израел и Палестина. \r\n***", "date": "2019.05.08", "title": "Предстоящи международни събития за 9 май ( Агенция „Фокус“ )"}
{"url": "http://www.focus-news.net/news/2019/05/08/2655446/evropeyski-izbori-2019-parvan-simeonov-galap-interneshanal-kampaniyata-za-evroizborite-se-sastoi-v-nadlagvane-i-shte-zagubi-tozi-koyto-napravi-poveche-greshki.html", "text": "Кампанията за евроизборите се състои в надлъгване и ще загуби този, който направи повече грешки. Това каза за предаването „Това е България“ на  Радио „Фокус“  изпълнителният директор на социологическа агенция „Галъп интернешънъл“ Първан Симеонов. Според него е било очаквано премиерът Бойко Борисов да е по-активен, за да вземе кампанията в свои ръце. Първанов каза още, че дори идването на папа Франциск може да се впише като предизборно събитие. БСП забелязва това, но те също играят според очакването. Стратегията на левицата, според него, е да оставят ГЕРБ да консумират собствените си проблеми. „Избирателите имат нужда от промяна , но изпитват и притеснения от неизвестното“, каза още социологът. Борисов  се опитва да не допусне грешката от 2016 г., когато каза, че ако не изберат неговия кандидат за президент, той ще си тръгне от политическата сцена, но сега е обратното – каза, че ще стои. „Двете основни политически партии са в кампаниен режим през цялото време от президентските избори насам“, обясни  Първан Симеонов. „Вероятно е част от политическите сили да са заделили козове за последния момент“, предположи той. За момента социологическите изследвания показват, че ГЕРБ тепърва ще трябва да се съвземат от „Апартаментгейт“. „Стила на управление с груб политически език и скандали уморява българското общество и не е ясно до кога ще издържи то. Хората имат нужда от сигурност. Те ще търсят златната среда и политически субект, съединяващ двете линии на управление. Президента Румен Радев беше успешен именно заради това, което излъчваше: стабилност и патриотичност. Очевидно е, че БСП води протестна и остра кампания, а ГЕРБ може да прекалят с брюкселската си кампания, която вече не е на мода никъде в Европа. Борисов прави по-скоро кампания за самия себе си, а при Цветан Цветанов се появява порочният кръг, че колкото повече се опитва да е деен, толкова повече напомня за сагата „Апартаментгейт“.  Според Първан Симеонов е вероятно Борисов да се замисля за рестарт на управленската формула, но със сигурност ще положи всички усилия да изкара мандата си. Лидерът на левицата Корнелия Нинова има благоприятното обстоятелство, че редовият социалист е на нейна страна, а и БСП не е това, което беше, но има опасност да изпревари всички и да остане сама. Листата на БСП припомня старата поговорка: „Всяко зло за добро“, каза още директорът на социологическа агенция „Галъп интернешънъл“. \r\nЦоня СЪБЧЕВА", "date": "2019.05.08", "title": "Европейски избори 2019: Първан Симеонов, „Галъп интернешънъл“: Кампанията за евроизборите се състои в надлъгване и ще загуби този, който направи повече грешки"}
{"url": "http://www.focus-news.net/news/2019/05/08/2655454/doyche-vele-makedoniya-harvatskiyat-turizam-se-samounishtozhava.html", "text": "Безкритичното развитие на туристическата индустрия доведе до чести екологични и инфраструктурни инциденти в страната, които всичките й икономическо-политически ползи са неблагонадеждно и в дългосрочен план инвестирани в този сектор, пишат от македонската редакция на „Дойче веле“. Първо се разнесе новината за отлагането на традиционните дни на стридата в Стон поради замърсяването на залива с фекални бактерии. Както беше определено, причината за това бе увеличеният брой туристически съоръжения със септични ями в близост до това изключително чувствително заливче. Празникът обаче по-късно бе проведен, с някои ограничения около частите, където има стриди, но заплахата не е забравена. Медията пише, че може да се каже, че все повече се осъзнава постоянната опасност от този тип. \r\nОт редакцията пишат, че след това се разнася глас от немските медии за \"лудостта на круизите\", която заплашва общата инфраструктура, както и обществения и социалния живот на жителите на засегнатите хърватски градове. Също така се забелязва, че широката общественост няма приблизителна полза от масовите посещения на кораби за круизи към споменатите щети. \r\nЩо се отнася до екологичните въпроси, едно изказване на биолог Ненад Ясприка от Института за море и крайбрежие на Дубровник е показателно, предава македонската редакция на „Дойче веле“. \"Или стридата, или туризмът, единoто и другото не вървят заедно\", каза Ясприка и така извежда ключовия парадокс на днешната туристическа индустрия в Хърватия, коментира изданието, предава Радио „Фокус“ в рубриката „Балкански туристически часовник“. \r\nВ материал с казва още, че туристите би трябвало да посещават Хърватия заради стридата и подобни ексклузивни туристически оферти като примамка за техния интерес. Но по-голямата част от туристите разрушават точно нея, както и други хърватски стоки. \r\nЦитиран от медията Иво Кунст от Загребския институт по туризъм е склонен да раздели сложните проблеми на две части. Стридите и фекалното замърсяване от едната страна и обсадата с круизи от другата. „Бих посочил три насоки за евентуално действие. Първо, стратегическото планиране на сектора и проектирането на риска, за което решението за развитие трябва да бъде оставено на учените. Тогава последствията не можеха да ни хванат неподготвени”, каза Кунст. \r\nВторо, той смята, че трябва да се синхронизират политиките на повече нива. Според него в случай на наплив на круизни кораби, вината е, че Министерството на морското дело, търговията и инфраструктурата, след това туризма и, в крайна сметка, културата не си сътрудничат. По думите му на градско ниво липсва сътрудничество между туристическата общност, хотелиерите, властите в Персийския залив и властите. Круизите например са рентабилни за Персийския залив, но приходите не са достатъчно високи, за да намалят лошите ефекти, добавя той, цитиран от македноската редакция на „Дойче веле“. \r\nТретата посока, според Кунст, е ценовата политика, защото би било лесно да се уреди закотвянето на крузери да струва например 100 хил. евро, а през декември – 2 хил. евро. \r\nПосещение на Плитвички езера в пика на сезона може да се таксува сто евро, а извън сезона 10 евро. „Но що се отнася до замърсяването на морето или Плитвица с фекалии, трябва да има друг подход. Проблемът може да бъде решен чрез подходящи съоръжения за почистване на инфраструктурата и други подобни.“ \r\n„Малостонският залив е под още по-голям натиск в сравнение с Неум, отколкото в Стон, а с Босна и Херцеговина очевидно нямаме преговори за намиране на решение. Но да не се лъжем, не успяваме да разрешим същия проблем с нарастващия брой септични ями или на Плитвице. Ако държавните служители не реагират, не можем да направим нищо. Дори един Дубровник в силен дъжд няма чиста питейна вода, да не говорим за по-широкия аспект на този проблем“, добавя той. \r\nИво Кунст посочва стария факт за дубровнишкия източник на вода. \r\nВ материала си медията помества и мнение на Джуро Капор, координатор на НПО, която от години е посветена на защитата на обществения интерес в Дубровник. Kапор подчертава, че в местния устройствен план са приети промени, позволяващи откриването на нови туристически съоръжения. Вече има недостиг на работна ръка, непоносими тълпи и задръстване, както и чести катастрофи в канализацията и електрическата мрежа, което пречи на нормалния живот на хората и техните семейства. \"Пространственото планиране и подготовката на градските актове очевидно обслужват апетитите на клиентите и партньорите от управляващите партии\", заключава той, прилагайки и примери. \r\nМедията пише, че в крайна сметка изглежда, че в бъдеще Хърватия ще продължи да се сблъсква с проблеми като замърсени черупки или колапс на градове, когато има инвазия от гости, тъй като туризмът продължава да бъде оставен на най-агресивните пазари. Съвсем не е безоснователен страхът, че туризмът би могъл да застраши и себе си, а не е трудно да си представим и какви други последици би могло да има, пише още медията.", "date": "2019.05.08", "title": "„Дойче веле“ (Македония): Хърватският туризъм се самоунищожава"}
{"url": "http://www.focus-news.net/news/2019/05/08/2655453/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, без валежи. Пътните настилки са сухи. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nС повишено внимание трябва да се шофира по пътя Чепеларе – Хвойна заради подготовка за частични ремонти на асфалтовата настилка. Мястото е обозначено с пътни знаци, а ремонтите ще приключат на 12 май. По направлението от Асеновград до границата с ОПУ – Смолян през светлата част на деня се извършва обрушаване на скатовете и е възможно автомобилите да преминават след изчакване. Движението в Борино се осъществява в лявата пътна лента, заради полагане на водопровод в дясната част на пътя. Мястото е сигнализирано, а ограничението ще бъде в сила до края на деня. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък.  Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.08", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/08/2655456/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил, пътните настилки са сухи. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.05.08", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/05/08/2655455/plovdiv-intenziven-e-trafikat-i-po-osnovnite-napravleniya-v-oblastta.html", "text": "Натоварено е движението на територията на град Пловдив, предаде репортер на  Радио „Фокус“ – Пловдив . Колони от автомобили се образуват по булевардите „Христо Ботев“, „Цар Борис III Обединител“, „Васил Априлов“ и „Източен“. Интензивен е трафикът и по входно-изходните артерии. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти. Пътните настилки в града са сухи и нормално проходими. Интензивен е трафикът и по основните направления на територията на Пловдивска област. Най-натоварено е движението по пътя Асеновград-Смолян, след село Бачково, където се извършва обрушване на скали. Засилен трафик се отчита също по пловдивския участък на АМ „Тракия“ и по пътищата Пловдив-Карлово и Пловдив-Пазарджик. Пътните настилки в областта са предимно сухи и нормално проходими.  \r\nПоради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 18 май.  Ремонтни дейности се извършват и по пътя Пловдив-Асеновград, в участъка от км 14 до км 25, чрез пълното поетапно затваряне на платната за движение. Автомобилния трафик се прехвърля в свободното платно при ограничаване на скоростта на движение до 40 км/час и 60 км/час. Шофьорите трябва да се движат с повишено внимание, стриктно спазвайки пътната сигнализация. Срокът за извършване на дейностите е до 17 май. Остава забранено движението на моторни превозни средства с височина над 4 метра през тунелите по пътя Асеновград – Нареченски бани. Обходният маршрут за водачите е по пътя Кричим-Девин. Все още е ограничено и преминаването на камиони над 12 тона по пътя Поповица – Болярци, поради намален габарит на пътното платно на мост. Обходният маршрут е по път Поповица – Садово – Кочево – Болярци. Опасност от падащи камъни има по направленията Бачково-Нареченски бани, Кричим-Девин и Юговско ханче-Югово-Лъки, както и в района на проходите Козница и Стражата.  \r\nТони МИХАЙЛОВ", "date": "2019.05.08", "title": "Пловдив: Интензивен е трафикът и по основните направления в областта"}
{"url": "http://www.focus-news.net/news/2019/05/08/2655457/gabrovo-spokoen-e-trafikat-v-oblastta-nastilkite-sa-suhi-a-vremeto-oblachno.html", "text": "Пропаднал участък затруднява движението по пътя между Габрово и връх Шипка при км 164+150. На мястото е поставена необходимата сигнализация, а укрепването ще продължи до края на май, съобщиха за  Радио „Фокус“ – Велико Търново  от Областно пътно управление – Габрово. Времето в региона е предимно облачно, но без валежи. Духа слаб вятър, настилките са сухи. За изминалото денонощие не са регистрирани и тежки инциденти.  \r\nПропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май.  Ремонтни дейности се извършват по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общинския път до III–403 в село Малки Вършец. \r\nЛуиза ТРАНЧЕВА", "date": "2019.05.08", "title": "Габрово: Спокоен е трафикът в областта, настилките са сухи, а времето – облачно"}
{"url": "http://www.focus-news.net/news/2019/05/08/2655451/stolichna-obshtina-organizira-tri-kontserta-i-istoricheski-marshrut-posveteni-na-9-may-den-na-evropa.html", "text": "Столична община организира три концерта и исторически маршрут, посветени на 9 май – Ден на Европа. Това съобщиха от пресцентъра на  Общината . \r\nКонцертите ще се проведат по следната програма: \r\n- 9 май, четвъртък, 11.00 ч., пешеходната зона на бул. „Витоша“ (до паметника на Алеко Константинов) - „Ден на Европа”, концерт на Джаз формация „София“ (при лоши метеорологични условия концертът ще се проведе от 11.00 часа в Античен културно-комуникационен комплекс „Сердика“ – под купола на Ларгото); \r\n-9 май, четвъртък, 12.00 ч., пред Народен театър „Иван Вазов“ - „Европейска музикална разходка“, концерт на Софийския духов оркестър \r\nДиригент – Васил Делиев. В програмата: произведения от П. Стайнов, Л. Пипков, Ал. Владигеров и европейски композитори, сред които Ж. Бизе, А. Дворжак и Й. Брамс (при лоши метеорологични условия концертът няма да се проведе); \r\n- 9 май, четвъртък, 18.30 ч., Античен културно-комуникационен комплекс „Сердика“ – под купола на Ларгото - „Ден на Европа”, концерт на Камерен ансамбъл „Софийски солисти“ с диригент Пламен Джуров и Софийски камерен хор „Васил Арнудов с диригент Теодора Павлович. В програмата: Й.С.Бах - кантата №211 от Й.С.Бах, В.А.Моцарт - Шест ноктюрни за хор и оркестър. Солисти: Зорница Дамянова (сопран) и Венцислав Благоев (тромпет); \r\n9 май и 10 май, 16.00 ч., начална точка - Паметник на Васил Левски на бул. „Васил Левски” - зад фасадите на улица „Московска“, исторически маршрут по бележитата столична улица, който разказва за вдъхновеното изграждане на София като европейска столица. Събитието се организира съвместно от historicalroutes.bg и Дирекция „Култура“ на Столична община. Вход свободен с предварително записване -  .", "date": "2019.05.08", "title": "Столична община организира три концерта и исторически маршрут, посветени на 9 май – Ден на Европа"}
{"url": "http://www.focus-news.net/news/2019/05/08/2655459/veliko-tarnovo-remont-se-izvarshva-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "В едната лента с последователно пропускане в двете посоки се осъществява движението по  път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Това съобщиха за  Радио „Фокус“ – Велико Търново  от Областно пътно управление. Условията за пътуване в региона са нормални. Времето е облачно, а настилките – сухи. За изминалото денонощие няма регистрирани тежки инциденти, нови въведени забрани – също. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършва разширяване на пътя, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през  Сливовица – Горско Ново село – Джулюница. Отворен за движение е Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.08", "title": "Велико Търново: Ремонт се извършва по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/05/08/2655461/rse-makedoniya-aleksis-tsipras-obyavi-namalyavane-na-danatsite.html", "text": "Министър-председателят на Гърция Алексис Ципрас обяви намаляване на данъците върху храните и енергията, както и откупуването на част от дълга на държавата от Международния валутен фонд, предава  Радио „Свободна Европа“  в македонската си редакция. \r\n„Тези мерки са насочени към гърците, да почувстват възстановяването на икономиката възможно най-скоро\", поясни Ципрас при обявяване на решението. \r\nИкономиите, наложени от правителство на Ципрас, позволиха на Гърция да изплати заем от 3,6 млрд. евро към МВФ. През август миналата година южната ни съседка официално излезе от международните спасителни програми, но продължи да укрепва контрола на кредиторите. Тереза Герова", "date": "2019.05.08", "title": "РСЕ (Македония): Алексис Ципрас обяви намаляване на данъците"}
{"url": "http://www.focus-news.net/news/2019/05/08/2655462/predstoyashti-sabitiya-v-stranata-za-9-may-agentsiya-fokus.html", "text": "*** \r\nОт 09.00 часа президентът и върховен главнокомандващ на Въоръжените сили Румен Радев ще участва в церемонията по полагането на венци и цветя пред паметника на Незнайния войн в столицата по повод 74 години от края на Втората световна война. От 10.00 часа пред сградата на президентската институция той ще присъства на тържествена церемония по издигане на знамето на ЕС по повод Деня на Европа. Председателят на Народното събрание Цвета Караянчева и народни представители също ще присъстват на тържествената церемония по издигане на знамето на Европейския съюз по повод Деня на Европа \r\n*** \r\nОт 11.30 часа в Аулата на Софийския университет Вицепрезидентът Илияна Йотова организира дискусия „Тема: Европа“ със студенти. \r\n*** \r\nОт 17.30 часа в Драматичен театър „Стефан Киров” председателят на Народното събрание Цвета Караянчева ще присъства на церемонията по връчване на Националната награда „Константин Константинов” за принос в детското книгоиздаване за 2019 г. \r\n*** \r\nОт 09.00 часа започва редовното заседание на Народното събрание. \r\n*** \r\nОт 09.00 часа в зала 3 на Министерството на транспорта, информационните технологии и съобщенията, ул. „Дякон Игнатий“ 9,  министърът на транспорта, информационните технологии и съобщенията Росен Желязков ще открие заседанието на комисията за провеждане на процедурата за концесия на летище „София“, на което ще бъдат отворени офертите на допуснатите участници. \r\n*** \r\nОт 14.00 часа в зала 114 на Учебен корпус №1 министърът на образованието и науката Красимир Вълчев ще изнесе публична лекция на тема „Образованието като публично благо. Финансиране на системата на образованието в България“.  \r\n*** \r\nОт 08.45 часа 13 състав на Специализирания наказателен съд ще гледа делото срещу Борис А., Данаил П. и др., обвинени в образуване и ръководене на организирана престъпна група.  \r\n*** \r\nОт 09.00 часа 9 състав на Специализирания наказателен съд ще гледа делото срещу Радослав Б., Денис Б. и др., обвинени в образуване и ръководене на организирана престъпна група. \r\n*** \r\nОт 09.00 часа 6 състав на Специализирания наказателен съд ще гледа делото срещу Петко Ст., Иван Й., и др., обвинени в образуване и ръководене на организирана престъпна група. \r\n*** \r\nОт 09.00 часа в аулата на Минно-геоложки Университет „Св. Иван Рилски“ ще се проведе кръгла маса за дуалното и професионалното образование под мотото е „Знам, мога, богат съм и щастлив“. \r\n*** \r\nОт 09.00 часа Белоградчишкият епископ Поликарп ще оглави Архиерейска света Литургия в храм „Св. Николай“ в кв. „Враждебна“.  \r\n*** \r\nОт 09.00 часа посланикът на Русия в България Анатолий Макаров ще участва в полагането на цветя на Паметника на Незнайния войник по повод Деня на победата. Монументът ще стане отправна точка на шествието на Безсмъртния полк, който ще премине през центъра на София до Паметника на Съветската Армия. Там от 10.00 ще бъде организирана церемония по полагане на цветя, след която ще започне концерт, а от 10.45 на Костницата в кв. „Лозенец“ ще се проведе панихида и полагане на цветя. \r\n*** \r\nОт 09.30 часа 8 състав на Специализирания наказателен съд ще гледа делото срещу Цветан В., Александър П. и др., обвинени в образуване и ръководене на организирана престъпна група. \r\n*** \r\nОт 09.30 часа 3 състав на Специализирания наказателен съд ще гледа делото срещу Иван К., Производство за определяне на общо наказание по чл. 23-27 НК (кумулации – чл. 306, ал. 1, т. 1 НПК).  \r\n*** \r\nОт 10.00 часа в „София Хотел Балкан“ в зала „Роял“ заместник-министърът на регионалното развитие и благоустройството Николай Нанков ще открие форум „Проектни предложения на ВиК оператори за финансиране по ОПОС 2014-2020 г.“. \r\n*** \r\nОт 10.00 часа 5 състав на Специализирания наказателен съд ще гледа делото срещу Петър Ст., Боян Т. и др., обвинени в образуване и ръководене на организирана престъпна група. \r\n*** \r\nОт 10.00 часа 15 състав на Специализирания наказателен съд ще гледа делото срещу Иван Р. и др., обвинени в образуване и ръководене на организирана престъпна група. \r\n*** \r\nОт 10.00 часа в Информационния център на Министерство на отбраната на ул. „Г. Раковски” 106 ще се проведе публична дискусия на тема „Европейски диалог: Идеи за по-добра Европа”. \r\n*** \r\nОт 10.00 часа 25 състав на Софийския градски съд ще гледа делото срещу Румен С. (кмет на пернишкото село Дивотино), обвинен за укриване на данъци в особено големи размери.  \r\n*** \r\nОт 10.30 часа в Дома на киното (ул. „Екзарх Йосиф“, №37 в София) ще отвори информационен щанд, където ще бъдат раздавани материали за Европейския съюз, както и информация и съвети за правата ни при пътуване, пазаруване и почивка в рамките на Общността.  Събитието се провежда под мотото„Европа е възможност. Европа е свобода и сигурност. Европа си ти“ и е по повод Деня на Европа. \r\n*** \r\nОт 11.00 часа пред сградата на Форум „Джон Атанасов“ в София Тех Парк ще се състои официалното откриване на Деветото издание на Софийския фестивал на науката. Сред участниците в него ще бъдат кметът на София Йорданка Фандъкова и Огнян Златев – ръководител на Представителството на ЕС в България. \r\n*** \r\nОт 11.00 часа в залата на 11-ия етаж на КНСБ, ще бъде представен Годишният доклад по колективно договаряне на заплатите за 2018 година и очакванията за ръста им през 2019 година. \r\n*** \r\nОт 11.00 часа 23 състав на Специализирания наказателен съд ще гледа делото срещу Димитър А. и Стоян Ст., обвинени в участие и ръководене на организирана престъпна група. \r\n*** \r\nОт 11.00 часа в пешеходната зона на бул. „Витоша“ (до паметника на Алеко Константинов) – ще се проведе „Ден на Европа”, концерт на Джаз формация „София“ (при лоши метеорологични условия концертът ще се проведе в Античен културно-комуникационен комплекс „Сердика“ – под купола на Ларгото).  \r\n*** \r\nОт 11.30 часа в централата на Нестле България ще бъдат представени  финансовите резултати, планове и прогнози на компанията на локално и глобално равнище в рамките на изминалата година и първото тримесечие на 2019 г. \r\n*** \r\nОт 12.00 часа в Националния пресклуб на БТА ще се проведе пресконференция за „Банско джаз фест“, който ще се проведе между 6 и 10 август тази година. \r\n*** \r\nОт 12.00 часа пред Народен театър „Иван Вазов“ ще се проведе „Европейска музикална разходка“, концерт на Софийския духов оркестър.  \r\n*** \r\nОт 13.00 часа в концертната зала на Националната музикална академия „Проф. Панчо Владигеров“ световноизвестният испански тенор Хосе Карерас ще бъде удостоен с почетното звание „Доктор Хонорис Кауза“. \r\n*** \r\nОт 13.00 часа 5 състав на Специализирания наказателен съд ще гледа делото срещу Стефан Г., Георги Г. и др., обвинени в образуване и ръководене на организирана престъпна група. \r\n*** \r\nОт 13.00 часа в Парк хотел Витоша ще се състои двудневно събитие „Бизнес форум Балкани и Средиземно Море“. \r\n*** \r\nОт 13.00 часа в сградата на МТСП ще се състои подписване на договорите за предоставяне на „Патронажна грижа“. \r\n*** \r\nОт 13.30 часа 11 състав на Софийския градски съд ще гледа делото срещу Христо П, бивш управител на „Фонд научни изследвания“, (умишлена безстопанственост). \r\n*** \r\nОт 13.30 часа 16 състав на Специализирания наказателен съд ще гледа делото срещу Милко М., Росен Д. и др., обвинени в образуване и ръководене на организирана престъпна група. \r\n*** \r\nОт 13.30 часа 11 състав на Специализирания наказателен съд ще гледа делото срещу Петър П., престъпление по служба.  \r\n*** \r\nОт 13.30 часа 18 състав на Специализирания наказателен съд ще гледа делото срещу Любен Х., квалифицирани състави на изнудване.  \r\n*** \r\nОт 14.00 часа ще се проведе редовен брифинг на Централната избирателна комисия. \r\n*** \r\nОт 17.30 часа в UniArt Gallery, Нов български университет (бул. „Монтевидео\" 21, кв. „Овча купел“ 2) ще се проведе литературна вечер под надслов: „Светлината, която изгаря: 45 години от смъртта на Костас Варналис“.  \r\n*** \r\nОт 18.00 часа в Литературен клуб „Перото“ министър Боил Банов ще връчи Националната литературна награда за български роман на годината „13 века България“ 2019. \r\n*** \r\nОт 18.00 часа в галерия „Академия“ ще се проведе лекция на художника и фотограф Димитър Христов на тема „Единна хармония цвят и музика“. \r\n*** \r\nОт 18.00 часа в Арт Галерия 36, на ул. \"Славянска\" 40 в София, се открива изложба \"Чудната градина\" на художничката Цвети Борисова. \r\n*** \r\nОт 18.30 часа в Античен културно-комуникационен комплекс „Сердика“ – под купола на Ларгото - „Ден на Европа”, ще се проведе концерт на Камерен ансамбъл „Софийски солисти“. \r\n*** \r\nОт 18.30 часа организаторите на 24-тото Габровско биенале на хумора и сатирата в изкуството ще представят изложбите, влизащи в рамките на тазгодишната програма в Генератор на бул. „Черни връх“ 47. \r\n*** \r\nОт 12.30 часа в квартал „Разсадника“ Община Белово организира празнична церемония за отбелязването на Деня на Европа и Деня на победата. \r\n*** \r\nОт 7.00 до 18.00 часа до Часовника ще бъде отрита Европейска работилница \"Да рециклираме заедно\". \r\n*** \r\nОт 09.30 часа в галерия-музей „Георги Баев“ на бул. „Демокрация“ 6 Общината организира пленер за ученици от 7-и до 12-и клас на тема „Европа на белия лист“.  \r\n*** \r\nОт 16.30 часа в зала №2 на Експозиционен център „Флора“ ще се състои лекция на учителя и физик Теодосий Теодосиев. \r\n*** \r\nОт 17.00 часа Експозицията „Италия за мен“ ще бъде открита в Галерия „Георги Баев“. \r\n*** \r\nОт 17.00 часа пред Мемориала на благодарността в градското пространство \"Толерантност\", изграден от Център \"Алеф\" в знак на признателност към спасителите на бугаските евреи ще се състои ритуал за връчване учреденото през 2018 година звание \"Пазител на паметта\". \r\n*** \r\nОт 17.30 часа на открита сцена до Часовника ще се проведе концерт с класически произведения от европейски композитори в изпълнение на Бургаския духов оркестър. \r\n*** \r\nОт 18.00 часа в Културен център „Морско казино“ ще бъдат връчени наградите в шестото издание на Националния литературен конкурс „Който спаси един човешки живот, спасява цяла вселена“. \r\n*** \r\nОт 09.00 часа на стадион „Локомотив“ ще се проведе  областно състезание по пожароприложен спорт. \r\n*** \r\nОт 11.00 часа в залата на Юнашкия салон ще се състои пресконференция преди старта на Рали България-2019. В нея ще участват кметът на Община-Варна Иван Портних, под чийто патронаж се провежда 50-ото издание на ралито, директора на състезанието Камен Михайлов и последния законно избран председател на БФАС Калоян Станчев. \r\n*** \r\nОт 11.00 часа по случай 9-ти май - Ден на Европа и Ден на победата над хитлерофашизма ще бъдат поднесени венци и цветя пред Паметника на Осми приморски полк. От 11.45 ч. ще се проведе шествие от Паметника на Осми Приморски полк до сградата на Община Варна. От 12.00 ч. ще започне Тържествено издигане на флаговете по случай Деня на Европа. Варненският евродепутат и кандидат за член на Европейския парламент от листата на ГЕРБ Емил Радев също ще се включи в отбелязването на Деня на Европа, в морската столица.  \r\n*** \r\nОт 13.30 часа в село Старо Оряхово ще бъде направена първа копка по проект „Реконструкция и рехабилитация на улична мрежа в гр. Долни Чифлик и село Старо Оряхово, общ. Долни Чифлик“ по Програмата за развитие на селските райони 2014-2020, подмярка 7.2. „Инвестиции в създаването, подобряването или разширяването на всички видове малка по мащаби инфраструктура”. \r\n***    \r\nОт 10.10 часа по ул. „Васил Левски“ ще се проведе „Парад на знамената“ – шествие на ученици по случай Деня на Европа.  \r\n*** \r\nОт 10.30 часа пред Община Велико Търново ще се проведе отбелязване на Деня на Европа – 9 май: Ритуал по издигане на знамената, приветствия от кмета на Велико Търново Даниел Панов и от ученици.  \r\n*** \r\nОт 11.00 часа в парк „Марно поле“ ще се проведе Европейски детски празник.   \r\n*** \r\nОт 11.00 часа в Регионална библиотека „П.Р.Славейков“ ще бъде отбелязан юбилея на ПГ по моден дизайн (70 години). \r\n***  \r\nОт 11.30 часа в зала 302 на Община Велико Търново ще се проведе пресконференция по случай XXIII Старопланински събор „Балканфолк“.  \r\n***  \r\nОт 13.00 часа в РДПБЗН – Велико Търново ще се проведе инициативата„Професиографска екскурзия“ на ученици от ОУ „Димитър Благоев“.  \r\n***  \r\nОт 14.00 часа в Общински информационен център ще се проведе Информационна и консултантска дейност за ученици.  \r\n***  \r\nОт 18.00 часа в Клуб „Мелон“ и  на сцена„Арт лято“ ще се проведе Европейска нощ на литературата – литературни четения.  \r\n***    \r\nОт 18.30 часа в Изложбени зали „Рафаел Михайлов“ ще се проведе  концерт на хор „Кантилена“ и оркестър „Богданци“ – Северна Македония.  \r\n***  \r\nОт 19.00 часа в Клуб 7 ще се проведе представяне на книгата „откровеНИЕ“ на Кремена Дачова – Ормай и разговор със Северина Величкова и Марияна Георгиева за възпитанието на децата.  \r\n***    \r\nОт 21.00 часа от площад „Цар Асен I” може да се наблюдава прожекция на аудио-визуалния спектакъл „Царевград Търнов – звук и светлина“.  \r\n*** \r\nОт 11.00 часа заместник-кметът Венци Пасков ще се включи в поклонението ва Руското военно гробище, което се организира във връзка с отбелязване Деня на победата над хитлеризма и Деня на Европа. \r\n*** \r\nОт 18.00 часа в залата на Симфониета – Видин кметът на Общината Огнян Ценков ще присъства на съвместен концерт, организиран от Симфониетата и СУ „Цар Симеон Велики“. \r\n***  \r\nОт 19.00 часа в  НЧ „Напредък-1869“. Театър „Искри и сезони” – София, представя постановката „Вик за любов” от Жозиан Баласко. С участието на Искра Радева, Георги Кадурин, Теодор Елмазов, Иван Панайотов. \r\n*** \r\nОт 09.30 часа в Държавен куклен театър „Дора Габе“ ще се проведе Куклен спектакъл „Тайнственото речно конче“. \r\n*** \r\nОт 09.30 часа от „Гардения“ до Паметника на загиналите добруджанци в заключителния етап на  Втората световна война и паметника на Съветската армия ще се проведе Шествие на „Безсмъртният полк“. \r\n*** \r\nОт 10.30 часа ще се състои Общоградско поклонение и полагане на венци и цветя на Паметника на загиналите добруджанци в заключителния етап на Втората световна война и Паметника на Съветската армия. \r\n*** \r\nОт 10.30 часа в Регионална библиотека „Дора Габе“, Интерактивна зала, ще се състои Беседа и представяне на мултимедиен диск „Пътешествие в Европа“ по повод 9 май - Ден на Европа. \r\n*** \r\nОт 11.30 часа в Регионална библиотека „Дора Габе“, Фоайе с пиано, ще се състои представяне книгата на Иван Тодоров „ХобиСклуб – Добрич”. \r\n*** \r\nОт 17.30 часа в Художествена галерия ще се състои откриване изложба „Японски гравюри“. \r\n*** \r\nОт 18.00 часа в Огледална зала „Нели Божкова“ ще се проведе седмица на камерната музика с международно участие „Константин Илиев“ – Добрич 2019. \r\n*** \r\nОт 18.00 часа в Младежки център - Добрич,  Концертна зала, ще се състои концерт на СУ „Св. Климент Охридски“, Випуск` 2019. \r\n*** \r\nОт 17.00 часа в Исторически музей – Дупница ще бъде открита изложбата на Националния литературен музей „Испания – мечта и вдъхновение“ по повод 110-годишнината от рождението на Димитър Димов. \r\n*** \r\nОт 17.00 часа ще се състои Патронен празник на СУ„ Стефан Караджа\". \r\n*** \r\nОт 11.30 часа на пл. „20-ти юли“ ще бъдат отбелязани Денят на Европа и 74 години от края на Втората световна война. \r\n*** \r\nОт 12.00 часа на площад „20-ти юли“ ще се състои концерт на Военен духов оркестър при 61-ва Стрямска механизирана бригада. \r\n*** \r\nОт 09.00 часа в Административен съд ще започне инициативата „Ден на отворените врати”.  \r\n*** \r\nОт 10.15 часа в офиса на обществения посредник за територията на община Кюстендил Васил Иванов ще се проведе пресконференция.  \r\n*** \r\nОт 11.00 часа от площад „Велбъжд” ще започне шествие по повод 9 май – Ден на победата .   \r\n*** \r\nОт 12.00 часа в залата на Административен съд – Кюстендил ще се състои пресконференция с административния ръководител на институцията.  \r\n*** \r\nОт 11.00 часа в ритуалната зала на гробищния парк в Кърджали ще се състои поклонението пред началника на сектор „Пътна полиция“ в ОДМВР главен инспектор Иван Бакърджаиев. \r\n*** \r\nОт 11.00 часа пред Двореца на културата ще се състои концерт на Духовия оркестър при ОК Дворец на културата, диригент Трифон Трифонов. \r\n*** \r\nОт 17.00 часа НЧ „Ралица - 1969 г.”, кв. „Ралица”, ще се състои честване на 50 години НЧ „Ралица - 1969 г.”  \r\n*** \r\nОт 19.00 часа в Театрален салон „Георги Русев“ ще се състои „Недоразбраната цивилизация“ от Теди Москов. \r\n*** \r\nОт 11.00 часа в гробищния парк в града ще бъде открит Военен паметник „Българско военно гробище -1944“. \r\n*** \r\nОт 18.00 часа в Арт център  се открива изложба живопис на Стилиян Атанасов. \r\n*** \r\nОт 18.00 часа  в Драматично-куклен театър ,,Иван Радоев\" ще се игаре постановката ,,Грозното патенце\" от Х.К. Андресен. \r\n*** \r\nОт 19.00 часа в салона на  Драматично-куклен театър ,,Иван Радоев\" ще се игаре постановката ,,Натюрморт със затлъстял племеник\". \r\n*** \r\nВ 09.00 часа в зала 1 на Окръжния съд ще се проведе заседание по делото срещу бишия директор на полицията в Асеновград Димчо Темелков. \r\n*** \r\nВ 10.30 часа в парк „Лаута“ ще се проведе пресконференция по повод предстоящото четвърто издание на Народен събор Пловдив. \r\n*** \r\nОт 13.30 часа посланикът на Русия в България Анатолий Макаров ще вземе участие в празничното мероприятие на паметника „Альоша“ по повод Деня на победата. \r\n*** \r\nВ 14.00 часа в заседателната зала на Общината ще се проведе пресконференция с участието на кмета на Пловдив Иван Тотев и ръководители на световното и българското гребане преди първата Световна купа, която ще се проведе в България  \r\n*** \r\nОт 21.30 часа в с „Фестивал на светлините“ в Пловдив ще бъде отбелязан Денят на Европа. Жителите и гостите на града ще могат да видят как някои от най-красивите фасади в центъра на града „оживяват“ под цветните светлини на завладяващо 3D мапинг шоу и пет светлинни инсталации. \r\n*** \r\nОт 09.00 часа на базата на Аварийно-спасителния отряд ще се проведе Областният етап от националното ученическо състезание „Защита при бедствия, пожари и извънредни ситуации” 2019. \r\n*** \r\nОт 11.00 часа в зала 308 на Община Разград ще се проведе пресконференция със зам.-кмета Галина Георгиева и Федерация на жените във връзка с конкурса „Да, на красотата“. \r\n*** \r\nОт 17.00 часа пред Общински културен център ще се проведе награждаване на класираните участници в хигиенизирането на община Разград, след което ще се проведе и томбола с участниците в акцията „Бонбони за смет“. При лошо време – във фоайе на ОКЦ. \r\n*** \r\nОт 15.00 часа Белоградчишкият епископ Поликарп ще отслужи тържествен водосвет в средновековия храм „Св. Никола“ в Сапарева баня. \r\n*** \r\nОт 10.30 часа около фонтан „Кълбото“ ще се проведе четвъртото издание на Евробазар’2019, организиран от Информационен център „Европа Директно – Сливен” по повод Деня на Европа. \r\n*** \r\nОт 09.00 часа в РДТ „Николай Хайтов“  - гр. Смолян, Зала 1, ще се проведе Фестивал на чуждите езици – традиционен празник на Езикова гимназия „Иван Вазов“  - гр. Смолян. \r\n*** \r\nОт 11.00 часа в Паметник на загиналите във войните – кв. „Райково“, ще се състои честване на 74 години от края на Втората световна война и отбелязване на Ден на Европа - почетен караул и поднасяне на венци.  \r\n*** \r\nОт 17.30 часа в Изложбена зала на Държавен архив - гр. Смолян ще се състои премиера на книгата на Петър Маринов „Родопски книгопис. Анотации и статии от античността до 1947 г.“ \r\n*** \r\nОт 11.30 часа в зала № 7, етаж втори  на Съдебната палата, ще се проведе среща на на тема „Правата на децата. Ролята на омбудсмана при защитата им“, както и лекция на тема „Правата на свидетеля в наказателния процес“, изнесена от съдии от Районен съд – Стара Загора. \r\n*** \r\nОт 12.30 часа в КИЦ „Етносвят“, ул. „Капитан Петко Войвода“ № 54, ще се състои Детски празник по случай Деня на Европа, Изложба, презентация и викторина. \r\n*** \r\nОт 18.00 часа в Община Стара Загора ще се състои изложба на участниците в пети международен уъркшоп „Обединени художници за обединена Европа“. \r\n*** \r\nОт 13.30 часа пред офиса на Областния информационен център (Малък бизнес център) ще се проведе конкурс за рисунка „Аз рисувам Европа“ по повод Деня на Европа. \r\n*** \r\nОт 17.15 часа Българо-руски клуб и Руски клуб - град Хасково организират полагане на цветя и венци пред паметника на Победата в парк „Кенана“ по повод Деня на победата. След това ще се проведе шествие на „Безсмъртния полк“. \r\n*** \r\nОт 18.30 часа в зала „Хасково“ ще се проведе поетична вечер „Долгожданное слово Победа“, посветена на поета Алексей Сурков.  \r\n*** \r\nОт 09.00 часа в спортна зала „Младост“ започват финалите на националните ученически игри по баскетбол за юноши. \r\n*** \r\nОт 09.30 часа часа от Община Шумен до пл. „България“ще се проведе ученическа щафета „За Шумен“. \r\n*** \r\nОт 09.30 часа в  ДГ „Светулка“ ще се проведе детски празник „Честит рожден ден, Европа!“ съвместно със СНЦ „АлДоРа“ и ДГ „Светулка“. Всички деца ще отбележат Деня на Европа със забавни игри, танци и песни. Част от празника ще бъдат и спортни състезания. \r\n*** \r\nОт 12.00 часа на пл. „Кристал“ на Паметник на загиналите във войните шуменци  ще се състои ритуал по поднасяне на венци и цветя по случай Деня на Европа и 74 години от победата над хитлерофашизма.   \r\n*** \r\nОт 15.00 часа във фоайето на II етаж на РБ „Ст. Чилингиров“ ще се състои среща с Иво Сиромахов и книгите му за деца. \r\n*** \r\nОт 17.00 часа във фоайето на II етаж на РБ „Ст. Чилингиров“ ще се състои среща с Иво Сиромахов и текстовете му за възрастни. \r\n*** \r\nОт 18.30 часа в Концертна зала на НЧ „Добри Войников – 1856“ ще се състои Пролетен концерт с участието на: ДТА „Пъргавелче“, ТА „Гайтани“, АНП „П. Волов“ и Балетно студио. \r\n*** \r\nОт 10.00 часа със слово на кмета Георги Славов и поднасяне на венци и цветя пред паметник на Георги Дражев и загиналите през войните ямболци ще започне поредицата от инициативи, с които ще бъдат отбелязани Денят на победата и Денят на Европа в Ямбол. \r\n*** \r\nОт 10.00 часа пред Безистена ще бъде разположен Информационен щанд, посветен на европейската награда „Ямбол – отлична европейска дестинация за културен туризъм“.  \r\n*** \r\nОт 18.00 часа в Художествена галерия „Жорж Папазов“ ще започне празничният пролетен концерт на вокална група „Пятница 13“, посветен на Деня на Европа и Деня на победата. ЕВРОПЕЙСКИ ИЗБОРИ: \r\n*** \r\nОт 08.00 часа в залата на 11-ия етаж, в централата на КНСБ, КНСБ започва серия от срещи с основните партии, които са издигнали кандидати за европейските избори в края на май. Първи ще бъдат политическа партия ГЕРБ. \r\n*** \r\nОт 09.30 часа в хотел Sense, на бул. Цар Освободител № 16, комисарят по цифрова икономика и цифрово общество Мария Габриел ще открие Годишната среща на Асоциацията на европейските издатели на учебници. От 13.30 часа комисар Габриел ще открие Бизнес форум „Балкани-Средиземно море“. Събитието ще се проведе в Парк хотел Витоша.   \r\n*** \r\nОт 12.30 часа в централния офис на \"Коалиция за България\" на ул. „Врабча“ 23 ще се проведе среща с ръководството на партия \"Единна Русия\".  \r\n*** \r\nОт 18.00 часа в хотел \"Маринела\", зала ЕФЕ, \"Коалиция за България\" ще отбележи Деня на Европа и Деня на победата над хитлерофашизма с концерт на група \"Сигнал\". \r\n*** \r\nОт 18.00 часа Кандидатът за евродепутат Асим Адемов организира среща-дискусия с гражданите в Регионалния исторически музей.  \r\n*** \r\nОт 11.00 часа в гр. Разлог проф. Румен Гечев ще вземе участие в шествието по случай 9-ти май. В 12.00 часа той ще положи цветя пред паметника на Никола Парапунов в града. В 13:30 часа проф. Гечев ще положи цветя пред паметника на Владимир Поптомов в гр. Белица.  В 14:00 часа той ще посети историческия музей в града и ще се срещне с граждани. \r\n*** \r\nОт 15.00 часа на градския площад в Бобошево Андрей Новаков ще се включи в инициатива на Младежи ГЕРБ по повод 9 май – Деня на Европа. \r\n*** \r\nОт 18.00 часа в читалището в гр. Ботевград, проф. Мариела Модева ще се срещне с граждани. \r\n*** \r\nОт 11.00 часа кандидатът за член на Европейския парламент от листата на ГЕРБ Емил Радев ще участва в поклонението на Паметника на Осми Приморски полк по повод 74-ата годишнина от победата над хитлерофашизма. От 12.00 часа той ще се включи в шествието до община Варна. След това Емил Радев ще вземе участие в инициативата на МГЕРБ „Моята Европа”. От 18.00 часа ще участва в представянето на енциклопедията „България във Втората световна война 1939 - 1945”.  \r\n*** \r\nОт 17.30 часа в гр. Вълчи дол, в залата на читалището, Крум Дончев и д-р Десислав Тасков ще се срещнат с граждани. В 19.00 часа, в зала 1 на Общината в гр. Суворово, те ще се срещнат с обществеността. \r\n*** \r\nОт 16.00 часа  на пл. „Македония“ и пл. „Христо Ботев“ ще се проведе инициатива на \r\nЕвропейски информационен център „Европа Директно Враца“ към Търговско - промишлена палата Враца „Аз ще гласувам – последвай ме на колела!“. \r\n*** \r\nОт 18.00 часа евродепутатите Ева Майдел и Андрей Новаков ще посетят град Дупница, където ще се срещнат с граждани и ще се включат в откриване на кампанията на общинската структура. Събитието ще се състои в Дома на техниката на ул. „Христо Ботев“ 3. \r\n*** \r\nОт 16.00 часа в сградата на Община Костенец Лиляна Павлова ще проведе среща с представители на образователните институции и с жители на общината. \r\n*** \r\nОт 16.30 часа в залата на читалище „Пробуда – 1919“ на пл. „Трети март“ 1 Андрей Новаков ще се включи в информационна кампания, посветена на Деня на Европа. \r\n*** \r\nОт 13.00 часа в залата на Парк-хотел „Кюстендил“ на ул. „Калосия“ 19, Хисарлъка, евродепутатът Андрей Новаков ще вземе участие и в среща-дискусия на тема „Превозвачи и бюджет“. \r\n*** \r\nОт 10.30 часа в гр. Тетевен Момчил Неков ще поднесе цветя на Паметника на загиналите във войните пред историческия музей в гр. Тетевен. В 11:00 часа той ще поднесе цветя и на Паметника на антифашистите в града. В 14.00 часа, в читалището в гр. Априлци, Неков ще се срещне с граждани. В 17.00 часа, в читалището в гр. Угърчин, той ще вземе участие в честванията по повод 9-ти май. В 19.30 часа в читалището в гр. Лесидрен Неков ще се срещне с обществеността. \r\n*** \r\nОт 11.030 часа на Руските гробища, Тодор Стоилов ще поднесе венци и цветя. В 13.30 часа, в гр. Пловдив на Паметника Альоша, Валери Жаблянов ще вземе участие в отбелязването на 9-ти май. \r\n*** \r\nОт 18.00 часа Лиляна Павлова ще посети община Самоков, където ще проведе среща - разговор с жители на общината под мотото „Денят на Европа“. Срещата ще се състои в „Младежки дом“ на пл. „Захари Зограф“. \r\n*** \r\nОт 10.00 часа в офиса на ГЕРБ в град Сапарева баня на ул. „Никола Вапцаров“ 2 Андрей Новаков ще се срещне с представители на транспортния бранш и с млади хора от общината. От 11.00 часа евродепутатът Андрей Новаков ще уважи и храмовия празник на с. Ресилово, община Сапарева баня. Той ще посети храма „Св. Никола Летни“ и ще се срещне с жители на населеното място. \r\n*** \r\nОт 9.30 часа в центъра на с. Професор Иширково, общ. Силистра, Елена Йончева ще се срещне с обществеността. \r\n*** \r\nОт 18.00 часа в гр. Стара Загора Иван Кръстев ще вземе участие в шествието от Паметника на съветския войн до парк \"Аязмото\". \r\n*** \r\nОт 18.30 часа водачът на листата на ГЕРБ и СДС за европейските избори Мария Габриел ще се включи във фолклорни флашмоб „Пулсът на Европа“, организиран от младежката организация на партията в града. Събитието ще се състои на паркинга на парк „Артилерийски“, където на специално разчертан контур, дълъг близо 300 метра и изобразяващ сърдечен пулс ще се извие за втора поредна година българско хоро по повод Деня на Европа.  \r\n*** \r\nОт 11.00 часа в Областния предизборен щаб на БСП в гр. Шумен, Елена Йончева и Петър Витанов ще дадат пресконференция. В 12.00 часа Йончева ще посети предприятието \"Алкомед\" в града. В 14.00 часа, в Археологическия музей в гр. Велики Преслав, Елена Йончева и Иво Христов ще проведат среща-разговор на тема \"България в ЕС - вчера, днес и утре\". В 17.30 часа, в гр. Шумен, Елена Йончева и Христов ще вземат участие в шествието \"Безсмъртен полк\" и ще посетят митинг-концерта на Руски паметник. В 14.30 часа, в читалището на гр. Каспичан, Петър Витанов ще се срещне с граждани.  В 17.30 часа, в читалището в гр. Нови Пазар той ще се срещне с граждани.", "date": "2019.05.08", "title": "Предстоящи събития в страната за 9 май (Агенция „Фокус“)"}
{"url": "http://www.focus-news.net/news/2019/05/08/2655460/blagoevgrad-dvizhenieto-po-glaven-pat-e-79-sofiya-kulata-v-rayona-ot-izhoda-na-grada-do-tunela-pri-selo-zheleznitsa-tryabva-da-se-izvarshva-s-povisheno-vnimanie-poradi-remont.html", "text": "Движението по главен път Е-79 София – Кулата в района от изхода на Благоевград до тунела на село Железница от км 366+000 до км 370+000 трябва да се извършва с повишено внимание поради ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са сухи. Нормално натоварен е трафикът по автомагистрала „Струма“ и главен път Е-79. Движението по третокласен-108 автомагистрала „Струма“ – село Рибник е ограничено за МПС над 12 тона поради аварийни ремонтни дейности. Въведен е обходен маршрут, който преминава по третокласен път – 198 село Дрангово – село Ръждак – град Петрич и обратно. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nКолони от автомобили се образуват на моменти на кръговите кръстовище по бул. „Васил Левски“ и „Св. св. Кирил и Методий“ в Благоевград.  Натоварен е трафикът в централна градска част на областния център, по-голям е потока от автомобили около училищата и детските градини. Нормално се осъществява движението по улица „Славянска“ в района на пожарната и болницата в града. До този момент няма възникнали тежки пътни инциденти. Градският транспорт се движи по разписание. Няма данни за закъснения или промяна на обичайните маршрути. \r\nДенис НИКИФОРОВ", "date": "2019.05.08", "title": "Благоевград: Движението по главен път Е-79 София – Кулата в района от изхода на града до тунела при село Железница трябва да се извършва с повишено внимание поради ремонт"}
{"url": "http://www.focus-news.net/news/2019/05/08/2655463/12-to-izdanie-na-mezhdunarodniya-festival-za-savremenen-tants-i-parformans-antistatik-shte-se-provede-v-sofiya-ot-9-do-21-may-pod-mototo-glaszatants.html", "text": "Четири ексклузивни уършопа с водещи международни професионалисти ще се проведат в образователната платформа „Без дистанция” на фестивала „Антистатик“. Платформата „Без дистанция” е съфинансирана по Програма \"Култура\" на Столична община. Това съобщиха от пресцентъра на  Общината . 12-то издание на Международния фестивал за съвременен танц и пърформанс „Антистатик” ще се проведе в София от 9 до 21 май под мотото #ГласЗаТанц. \r\nЕжегодната образователна платформа на фестивала „Без дистанция” ще представи 4 ексклузивни уъркшопа с водещи имена в различни области на международната танцова сцена. \r\nАрнд Веземан (Германия) е сред най-изтъкнатите специалисти по танц и танцова критика в Европа. От 1997 г. е главен редактор на емблематичното немскоезичното списание за танц „tanz”, което се издава в Берлин. На 10 и 11 май той ще проведе семинара „Пизане за танц в медиите“, подходящ за журналисти и критици в сферата на културата и съвременните изкуства. Сред темите, по които водещият ще сподели опит са: начините да разбираме танц, да пишем за танц и да съставяме рецензия за танцово представление; двойствената роля на критика между танцовото представление и танцовата критика; развитие на танцовата критика в историческа перспектива. \r\nОт 11 до 14 май студентите по танц, професионалните изпълнители и любители с добра подготовка са поканени да посетятотворения клас „ТОЧКИ“, воден от Александра Янева-Имфелд (Хърватия/Белгия).Тя завършва училището за съвременен танц на Ана Малетич в Загреб, Хърватия, и учи танц в Брюж и Лиер, Белгия. През 1998 г. е стипендиант на образователната програма DanceWeb във Виена, както и на The Jennifer Muller Company в Ню Йорк. През 2012 г. завършва специализантската програма a.pass (Advanced Performance and Scenography Study) в Брюксел. По време на нея развива специфичен метод на работа за колективно авторство и импровизация, с който ще запознае участниците в „Точки“. Александра Янева-Имфелд е първият резидент на програмата. Подходящ за интердисциплинарни артисти, танцьори и хореографи е уъркшопът „Перформативност и движение в танца и в изложбения контекст”, който Мануел Пелмус (Румъния/Норвегия) ще води от 15 до 17 май. Работата му преплита хореография и визуални изкуства, поради което е представяна в множество галерии и музеи по света. Последната му солова изложба е открита през 2018 г. в Para Site, Хонг Конг. Негови проекти са гостували в Тейт Модерн в Лондон, в Лудвиг Музея в Кьолн (2016), на Оф-биеналето в Будапеща (2015 и 2017), в Център Помпиду в Париж (2014), в Музея за съвременно изкуство във Варшава (2014), на Румънския павилион на Венецианското биенале (2013) и др. През 2012 г. получава Наградата за изпълнителски изкуства на Берлин, а през 2014 г. и наградата за най-добър артист на Националния център по танц в Букурещ. Първият му уъркшоп в София ще засегне теми, свързани с актуалния дебат около живото присъствие, перформативността и танцовото движението в изложбени зали и среда. \r\nОт 18 до 21 май танцовите професионалисти, хореографи и любителите с добра подготовка имат невероятната възможност да се включат в уъркшопа „Надолу по спиралата”, ръководен от Милан Херих (Словакия/Белгия). Той е роден в Словакия, където завършва танцовата консерватория в Банска Бистрица. През 2002 г. продължава своето образование в реномираното училище P.A.R.T.S., ръководено от Анна Тереза де Кеерсмакер в Брюксел. Участвал е в представления на различни хореографи и компании, сред които и Ultima Vez / Wim Vandekeybus and Сиди Ларби Шеркауи.  От над 19 години Милан Херих работи заедно с легендарния венецуелски танцов артист Дейвид Замбрано и води класове по създадената от Забрано „ниско летяща техника“ (Flying-Low Dance Technique), ставаща все по-популярна по цял свят. Гостуването на Херих е първа възможност за запознаване с този метод в България. \r\nИ четирите уъркшопа от програмата на „Без дистанция“ ще се проведат на английски език. \r\nЧаст от образователната платформа „Без дистанция“, стремяща се да скъси дистанцията между съвременното изкуство и публиката, са също модерираните разговори след представленията между публиката и артистите, както и т.нар. „загрявки” между артисти и публика преди представленията, превърнали се вече в традиция за „Антистатик”.  \r\nПлатформа „Без дистанция” e част от европейския проект Life Long Burning, съорганизиран от Брейн Стор Проджект и Номад Денс Академи България, като представители на мрежата на Номадска танцова академия. \r\nПлатформата се реализира с финансовата подкрепа на Програма “Творческа Европа“ на Европейския съюз и Програма „Култура” на Столична община и в партньорство с Къща музей „Вера Недкова“ към Националната галерия, Гьоте-институт България и Dance Station.", "date": "2019.05.08", "title": "12-то издание на Международния фестивал за съвременен танц и пърформанс „Антистатик” ще се проведе в София от 9 до 21 май под мотото #ГласЗаТанц"}
{"url": "http://www.focus-news.net/news/2019/05/08/2655464/sport-komisiyata-v-sasht-s-yavni-pristrastiya-sreshtu-kobrata.html", "text": "Атлетическата комисия на щата Калифорния държи в ръцете си съдбата на най-добрия ни боксьор Кубрат Пулев, но явно някои от членовете ѝ вече открито са срещу българина.   \r\nНа 14 май трябва да стане ясно дали лицензът на Пулев ще бъде върнат и какво ще се случи по казусите с жалбите от страна на Джени Суши за сексуален тормоз и на Богдан Дину за непозволени удари по време на битката между двамата, както и за неправомерно отсъдена победа в полза на Пулев. Най-скандалното в случая е, че член от комисията, и то не кой да е, а нейният председател, е пристрастен и вече е направил негативни коментари срещу българина.   \r\nВенцислав ДРАГОМАНОВ", "date": "2019.05.08", "title": "Спорт: Комисията в САЩ с явни пристрастия срещу Кобрата"}
{"url": "http://www.focus-news.net/news/2019/05/08/2655452/faz-turskata-opozitsiya-poiska-anulirane-na-prezidentskite-i-parlamentarni-izbori-ot-2018-godina.html", "text": "Основната опозиционна партия в Турция - Републиканската народна партия (РНП) на Кемал Кълъчдароглу поиска анулиране на резултатите от президентските и парламентарните избори през 2018 година, съобщава германският национален ежедневник  Die Frankfurter Allgemeine Zeitung . От редакцията припомнят, че на миналогодишните избори Реджеп Тайип Ердоган бе преизбран на президентския пост.  \r\nРеакцията на РНП е във връзка с решението на Висшия избирателен съвет да касира кметските избори в Истанбул. Управляващата \"Партия на справедливостта и развитието\" внесе съответното искане след поражението във вота от 31 май. Решението на избирателната комисия беше критикувано в международен план. \r\nНовите избори за кмет са насрочени за 23 юни. Тереза Герова", "date": "2019.05.08", "title": "FAZ: Турската опозиция поиска анулиране на президентските и парламентарни избори от 2018 година"}
{"url": "http://www.focus-news.net/news/2019/05/08/2655466/evropeyski-izbori-2019-kandidatat-za-evrodeputat-asim-ademov-shte-poseti-blagoevgrad-na-9-may.html", "text": "Кандидатът за евродепутат от листата на ГЕРБ и СДС Асим Адемов ще посети Благоевград на 9 май (четвъртък) по случай Деня на Европа. Това съобщиха от пресцентъра на  ПП ГЕРБ . Той ще бъде придружен от областния координатор на ГЕРБ-Благоевград и народен представител в 44-ото Народно събрание Даниела Савеклиева. По повод Деня на Европа ще се състои среща дискусия, организирана от Асим Адемов, с подкрепата на ГЕРБ-Благоевград и Регионален исторически музей – Благоевград, а през целия ден входът за музейните експозиции ще е безплатен. \r\nСрещата с Асим Адемов ще започне в 18.00 часа в конферентната зала на музея.", "date": "2019.05.08", "title": "Европейски избори 2019: Кандидатът за евродепутат Асим Адемов ще посети Благоевград на 9 май"}
{"url": "http://www.focus-news.net/news/2019/05/08/2655465/sofiya-vremenno-e-ogranicheno-dvizhenieto-v-izprevarvashtata-lenta-pri-km-2-na-am-trakiya-v-posoka-sofiya-poradi-ptp.html", "text": "Временно е ограничeно движението в изпреварващата лента при км 2 на АМ \"Тракия\" в посока София поради ПТП. Това съобщиха от пресцентъра на  Агенция \"Пътна инфраструктура\" . Трафикът се осъществява в активната лента и се регулира от \"Пътна полиция\". Необходимо е шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.05.08", "title": "София: Временно е ограничeно движението в изпреварващата лента при км 2 на АМ \"Тракия\" в посока София поради ПТП"}
{"url": "http://www.focus-news.net/news/2019/05/08/2655467/evropeyski-izbori-2019-ivan-krastev-neobhodima-e-radikalna-promyana-evropa-da-bade-sotsialna-i-prosperirashta.html", "text": "Въпросите за неравенствата и бедността не могат да бъдат решени с политиките на десницата. Необходима е радикална промяна, която да върне Европа към нейните корени - социална и просперираща Европа. Това заяви кандидатът за евродепутат от „БСП за България“ Иван Кръстев пред БНТ, съобщиха от пресцентъра на  БСП . Той подчерта, че през последните години има изключително устойчив ръст на социално-икономически неравенства в Европа и света. „Богатите стават все по-богати, бедните – все по-бедни. Искаме да направим такива политики, които от една страна да насърчават устойчивия икономически растеж, а от друга – да намаляват тези неравенства, чрез политики за преразпределение на доходите в полза на работещите и малкия и среден бизнес“, обясни той. Като пример посочи мултинационалните корпорации, които оперират в глобален мащаб, и реализират на територията на ЕС и България изключително големи приходи. „Данъците, които се заплащат върху тези приходи, са несравнимо по-малки, спрямо данъците, които плаща всяко нормално работещо малко и средно предприятие в Европа и у нас. Това не може да продължава по този начин. Хората, които генерират печалби, не ги влагат обратно в икономиката и обществото, а ги изтеглят от европейския пазар“, каза още Кръстев. Той подчерта, че в ЕП е имало две комисии, насочени именно към борбата с данъчните измами. Според него евродепутатите от БСП в предишния ЕП са работили много активно за намаляване на бедността и социалните неравенства и повишаване на заетостта в Европа. \r\n„Моята основна кауза е възстановяването на европейския социален модел – това, което най-много пострада от наложената от десницата политика на бюджетни ограничения“, коментира кандидатът за евродепутат. Според него сме свидетели на подмяна на Европа. „Онази Европа, която успяваше да обединява, да осигурява висок жизнен стандарт на своите граждани, която беше притегателен фактор през целия период от създаването на Европейската общност до днес“, каза още Иван Кръстев.", "date": "2019.05.08", "title": "Европейски избори 2019: Иван Кръстев: Необходима е радикална промяна - Европа да бъде социална и просперираща"}
{"url": "http://www.focus-news.net/news/2019/05/08/2655469/afp-ss-na-oon-shte-provede-zasedanie-za-idlib-v-petak.html", "text": "Съветът за сигурност на ООН ще се събере в петък, за да обсъди ескалацията на боевете в северозападния сирийски регион Идлиб, където, както съобщават дипломати, са ударени училища и болници, предава AFP. \r\nЗаседанието е по инициатива на Белгия, Германия и Кувейт и ще бъде проведено при затворени врата. \r\nПревод и редакция:", "date": "2019.05.08", "title": "AFP: СС на ООН ще проведе заседание за Идлиб в петък"}
{"url": "http://www.focus-news.net/news/2019/05/08/2655470/evropeyski-izbori-2019-andrey-kovachev-balgariya-tryabva-da-prodalzhi-nepremenno-po-patya-na-evropeyskata-integratsiya.html", "text": "България трябва да продължи  непременно по пътя на европейската интеграция. Това заяви кандидатът за евродепутат от листата на ГЕРБ и СДС Андрей Ковачев по време на празника на столичния район „Люлин“, съобщиха от пресцентъра на  ГЕРБ . \r\nТой бе гост на празника заедно с народни представители от ГЕРБ, общински съветници, районни кметове, представители на структурата на партията. \r\nАндрей Ковачев коментира, че ще продължи да работи за повишаване на стандарта на живот в страната с използването на европейската солидарност.  „Ще работим както досега по всички секторни политики, регионално развитие, околна среда, конкурентоспособност за нашата икономика, добре развито селско стопанство, младежки политики, увеличаване на средствата по програма „Еразъм“ и възможността младите хора да получат своето образование, където пожелаят, след което да се върнат отново в България и да участват в нашия икономически, политически и обществен живот“, подчерта Ковачев. \r\n„На нас ни трябва Европейски съюз, който е ефективен по темите, за които гражданите искат повече европейски ангажимент. Физическа и социална сигурност на гражданите“, каза още Ковачев. Той припомни, че 72 млн.евро ще отидат за драстично подобряване на бързата медицинска помощ в България. До 2021 година страната ни ще има  обновена бърза помощ. \r\n„Трябва да гласуваме на 26 май с номер 12 в бюлетината, за да продължи успешният  път на България. Трябва да продължим започнатото и в никакъв случай да не се допускат експерименти, защото това ще спре развитието ни“, добави Ковачев. \r\nКметът на Люлин Милко Младенов поздрави жителите на района по повод празника. „Нека бъдем здрави и успешни в начинанията, които носят благополучие на район Люлин“, каза Младенов.", "date": "2019.05.08", "title": "Европейски избори 2019: Андрей Ковачев: България трябва да продължи  непременно по пътя на европейската интеграция"}
{"url": "http://www.focus-news.net/news/2019/05/08/2655471/initsiativata-sakrovishtata-na-sofiya-multizhanrovi-sabitiya-za-detsa-shte-se-provede-v-stolitsata.html", "text": "Инициативата „Съкровищата на София - мултижанрови събития за деца” ще се проведе в столицата. Артистите от Театрална къща „Мариета и Марионета” ще представят по достъпен начин на малките зрители природните богатства (планината Витоша и минералните извори на столицата), както и нематериалното фолклорно наследство на София. Това съобщиха от пресцентъра на  Столична община . Главни герои са Мечо, Прасчо и Зайо. Те се впускат в любимата детска игра – търсене на съкровище.  \r\nСъбитието е финансирано по Програма „Култура“ на Столична община и се реализира с подкрепата на Училища „Европа и е със специалното участие на Танцова школа „Мераклии“ – София и Детска вокална група „Усмивка“ \r\nИнициативата ще се проведе, както следва: \r\n- 11 май 2019 г. (събота), 11.00 часа, Общински културен институт Дом на културата „Искър“ (бул. „Кръстю Пастухов“ №23); \r\n- 14 май 2019 г. (вторник), 17.00 часа, Културен център „Люлин“ (ж.к. „Люлин 3“, бул. „Захари Стоянов“ №15, бл.324-325); \r\n- 18 май 2019 г. (събота), 16.00 часа, Летен амфитеатър пред НДК.", "date": "2019.05.08", "title": "Инициативата „Съкровищата на София - мултижанрови събития за деца” ще се проведе в столицата"}
{"url": "http://www.focus-news.net/news/2019/05/08/2655476/sofiya-profesionalniyat-praznik-na-bibliotekarite-shte-bade-otbelyazan-v-stolichnata-biblioteka.html", "text": "Професионалният празник на библиотекарите 11 май – Ден на славянските първоучители светите братя Кирил и Методий – се чества официално в България от 2006 г. Мисията на Столичната библиотека и нейния екип е да съхранява и дигитализира паметта на столицата и книжовното ѝ богатство. Това съобщиха от пресцентъра на  Столична община . Гост на празника ще бъде доц. д-р Тодор Чобанов – заместник-кмет на София, който ще връчи една от наградите в кампанията „Библиотекар за един ден“. \r\nПредвидена е следната програма:  \r\n- Учредяване на Годишна стипендия на Столична библиотека за студент във Факултета по „Библиотекознание и културно наследство“ на УниБИТ. Библиотеката на София е средище на традиции и иновации, за която е приоритет включването на млади, образовани и креативни личности в нейния професионален живот; \r\n- На празника известни творци, интелектуалци, приятели и партньори на библиотеката (Георги Константинов, Владимир Зарев, Здравка Евтимова, Роман Кисьов, Михаил Неделчев, Стоян Денчев, Михаил Груев, Снежана Тодорова, Николай Дойнов, Валерия Велева, Михаил Вешим, Деян Енев и др.) ще четат свои произведения и ще отправят послания към Столична библиотека; \r\n- Откриване на документалната изложба „Събуждащият книгите“. Изложбата представя известни български писатели, публицисти и общественици, чиято работа като библиотекари е малко позната. Посетителите ще могат да видят редки издания на Неофит Рилски (Описание на българския свещен Рилски манастир 1879 г.), на Марин Дринов (Исторически преглед на българската църква, 1869), на Любомир Милетич (Дако-румъните и тяхната славянска писменост 1896). Първи издания на Яворов, Пенчо Славейков, П. Ю. Тодоров, Стоян Заимов, Елин Пелин и Кирил Христов, чиято библиотека се съхранява в Столична библиотека. Повечето от книгите са с автографи. През 40-те години на миналия век в Столична библиотека са работили и Павел Вежинов, Богомил Райнов, Матвей Вълев, Орлин Василев, който е бил директор на библиотеката-  \r\n- Ще бъдат представени две от най-старите издания в Библиотеката на София: „Царството на славяните“ е произведение на бенедектинския монах от далматински произход Мавро Орбини от 1601 г.  Първата общославянска  история на Далмация, Хърватско, Босна, Сърбия, Русия и България, преведена на руски по разпореждане на Петър Велики 1722 г. Това издание е сред основни източници на Паисий Хилендарски за написването на „История славянобългарска“. Книгата, съхранявана в Столичната библиотека, е оригинално издание на италиански език; Поучение. Москва, около 1645. „Напечата ся за спасению душам християнского народа” при патриарх Йосиф Московски (1642-1652) и княз Алексей Михайлович (1629-1676). \r\n- Връчване на награди за: най-активен училищен библиотекар; най-активно читалище; библиотекар за един ден – категория „Дете“; библиотекар за един ден – категория „Възрастен“; \r\n- С участието на арфистката Елица Александрова (Завършила е Национална музикална академия „Панчо Владигеров“ в класа на проф. Атанас Куртев. Работи като композитор и аудио дизайнер в международна фирма за електронни игри. Писала е музика за реклами, филми и театрални спектакли) и на саксофониста Иван Бороджиев (Завършил е Национална музикална академия „Панчо Владигеров“ в класа на проф. Симеон Щерев. Участвал е в различни музикални състави, телевизионни предавания и концерти съвместно с наши известни певци и артисти. Свири и в Биг Бенда на БНР). \r\n- 10 май 2019, от 08.30 до 19.30 ч. и 11 май от 08.30 до 14.45 ч. - „Библиотеката отвътре“; безплатни читателски карти.", "date": "2019.05.08", "title": "София: Професионалният празник на библиотекарите ще бъде отбелязан в Столичната библиотека"}
{"url": "http://www.focus-news.net/news/2019/05/08/2655473/evropeyski-izbori-2019-desislav-taskov-ot-shabla-glasuvayki-za-bsp-mozhem-da-pokazhem-che-iskame-promyana.html", "text": "ГЕРБ ограбват всичко в тази държава. Шансът да ги спрем е точно сега. Гласувайки за БСП с бюлетина номер 18, можем да покажем, че искаме промяна. Това заяви кандидатът за евродепутат от листата на \"БСП за България\" Десислав Тасков по време на среща с граждани в град Шабла, съобщиха от пресцентъра на  БСП . По думите му само БСП може да  осъществи тази промяна. \r\n\"ГЕРБ не инвестират в общинските болници, защото при тях не може да се краде - не са им интересни. А именно тези болници посрещат нуждите на хората в отдалечените райони\", коментира още Тасков.", "date": "2019.05.08", "title": "Европейски избори 2019: Десислав Тасков от Шабла: Гласувайки за БСП, можем да покажем, че искаме промяна"}
{"url": "http://www.focus-news.net/news/2019/05/08/2655474/evropeyski-izbori-2019-andrey-kovachev-i-lilyana-pavlova-posetiha-zavod-za-proizvodstvo-na-stakleni-butilki.html", "text": "Кандидатите за евродепутати от листата на ГЕРБ и СДС Андрей Ковачев и Лиляна Павлова посетиха завод за производство на стъклени бутилки в столицата. Това съобщиха от пресцентъра на  ГЕРБ . \r\nНа срещата с ръководството и служителите на фирмата бяха обсъдени възможностите за финансиране през еврофондове, опазването на околната среда за този тип производство. Дискутирани бяха възможностите да се внедри система за обратно изкупуване на стъкления амбалаж. \r\n„Като кандидат за член на Европейския парламент от ГЕРБ ще подкрепя малкия и среден бизнес за създаване на по-добри условия за тяхното развитие“, заяви по време на срещата Лиляна Павлова.  Тя добави, че до 2021 г. трябва да се преустанови производството и използването на прибори от пластмаса. По време на срещата бе обсъдена необходимостта за създаване на повече условия, както и нагласа в обществото за необходимостта от рециклиране на отпадъците, включително на тези от стъкло. \r\nЕдин от основните приоритети за кандидатите на ГЕРБ е създаването на стимули и условия младите българи да работят, да се развиват в България, а тези които са напуснали страната да се върнат обратно.  \r\n„Работата ни дава резултат като за миналата година отчитаме, че броят на напусналите страната е равен на тези, които са се върнали“, подчерта Павлова. \r\nАндрей Ковачев, коментира, че е изключително важно показването на добавената стойност на членството на България в ЕС,  а именно това, което се е постигнало с евросредствата и какво ще се постигне занапред. \r\nТой добави, че чрез сътрудничество между бизнеса и професионалното и висше образование можем да се направи много за европейския икономически растеж и това сътрудничество трябва да се развива. \r\nНа срещата присъства и кметът на район Сердика инж. Тодор Кръстев, общински съветници и членове на районното ръководство.", "date": "2019.05.08", "title": "Европейски избори 2019: Андрей Ковачев и Лиляна Павлова посетиха завод за производство на стъклени бутилки"}
{"url": "http://www.focus-news.net/news/2019/05/08/2655475/evropeyski-izbori-2019-momchil-nekov-v-dobrich-mzhg-nosi-otgovornost-za-problemite-v-sektor-plodove-i-zelenchutsi-a-ne-es.html", "text": "Момчил Неков проведе среща с кметове, представители на местната власт и млади хора от област Добрич, съобщиха от  пресцентъра на БСП . На среща с журналисти Неков коментира директните плащания в следващата ОСП и несправедливото разпределяне на субсидията заради мнозинството дясно-центристки гласове в Комисията по земеделие на ЕП, към които се числят и тези на ГЕРБ. „На единен пазар, еднаква конкуренция, но различно финансиране - това е несправедливост“, каза той. \r\nКандидатът за евродепутат обърна внимание и на специалната мярка за напояване, включена в програмата, която би могла да подпомогне производството на повече български плодове и зеленчуци. Той изрази надежда, че това ще се случи, но ролята на Министерството на земеделието сега е ключова и прилагането зависи от него. \r\nНеков, който беше докладчик по темата за пчелите в ЕП, коментира и ролята на опрашителите в земеделието така: „За първи път в ОСП се говори за опрашителите и тяхната роля в земеделието. Трябва да има и повече развойна дейност за препарати за растителна защита, които са щадящи за пчелите. Много хора разчитат на малкото допълнителните приходи от пчеларство, за да подкрепят и без това минималните им доходи. Последните седмици обаче видяхме какъв е ефектът от безразборно пръскане. Това трябва да спре.“ \r\nНа срещите с кметове и младежи от областта той постави акцент върху темите, по които е работил в сферата на земеделието. Част от тях са въвеждането на термина „планински продукт“, географските означения, биопроизводство, зеленчукопроизводство. Той обърна внимание на темата за кооперирането в земеделието, както и ролята на ЕС при търсенето на пазари. Неков също така коментира и разразилия се скандал с къщите за гости, направени с евросредства и със съжаление отбеляза, че заради такива постъпки и злоупотреби с власт, Европа губи доверието си в нас, а най-вероятно ще се наложи да се връщат и субсидии. \r\nСрещата премина при особено голям интерес, като към Неков бяха поставени въпроси и теми, свързани с поминъка в Добруджа, доходите в региона, липсата на работна ръка в овощарския сектор, монополистите в областта, както и злоупотребите със субсидии и разпределяне на земя.", "date": "2019.05.08", "title": "Европейски избори 2019: Момчил Неков в Добрич: МЗХГ носи отговорност за проблемите в сектор „Плодове и зеленчуци“, а не ЕС"}
{"url": "http://www.focus-news.net/news/2019/05/08/2655472/evropeyski-izbori-2019-momchil-nekov-bsp-neobhodim-e-rezultat-ot-poluchenoto-30-mlrd-evro-evropeysko-finansirane-v-stranata-ni-za-perioda-2007-2020-g.html", "text": "Необходим е резултат от полученото 30 млрд. евро европейско финансиране в страната ни за периода от 2007 до 2020 г.  Това каза за обзорното предаване „Това е България“ на  Радио „Фокус“  кандидатът за евродепутат от листата на „БСП за България“ Момчил Неков. „Тези пари трябваше да вдигнат България. Има мантра, която се повтаря в ГЕРБ. Тя гласи, че когато БСП сме управлявали ни спират средствата. Сега се появяват нови два шамара за България. Единият е, че от Брюксел ще наложат санкции за къщите за гости, което значи, че ще трябва да им връщаме пари. Този грабеж ще се плаща с парите на сегашния български данъкоплатец. Вторият шамар е, че щом са заделени средства за едни, значи са отказани за други“, обясни той. Според Момчил Неков е необходима ясна позиция за проблемите и по пример на Холандия страната ни трябва да каже, че има национални интереси, които трябва да бъдат защитавани. За това е необходима и визия за години напред, обясни той. Вече трети мандат ЕС е управляван от десни, припомни Неков и добави, че е необходима промяна.  \r\nНеков уточни, че е необходимо гражданите да са информирани за това, кой защитава интересите им и кой не. Корупцията в усвояването на еврофондовете у нас отблъсна хората от ЕС, каза още той и допълни, че това даде храна на евроскептицизма. Момчил Неков вижда решението за справяне с корупцията на евросредства започващата работа през ноември 2020г. европейска прокуратура, която ще следи за такъв тип злоупотреби. \r\nЦоня СЪБЧЕВА", "date": "2019.05.08", "title": "Европейски избори 2019: Момчил Неков, БСП: Необходим е резултат от полученото 30 млрд. евро европейско финансиране в страната ни за периода 2007 – 2020 г."}
{"url": "http://www.focus-news.net/news/2019/05/08/2655478/ria-novosti-rusiya-izgoni-dvama-shvedski-diplomati.html", "text": "Министерството на външните работи на Русия е взело решение да изгони от страната двама шведски дипломати, съобщава изданието Expressen, като се позовава на представителя на шведското външно ведомство Патрик Нилсон, предава  РИА Новости . \r\n„Швеция по-рано съобщи, че визата на един от руските дипломати не може да бъде продължена, а след това ние отговорихме с отказ на други искания от страна на руското посолство“, разказа той. \r\nВ тази връзка, изгонването на шведските дипломати е отговор на отказа на Стокхолм да издаде визи на двама представители на руското външнополитическо ведомство. \r\n„Съжаляваме за решението от страна на МВнР на Русия“, добави Нилсон. \r\nТова не е първата подобна реакция на външното министерство на Русия. Последният обмен на изгонвания беше през декември миналата година. \r\nПревод и редакция:", "date": "2019.05.08", "title": "РИА Новости: Русия изгони двама шведски дипломати"}
{"url": "http://www.focus-news.net/news/2019/05/08/2655479/veliko-tarnovo-nad-3400-izpalniteli-ot-tsyala-balgariya-pristigat-v-grada-za-xxiii-staroplaninski-sabor-balkan-folk-2019.html", "text": "Над 3400 изпълнители от цяла България пристигат в старата столица, за да участват в XXIII Старопланински събор „Балкан фолк 2019”. Това каза в предаването  „Царевргад Търнов – славата и величието на България“  на  Радио „Фокус“  Калоян Николов, съорганизатор на проявата. Събитието ще се проведе от 9 до 19 май на голяма сцена на МДТ „Константин Кисимов“. В програмата му са включени и две съпътстващи прояви – Десети национален шампионат по фолклор „Евро фолк 2019“ и IV-а Световна купа по фолклор.  „Първият голям концерт ще е в събота, на 10 май, от 15.40 часа. Официалното откриване ще е малко по-късно – от 19.00 часа. В събота, на 11 май, програма ще е от 09.00 до 13.00 часа, като след това ще има и дефиле на участниците – от Студентския стол до театъра. Неделният концерт ще е от 12.00 до 21.00 часа. Входът за всички прояви е безплатен“, допълни още Калоян Николов. Старопланинският събор и двете съпътстващи събития имат конкурсен характер. Участниците ще се оценяват от специално жури, а резултатите им важат за Световната ранглиста за фолклор, която се поддържа от Световна асоциация за фолклорни фестивали. „На 12-ти, в неделя, от 10.00 часа, ще бъдат поднесени цветя на паметника на Илиян Николов, създател на Старопланинския събор. Паметникът бе открит през 2016 от Ирина Бокова, заедно с кмета и областния управител – в парк Асеневци“, припомни Николов. \r\nЗакриването на фестивала ще е на 18 май, събота, от 20.00 часа. Тогава ще бъдат раздадени и наградите за най-добрите. Програмата с изпълнителите и часовете на проявите можете да откриете в сайта на Европейската асоциация на фолклорните фестивали  и в театъра. Всички концерти ще се излъчват и онлайн на специална платформа. \r\nЛуиза ТРАНЧЕВА", "date": "2019.05.08", "title": "Велико Търново: Над 3400 изпълнители от цяла България пристигат в града за XXIII Старопланински събор „Балкан фолк 2019”"}
{"url": "http://www.focus-news.net/news/2019/05/08/2655480/evropeyski-izbori-2019-mariya-gabriel-vav-vratsa-evropa-ne-pravi-razlika-mezhdu-golyamo-i-malko-naseleno-myasto-tya-e-navskyakade.html", "text": "Европа не прави разлика между голямо и малко населено място – тя е навскякъде. Ще работя за Европа на малките проекти, за Европа, която гради, а не руши. За Европа, която взема предвид всяка позция – преди окончателното решение. За Европа, която носи полза в ежедневието и гарантира нашата сигурност и развитие. Това заяви водачът на листата на ГЕРБ и СДС за европейските избори Мария Габриел във Враца, съобщиха от  пресцентъра на ПП ГЕРБ.  Там тя участва в събитие, на което бяха представени кандидатите на ГЕРБ и СДС за членове на следващия Европейски парламент. \r\n„На тези европейски избора Враца има особено значение, защото тя има свой кандидат за депутат в ЕП. Развитието на Враца е видимо под ръководството на кмета Калин Каменов и за това голяма роля има и европейската солидарност. Нищо от ЕС обаче не е даденост. Европа е на кръстъпът и ние трябва да й посочим правилната посока – а тя е подкрепа за ГЕРБ, СДС и ЕНП“, подчерта Мария Габриел. Тя сподели, че за нея е огромна чест да води най-добрият и подготвен отбор от кандидати за евродепутати. „Някои партии около нас представят Европа по лош начин. За нас европейските ценности са важни, но искаме да покажем, че те не са обикновени думи – а реалност“, отбеляза водачът на листата. \r\nПо думите й младите хора имат нужда образованието да стои все така високо в дневния ред на Европа. „За това ще остане приоритет и занапред. Инвестиция в образованието е най-добрава инвестиция в нашето бъдеще“, каза още Мария Габриел. \r\n„Враца е европейски град. Отборът на ГЕРБ и СДС е най-силният. Вижте само какви успехи постигна ГЕРБ и неговите представители в ЕП. Много проекти бяха реализирани и ключово за това бе европейскоро финансиране. Аз имам кауза – Северозападна България. Искам след 5 години ние вече да не сме най-бедният регион“, заяви на свой ред кандидатът за евродепутат от ГЕРБ д-р Иво Ралчовски. \r\n„Аз съм горд български учител, защото образованието е приоритет за правителството. 35%  увеличение на учителските заплати за последните две години, увеличение на средствата в образованието с над 900 млн. лв., над 500 ремонтирани училища. Подкрепете ни, за да продължи всичко това“, бяха думите на Асим Адемов – кандидат за евродепутат от ГЕРБ. \r\nВиждам Враца преобразена и това е моята мечта за целия Северозапад – да бъде привлекателно място за туризъм и инвестиции. Усилията на правителството и на местнава власт вече дават резултат. Да, има още какво да се желае – но за тази цел имаме нужда от подкрепа. Номер 12 в бюлетината на 26 май“, заяви Лиляна Павлова. \r\n„Ние от ГЕРБ и СДС сме един отбор, който иска България да успее в Европа. И ще успеем ако не допуснем грешката да върнем властта на онези, които съсипаха държавата. На тези избори трябва да има един победител - ГЕРБ и СДС“, посочи Александър Йорданов. \r\n„Трябва ни вашата подкрепа за да успеем на 26 май, защото това е важно за България и Европа. Колкото повече евродепутати изпратим – толкова по-добре за нашето европейско бъдеще“, обърна се към присъстващите председателят на СДС Румен Христов.", "date": "2019.05.08", "title": "Европейски избори 2019: Мария Габриел във Враца: Европа не прави разлика между голямо и малко населено място – тя е навскякъде"}
{"url": "http://www.focus-news.net/news/2019/05/08/2655481/evropeyski-izbori-2019-valeri-simeonov-v-kyustendil-pokazahme-che-mozhem-da-zashtitim-obiknoveniya-balgarski-grazhdanin.html", "text": "Ние показахме, че не се страхуваме от големите акули в бизнеса и от хората, които се ползват с протекциите на властта. Показахме, че можем да се изправим  срещу тях в защита на интересите на обикновения български гражданин. Това заяви водачът на листата на „Патриоти за Валери Симеонов (НФСБ и Средна Европейска класа)” – Валери Симеонов на срещи с хората в Кюстендил и Дупница тази вечер, съобщиха от пресцентъра на  НФСБ . \r\nВерен на слогана на кампанията на родолюбивата коалиция „Вместо думи – действия” той подчерта пред хората и на двете места какво е направил като вицепремиер и депутат, заедно с останалите народни представители от НФСБ, а не какво ще прави за в бъдеще.  \r\nВалери Симеонов припомни как от НФСБ са попречили на приватизаторите на Български морски флот да нарушат договора за приватизация и опитите да спестят 58 млн. лв. неустойки по него. „Успяхме да се противопоставим и сега приватизаторите са длъжни да изпълнят своите задължения или да платят неустойките”, каза Валери Симеонов. Той не скри, че тези битки не са нито лесни, нито безопасни, но от НФСБ не се отказват от тях.  \r\nВодачът на листата на „Патриоти за Валери Симеонов (НФСБ и Средна Европейска класа)” припомни, че именно той като вицепремиер и НФСБ са започнали радикалната реформа в системата на ТЕЛК и са нанесли сериозен удар върху фалшивите ТЕЛК-ови решения. Още преди повече от 5 години НФСБ постави в политическата си програма ликвидирането на фалшивите ТЕЛК-ове, с които мними инвалиди, най-вече от малцинствен произход, източват системата. В последните няколко месеца това, което видяхме, арестите в няколко селища, показаха, че сте прав, подкрепиха Валери Симеонов присъстващи на срещата.  \r\nЛидерът на НФСБ припомни как с реални действия – не на хартия, не със стратегии и политически документи, е показа как в махалите може да бъде въведен ред, дори и след възникнали етнически конфликти. Той даде пример с Асеновград и с пловдивската Шекер махала. „В кратки срокове бяха изградени полицейски участъци с постоянно полицейско присъствие в гетата и на двете места, беше въведен ред”, подчерта Валери Симеонов. \r\n„Ние бяхме и хората, които спасихме два поредни туристически сезона – през 2017 и през 2018 година като облекчихме режима за достъп на наши сънародници от Украйна и Молдова на трудовия пазар у нас”, припомни Валери Симеонов.  По думите му е бил създаден такъв административен ред, че нашите сънародници от Украйна и Молдова да могат в рамките на 7 дни да получат трудова виза за сезонна работа до 90 дни. В резултат на това само през 2018 година 8 хиляди души са работели по Черноморието, подсигурявайки туристическия сезон.  \r\nВалери Симеонов беше категоричен, че докато останалите казват какво ще направят, той и останалите кандидати за български представители в Европейския парламент от листата на родолюбивата коалиция казват какво са направили. С факти. „Затова е важно в Европейския парламент да пратим български представители, които са показали, че са бойци, че държат на думата си, които са доказали вече, че могат да защитават българските интереси”, подчерта Валери Симеонов.  \r\n„Патриоти за Валери Симеонов (НФСБ и Средна Европейска класа)” се явяват на предстоящите избори с №1 в бюлетината.", "date": "2019.05.08", "title": "Европейски избори 2019: Валери Симеонов в Кюстендил: Показахме, че можем да защитим обикновения български гражданин"}
{"url": "http://www.focus-news.net/news/2019/05/08/2655477/evropeyski-izbori-2019-emil-radev-gerb-neobhodimo-e-podobryavane-na-mehanizma-za-kontrol-za-evrofondovete.html", "text": "Необходимо е подобряване на механизма за контрол за еврофондовете. Това каза за обзорното предаване „Това е България“ на  Радио „Фокус“  кандидатът за евродепутат от листата на ГЕРБ-СДС Емил Радев. Няма държава, в която да няма корупция при усвояването на европейските фондове, каза още той и обясни, че у нас процентите са ниски. Той коментира и имотните саги „Апартаментгейт“ и „къщи за гости“. „Виждаме, че замесените в тези скандали много бързо бяха отстранени от всички държавни и общински постове, които заемаха. В момента тече разследване от прокуратурата и другите компетентни органи. Уверен съм, че ще има изправени пред съда. Вече има повдигнати обвинения. Всички замесени в този скандал ще получат заслуженото си наказание, ако са виновни. Смятам, че следващите месеци ще има развитие. Добре е да бъдем информирани както за такива случаи, така и за мерките, които са взети срещу тях“, каза той. По думите на Емил Радев предизборната кампания на опонентите на ГЕРБ се изразява в компромати, скандали и черен ПР. ГЕРБ е проевропейска партия и подкрепата за България от ЕС е една от най-високите. В следващия програмен период страната ни ще получи с 4 млрд. повече, от колко за настоящия, каза още Радев и добави, че 18 млрд. лв. ще бъдат инвестирани в инфраструктура и общини, в конкурентоспособността на фирмите и в социални програми. По думите му това ще направи българската икономика много по-конкурентноспособна.  \r\nЦоня СЪБЧЕВА", "date": "2019.05.08", "title": "Европейски избори 2019: Емил Радев, ГЕРБ: Необходимо е подобряване на механизма за контрол за еврофондовете"}
{"url": "http://www.focus-news.net/news/2019/05/08/2655497/varna-konkurs-na-tema-ezik-sveshten-na-moite-dedi-organizirat-ot-chitalishte-prosveta-1827.html", "text": "Конкурс на тема „Език свещен на моите деди…“ организират от читалище „Просвета 1827“ във Варна по повод 24 май. Това съобщи за  Радио „Фокус“ – Варна  библиотекарят Живка Минева. Желаещите да се включат могат да предадат своите разкази, стихове или рисунки в библиотеката на читалището до 15 май. „Идеята се зароди тук от наши възрастни читатели, които имат склонност към писането и ние решихме да осъществим такъв конкурс за разказ, стих или рисунка, като включим различни възрасти – деца и възрастни, работещи. Всеки, който желае може да се включи. Нямаме предвид утвърдени автори или изявени хора в областта на писането, а любители“, заяви Живка Минева. По думите й целта на конкурса е да наблегне на чистотата на българския език и неговото използване в днешния забързан свят. Мотото, което са избрали организаторите, е от известно произведение на Иван Вазов. „Той е класик на българската литература и понеже библиотеките са място, където се съхранява паметта на нацията и се борим за просвета и култура, както училищата и образованието, и затова решихме да използваме толкова символична фраза и общоизвестна на всички“, обясни Живка Минева. Тя съобщи, че е желателно писмените произведения на участниците да бъдат кратки и да са част от посочените категории – разказ, стих, рисунка. Към тях трябва да бъдат допълнени и трите имена на автора, телефон за контакт и години. Очаква се скоро да бъде определена и конкретна дата за награждаване на отличените творби. \r\nТя информира също, че галерия „Аспарухово Арт“, която се намира в читалището, ще се включи в Нощта на музеите и галериите във Варна. Изложба по повод фестивала ще бъде открита на 16 май, и ще бъде достъпна и на 17 и 18 май. „В галерията на читалището ще бъде открита изложба на известни български художници и скулптори“, загатна Живка Минева. Тя допълни, че читалището приготвя и разнообразни събития по повод 24 май, с които се надява да припомни на своите гости и посетители важността на българския език. \r\nБояна АТАНАСОВА", "date": "2019.05.08", "title": "Варна: Конкурс на тема „Език свещен на моите деди…“ организират от читалище „Просвета 1827“"}
{"url": "http://www.focus-news.net/news/2019/05/08/2655499/nevena-petkova-oblasten-koordinator-na-balgarski-mladezhki-cherven-krast-pleven-vse-poveche-detsa-namirat-pri-nas-alternativa-na-zaobikalyashtiya-negativizam.html", "text": "Все повече деца намират при нас алтернатива на заобикалящия негативизъм и възприемат нашите принципи. Това каза за  Радио „Фокус“   Невена Петкова, областен координатор на Български младежки Червен кръст (БМЧК) - Плевен, по повод Световния ден на Червения кръст. „Ще бъдем опора на българското общество и държава“, заяви Петкова. „БМЧК в Плевен има много дейности, като за момента най-усилено развива първата помощ\", посочи Невена Петкова. „Като най-актуална дейност можем да дадем за пример пролетната ни кръводарителска кампания“, отбеляза Невена Петкова по повод камапнията за даряване на кръв в областта, проведена за Великден. „Поднасям най-дълбоката благодарност към хилядите доброволци и членовете на голямото семейство на БЧК и нашите партньори-институции, Медицински университет - Плевен, местна власт, корпоративен сектор, без които не бихме могли да бъдем толкова ефективни при облекчаване страданието на нуждаещите се\", каза Невена Петкова. \r\nВиолета КРЪСТЕВА", "date": "2019.05.08", "title": "Невена Петкова, областен координатор на Български младежки Червен кръст Плевен:  Все повече деца намират при нас алтернатива на заобикалящия негативизъм"}
{"url": "http://www.focus-news.net/news/2019/05/08/2655501/obshtina-shumen-na-bezplaten-telefon-mozhe-da-se-pravi-proverka-na-izbiratelnata-sektsiya-i-myastoto-na-glasuvane.html", "text": "Във връзка с предстоящите избори за членове на Европейския парламент на 26 май, на телефон 0800 18 433 могат да се правят справки по ЕГН или адрес за номера на избирателната секция и мястото на гласуване. Това съобщиха от  Община Шумен . Номерът е безплатен за стационарни телефони. Освен на посочения телефон, справки по ЕГН или адрес за номера на избирателната секция и мястото на гласуване може да се правят и на сайта на Община Шумен в раздел „Избори“, секция „Справка по ЕГН“. 86 216 са жителите по постоянен адрес, които имат право на гласуват на 26 май. На територията на общината ще има общо 127 секции. Избирателните списъци и местата за обявяване са публикувани на сайта на общинската администрация и могат да се видят в раздел „Избори“. До 11 май е срокът за подаване на заявления за гласуване по настоящ адрес. До 18 май гласоподавателите, които са установили непълноти и грешки в избирателните списъци, могат да подадат заявление, за да бъдат отстранени.", "date": "2019.05.08", "title": "Община Шумен: На безплатен телефон може да се прави проверка на избирателната секция и мястото на гласуване"}
{"url": "http://www.focus-news.net/news/2019/05/08/2655502/emiliya-katsarska-bchk-kyustendil-tazi-godina-mototo-na-mezhdunarodniya-den-na-cherveniya-krast-e-moyata-chervenokrastka-istoriya.html", "text": "Тази година мотото на Международния ден на Червения кръст е „Моята червенокръстка история”. Това каза пред  Радио „Фокус” – Кюстендил  д-р Емилия Кацарска, директор на Български Червен Кръст – Кюстендил. По думите й мотото има конкретна цел, а именно да насърчи диалога между поколенията, между младите и възрастните доброволци. „Всеки има възможност да сподели своята червенокръстка история. Ние работим изключително заедно с доброволците от различни възрасти. Всяка година провеждаме много успешни фондонабирателни кампании, благодарение на общите усилия и на възрастните, и на младите доброволци успяваме да наберем средства, чрез които реализираме лагери за деца в неравностойно положение”, каза д-р Кацарска. По думите й на 14 май предстои да се проведе областно състезание на ученическите екипи по първа помощ. Тази година в състезанието ще се включат отбори от Сръбски червен кръст, град Ниш и от Македонски червен кръст, град Крива Паланка. За поредна година ще бъдат организирани лагери за деца в неравностойно положение. \r\nВенцеслав ИЛЧЕВ", "date": "2019.05.08", "title": "Емилия Кацарска, БЧК – Кюстендил: Тази година мотото на Международния ден на Червения кръст е „Моята червенокръстка история”"}
{"url": "http://www.focus-news.net/news/2019/05/08/2655503/afp-priklyuchi-glasuvaneto-na-parlamentarnite-izbori-v-yuzhna-afrika.html", "text": "Избирателните секции в Южна Африка са затворили след парламентарните избори в сряда в страната и сега е започнал сложния процес на преброяване на бюлетините, предава  AFP . \r\nВъзможност да участват във вота имаха 26,8 милиона регистрирани гласоподаватели, които можеха да го направят в 22 925 избирателни секции в цялата страна. \r\nУправляващата АНК най-вероятно ще спечели, но с намалено мнозинство и резултатът ще разкрие дали новият й лидер, президентът Кирил Рамафоса, може да обърне нарастващото недоволство сред южноафриканските избиратели. \r\nПревод и редакция:", "date": "2019.05.08", "title": "AFP: Приключи гласуването на парламентарните избори в Южна Африка"}
{"url": "http://www.focus-news.net/news/2019/05/08/2655458/afp-velikobritaniya-opredeli-prekratyavaneto-na-yadrenoto-sporazumenie-ot-strana-na-iran-nezhelana-stapka.html", "text": "Великобритания определи решението на Иран да преустанови частично спазването на част от точките по споразумението за ядрената му програма като „нежелана стъпка“, която може да доведе до нови западни санкции, предава  AFP . \r\n„Днешното съобщение от Техеран е, трябва да кажа, нежелана стъпка. Ние призоваваме Иран да не предприема допълнителни стъпки и да се придържа към ангажиментите си\", заяви пред парламента в Лондон министърът на външните работи Марк Фийлд. \r\nГоворителят на премиера Тереза ​​Мей по-късно подчерта пред репортери: „Изключително загрижени сме от тази новина. Тази сделка е ключово споразумение, което прави света по-безопасен и ние ще гарантираме, че тя ще остане в сила дотогава, докато Иран поддържа тези ангажименти\", допълни той. \r\nГоворителят поясни, че Великобритания ще проведе разговори със своите партньори, особено Франция и Германия, относно следващите стъпки. „На този етап ние не говорим за повторно налагане на санкции, но трябва да помним, че те, разбира се, бяха вдигнати в замяна на ядрените ограничения като част от Съвместния всеобхватен план за действие. Ако Иран престане да изпълнява своите ядрени ангажименти, разбира се, ще има последствия\". Тереза Герова", "date": "2019.05.08", "title": "AFP: Великобритания определи прекратяването на ядреното споразумение от страна на Иран „нежелана стъпка“"}
{"url": "http://www.focus-news.net/news/2019/05/08/2655504/pazardzhik-v-oblastta-ne-sa-konstatirani-sluchai-na-otravyane-na-pchelni-semeystva-sled-praskane-s-himikali.html", "text": "Областният управител Стефан Мирев участва в инициативата на Областна дирекция „Земеделие“-Пазарджик за организирането и провеждането на работна среща с участието земеделски производители и пчелари от региона. Това съобщи за  Радио „Фокус“ – Пазарджик  Мария Ловчинова от Областната администрация. На срещата са присъствали директорът на ОД „Земеделие“-Пазарджик Стоян Траянов и директорът на ОДБХ-Пазарджик д-р Петко Митев. „По данни на Областната дирекция по безопасност на храните (ОДБХ), регистрираните пчелини в региона са 430. През последните няколко години в област Пазарджик не са констатирани случаи на масово отравяне на пчели след пръскане с химикали. Мерките за опазване на пчелите и пчелните семейства от отравяне и начините за  провеждане на растителнозащитни дейности, представи по време на срещата Иванка Божилова – началник на отдел „Растителна защита” към ОДБХ-Пазарджик.  \r\nПрез 2018 година в област Пазарджик са проверени 445 земеделски стопани относно употребата на препарати за растителна защита, констатирани са 532 несъответствия и са съставени предписания и 6 Актове за установяване на административни нарушения/АУАН/. За периода 2014-2019 г. са издадени 12 разрешения за въздушно пръскане. За периода 2014-2019г. са подадени 13 жалби, от които 4 са свързани с нерегламентирано въздушно пръскане, намерение за извършване на въздушно пръскане и една относно липса на уведомително писмо. За периода 2014-2019 година не е констатиран подмор на пчели, в резултат на употребата на препарати за растителна защита съгласно нормативните изисквания. По време на срещата на земеделските производители бяха предоставени формуляри на уведомителните писма, които следва да бъдат попълнени при извършването на пръскане с препарати за растителна защита. Уведомителните писма се изпращат в срок до три дни преди датата на третирането на площите. В същия срок се уведомяват лично (с SMS и/или по електронна поща) собствениците пчелини, разположени в землището на населеното място по местонахождение на площите, които ще бъдат третирани, както и собствениците на пчелини, разположени в граничещите землища, за датата и часа, в който ще се извърши мероприятието“, уточни Ловчинова. \r\nВаня НИКОЛОВА", "date": "2019.05.08", "title": "Пазарджик: В областта не са констатирани случаи на отравяне на пчелни семейства след пръскане с химикали"}
{"url": "http://www.focus-news.net/news/2019/05/08/2655505/d-r-dimitar-doychinov-kolkoto-poveche-svetat-se-tsivilizova-tolkova-poveche-alergenite-okolo-nas-se-uvelichavat.html", "text": "Колкото повече светът се цивилизова, толкова повече алергените около нас се увеличават. Това каза за  Радио „Фокус“-Пирин  д-р Димитър Дойчинов, специалист кожни и венерически заболявания. По думите му най-често срещани са алергичните реакции по кожата, защото тя е външен орган и е изложена на влиянието на много външни фактори. „Ако имаме предвид на първо място алергичните реакции по кожата, резултатите от проведеното лечение, по принцип са отлични – тоест пациентът се излекува. По-големи са рисковете от рецидиви – тоест поредна проява на заболяването, защото ние излекуваме пациента, но след това винаги има риск да влезе в контакт с нови алергени и отново да се получи заболяването“, допълни той. Д-р Дойчинов добави, че ако коментираме факта, че влизаме в период на активно слънчево греене, от една страна пациентите трябва да изградят навик да използват качествени слънцезащитни кремове, като в аптечната мрежа има доста разнообразни и качествени такива. \r\nНатали СТЕФАНОВА", "date": "2019.05.08", "title": "Д-р Димитър Дойчинов: Колкото повече светът се цивилизова, толкова повече алергените около нас се увеличават"}
{"url": "http://www.focus-news.net/news/2019/05/08/2655506/prezidentat-rumen-radev-balgarskiyat-narod-pokaza-na-tseliya-svyat-ustoychivata-si-kultura-na-tolerantnost.html", "text": "Историята е показала, че не различията са проблемът на човечеството, а разделението, което, умишлено насаждано, радикализира и експлоатира страховете от различията. Ролята на държавните институции и ръководителите на вероизповеданията е да не допускаме външни, чужди за нашите традиции влияния, които да застрашават изграждания с векове модел на разбирателство и единство. Това заяви президентът Румен Радев в началото на тържествената вечеря ифтар по случай началото на свещения за мюсюлманите месец Рамазан, съобщиха от  прессекретариата на държавния глава .  \r\nБългарският държавен глава е домакин на празничната вечеря в знак на уважение към религиозните празници и традиции на българските граждани с мюсюлманско вероизповедание. На нея присъстват представители на традиционното вероизповедание в страната - източното православие, представители на основните религиозни общности в България, представители на дипломатическия корпус, учени, културни дейци.  \r\n„Вечерята ифтар е символ на опрощението и толерантността, тази вечер се вписва по особен начин в цялата поредица от знакови събития, които се случиха в нашата страна с посещението на папа Франциск. Българският народ в лицето на всички негови граждани, изповядващи различни религии, показа на целия свят, че е изградил устойчива култура на толерантност“, заяви държавният глава. Всички ние отправихме към света важно послание за мир и човешка съпричастност, но още по-важно е посланието за мъдрост, необходима за отстояването и изграждането им, допълни президентът.   \r\nДържавният глава подчерта, че с историята си българският народ е доказал, че винаги е бил гостоприемен към дошлия с мир и състрадателен към бедстващия и страдащия. „Това отношение не просто сме го запазили, а днес сме модел за подражание като народ, изградил религиозна, етническа и човешка толерантност и съпричастност“, допълни държавният глава и призова да се полагат усилия към младите българи, които имат нужда от духовна подкрепа и насърчаване. „Те искат по-добра среда, в която да се развиват, учат и да останат в нашата страна“, допълни Румен Радев.  \r\nПрезидентът посочи, че възпитанието и образованието на нашите млади хора са обща задача и споделена цел не само на държавните, но и на духовните институции. „Ние трябва да научим младежите, че бъдещето на нашето общество е във взаимното уважение, толерантността и солидарността“, заяви Румен Радев. По думите му, само ако младежите бъдат горди със своята идентичност, но и същевременно уважават различията на другите, няма да издигат прегради, а ще ги рушат.   \r\nВечерята ифтар в този месец сближава хората, независимо каква религия изповядват и от какъв етнос са, каза в приветствието си главният мюфтия Мустафа Хаджи и изрази благодарност към президентската институция за домакинството на вечерята. Ще станем по-силни и щастливи само ако заменим омразата, завистта и желанието за мъст с обич, любов и разбирателство, заяви още главният мюфтия, като подчерта, че Рамазан е време за пречистване. „Ако последователите на всички религии се опитат да преосмислят посланията на техните писания, голяма част от проблемите ще бъдат решени“, посочи Мустафа Хаджи.", "date": "2019.05.08", "title": "Президентът Румен Радев: Българският народ показа на целия свят устойчивата си култура на толерантност"}
{"url": "http://www.focus-news.net/news/2019/05/08/2655500/dachich-za-velikoalbanskata-sreshta-na-tachi-i-rama-nyama-za-kakvo-da-govorim-poveche.html", "text": "Проведената в сряда среща между албанския премиер Еди Рама и косовския президент Хашим Тачи в Тирана е върхът на безобразието на албанските политици, заяви министърът на външните работи на Сърбия Ивица Дачич, цитиран от сръбската редакция            на „Спутник“. \r\nОсвен това първият дипломат на Белград отбеляза, че на тези идеи за промяна на границите не реагират и тези, които непрестанно говорят за „свещения принцип“ на неизменността на границите. \r\n„Да съобщят желанието си за образуване на „Велика Албания“ непосредствено преди започването на срещата на върха, която има за цел развитие на регионалното сътрудничество, могат само тези, които по този начин искат да се изплюят в лицето на Европейския съюз и всички онези, които са дошли в Тирана“, заяви Дачич пред ТАНЮГ и попита: \r\n„И сега за какво въобще може да говори президентът Александър Вучич с Федерика Могерини и другите световни представители, когато всички се правят на глухонеми пред такива открити провокации на великоалбанския фактор?“ – заяви той. \r\nКъде са сега, пита се още сръбският външен министър, всички тези, които до вчера говориха за уж свещения принцип на неизменността на границите. \r\n„Или това не важи, когато трябва да се удари по Сърбия. Сега нещата са повече от ясни: съвсем ясно бе казано, че се работи за обединение на албанския фактор, премахване на границите между Албания и Сърбия и великоалбанските претенции за три общини в Южна Сърбия... Няма какво да се говори на различни събирания по света, докато това споразумение на високо равнище между Тачи и Рама не е ясно осъдено“, добави още Дачич. \r\nСпоред него, „Сърбия може да е малка, но не сме толкова глупави да не видим, че докато разговаряме за компромис, зад гърба ни се толерира създаването на „Велика Албания“. \r\nПревод и редакция:", "date": "2019.05.08", "title": "Дачич за великоалбанската среща на Тачи и Рама: Няма за какво да говорим повече"}
{"url": "http://www.focus-news.net/news/2019/05/08/2655468/afp-sasht-obeshtaha-nikoga-da-ne-badat-zalozhnitsi-na-yadrenoto-iznudvane-na-iran.html", "text": "САЩ  обвиниха Иран в \"ядрено изнудване\" и обещаха, че никога няма да се подадат на шантажа на Техеран, предава  AFP .  \r\n\"Америка никога няма да бъде заложник на ядреното изнудване на иранския режим\", заяви американският специален пратеник за Иран Брайън Хук. \r\nПо-рано днес Иран обяви, че преустановява изпълнението на две от точките по договора за ядрената програма на страната, постигнат през 2015 г. Решението бе обявено на първата годишнината от оттеглянето на САЩ от споразумението. Тереза Герова", "date": "2019.05.08", "title": "AFP: САЩ обещаха никога да не бъдат заложници на \"ядреното изнудване\" на Иран"}
{"url": "http://www.focus-news.net/news/2019/05/08/2655510/b92-sarbiya-zapadnite-poslanitsi-prizovaha-vuchich-kam-sdarzhanost.html", "text": "В сряда сръбският президент Александър Вучич се срещна с посланиците на т.нар. „Квинта“ – САЩ, Великобритания, Франция, Италия и Германия и представители на делегацията на Европейския съюз, предава белградската медия  „Б92“ . \r\nСръбският държавен глава им е казал, че Белград е в трудна позиция не по своя вина и че той „не разбира нито налагането на митата, нито приемането на нови резолюции в Прищина срещу Сърбия и сръбския народ“. \r\nВ „открит, конструктивен и всеобхватен“ раговор, Вучич е обсъдил с посланиците срещата в Берлин от миналата седмица, срещата му с върховния представител на ЕС за външната политика Федерика Могерини, както и спрелия диалог с Прищина, съобщават от пресслужбата на държавния глава. \r\nДипломатическите представители на „Квинтата“ са призовали Вучич към „сдържаност“ и са го насърчили да продължи да търси сериозно и отговорно решение на проблемите в региона за пълната стабилизация на политическата ситуация. \r\nВучич, на свой ред, е отговорил, че Белград ще действа рационално и сериозно и ще продължи участието си в диалога с Прищина с посредничеството на Брюксел, веднага щом Прищина отмени тарифите. \r\nОт пресофиса на сръбския президент отбелязват още, че в хода на разговора е засегната темата за върховенството на закона и медийната стратегия на Сърбия. \r\nПревод и редакция:", "date": "2019.05.08", "title": "„Б92“ (Сърбия): Западните посланици призоваха Вучич към „сдържаност“"}
{"url": "http://www.focus-news.net/news/2019/05/08/2655508/sitel-makedoniya-protest-sreshtu-poseshtenieto-na-vuchich-i-dodik-v-tirana-sblasatsi-s-politsiyata.html", "text": "Албанското Движение „Самоопределение“ в сряда вечерта на площада на Народните герои, протестира срещу пристигането на сръбския президент Александър Вучич и босненския сръбски лидер Милорад Додик в Тирана, предава скопският телевизионен канал  „Сител\" . \r\nВ опит да пробият полицейския кордон и да се преместят пред хотел Шератон, където пристигаха участници на среща на лидери на страните от Процеса Бърдо-Бриони, протестиращите влязоха в сблъсък с полицията, като според съобщенията на някои медии е имало леко ранени . \r\nДемонстрантите обвиниха полицията, че „е на страната на сърбите“ и викаха „Вучич и Додик вън от Албания“. \r\nПолицията отрича твърденията на представители на Движение „Самоопределение“, че им е било разрешено да проведат протеста. \r\nСръбският президент Вучич все още не е пристигнал в Тирана, докато Додик, малко след пристигането си, заяви, че „не съм впечатлен от протестите, на които ме обявяват за нежелана личност в Албания“. \r\nПревод и редакция:", "date": "2019.05.08", "title": "„Сител“ (Македония): Протест срещу посещението на Вучич и Додик в Тирана, сблъсъци с полицията"}
{"url": "http://www.focus-news.net/news/2019/05/08/2655498/afp-sasht-nalozhiha-sanktsii-na-metalurgichni-sektor-na-iran.html", "text": "Президентът на САЩ Доналд Тръмп в сряда обяви санкции срещу металургичния сектор на Иран, няколко часа след като Техеран обяви, че спира да изпълнява някои от задълженията си по ядрената сделка, от която излезе Вашингтон, предава  AFP . \r\nОт Белия Дом обясниха, че с ограничителните мерки удрят най-големия източник на прихода на Иран след нефта и предупредиха: „Техеран може да очаква още мерки, освен ако не промени фундаментално поведението си“.  \r\nПревод и редакция:", "date": "2019.05.08", "title": "AFP: САЩ наложиха санкции на металургични сектор на Иран"}
{"url": "http://www.focus-news.net/news/2019/05/08/2655507/donald-tramp-chakam-s-netarpenie-sreshta-s-liderite-na-iran.html", "text": "Президентът на САЩ очаква „в някакъв момент“ среща с лидерите на Иран за изработване на споразумение, което да замени Съвместния всеобхватен план за действие (СВПД) за иранската ядрена програма, се казва в съобщение на  официалния сайт на Белия Дом . \r\n„След нашето излизане от иранската сделка, която вече е невъзможно да бъде възстановена, САЩ поставиха 12 условия, които са основа за всеобхватно споразумение с Иран. Очаквам с нетърпение в някакъв момент среща с лидерите на Иран, за да се изработи споразумение, и, което е много важно, да се предприемат мерки, за да се даде на Иран бъдещето, което заслужава“, отбелязва президентът. \r\nПревод и редакция:", "date": "2019.05.08", "title": "Доналд Тръмп: Чакам с нетърпение среща с лидерите на Иран"}
{"url": "http://www.focus-news.net/news/2019/05/08/2655509/afp-frantsiya-e-zagrizhena-ot-izteglyaneto-na-iran-ot-nyakoi-usloviya-na-yadrenata-sdelka.html", "text": "От Министерствотво на външните работи на Франция обявиха, че са „загрижени“ от изявленията на Иран, че смята да спре да изпълнява някои от задълженията си по ядрената сделка и призоваха Техеран да избягва действия, които може да доведат до ескалация, предава  AFP . \r\n„Важно е да се избегнат всякакви действия, които биха попречили на изпълнението на задълженията от страни, които в момента подкрепят споразумението, или които биха могли да подхранят ескалацията“, заяви говорител на външното министерство. \r\nПревод и редакция:", "date": "2019.05.08", "title": "AFP: Франция е „загрижена“ от изтеглянето на Иран от някои условия на ядрената сделка"}
